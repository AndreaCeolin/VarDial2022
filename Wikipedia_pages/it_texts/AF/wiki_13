{"id": "407882", "revid": "2131451", "url": "https://it.wikipedia.org/wiki?curid=407882", "title": "Paxillus involutus", "text": "Paxillus involutus (Batsch) Fr., \"Epicrisis systematis mycologici\" (Uppsala): 317 (1838)\nIl Paxillus involutus \u00e8 un bel fungo che fino a pochi anni fa era ritenuto un ottimo commestibile ed aveva un vasto numero di estimatori. Negli ultimi tempi ha rivelato invece una pericolosissima velenosit\u00e0 da accumulo, con effetti imprevedibili a \"lungo termine\", specialmente se consumato crudo o poco cotto ma anche se viene ben cotto.\nNonostante i ripetuti casi di avvelenamento, anche gravissimi, in alcune regioni d'Italia questa specie viene ancora considerata una prelibatezza ed i suoi estimatori minimizzano riguardo alla sua pericolosit\u00e0.\nDescrizione della specie.\nCappello.\nConvesso, poi spianato e leggermente imbutiforme, con margine fortemente involuto; vischioso a tempo umido, si macchia facilmente al tatto; colore olivastro od ocraceo, poi ruggine e infine nocciola o tabacco; 5\u201312\u00a0cm o pi\u00f9 di diametro.\nVicino al margine sono presenti costolature o scanalature e da adulto \u00e8 caratterizzato da una depressione centrale.\nLamelle.\nFitte, ondulate, decorrenti sul gambo; color ocra chiaro, poi brunastre al tocco; facilmente staccabili dal cappello.\nSono biforcate e raccordate tra di loro a formare come dei piccoli alveoli.\nGambo.\nCilindrico, tendente ad assottigliarsi verso il basso, quasi sempre curvo, pieno, concolore al cappello.\nDiventa color castano al tocco e con l'et\u00e0.\nCarne.\nMolle, giallastra, all'aria vira nel bruno-rossiccio.\nSpore.\nColor giallo sporco al microscopio, ocracee - ruggine in massa. Ellittiche, lisce e biguttulate senza poro germinativo. Dimensioni 6-10 x 5-7\u00a0\u00b5m.\nHabitat.\nCresce nei boschi di latifoglie e conifere, nelle zone umide a tratti erbose, da giugno a novembre. \u00c8 un fungo saprofita che cresce di solito sui tronchi e sui rami marci.\nCommestibilit\u00e0.\nMolto velenoso, a volte anche mortale.\nLe tossine o gli antigeni che causano la \"sindrome paxillica\" non sono stati identificati.Il \"P. involutus\" contiene un composto naturale di ignota tossicit\u00e0 chiamato \"Involutina\", un difenil-ciclopentenone.\nA seguito di pi\u00f9 pasti ravvicinati nel tempo (ma anche a distanza di anni!), pu\u00f2 risultare molto velenoso, anche letale.\nPer tale motivo tale specie deve essere considerata assolutamente non edule.\nSindrome paxillica.\nNon si tratta di un vero e proprio avvelenamento ma di una sindrome immunitaria che non colpisce tutti i micofagi indistintamente, bens\u00ec solo singoli individui.\nIl fattore scatenante \u00e8 un antigene ancora semi-sconosciuto che pu\u00f2 risultare pericoloso solo per le \"persone predisposte\".\nLa prima volta che viene consumato, detto antigene provoca la formazione di determinati anticorpi, in modo tale che, le volte successive, i globuli rossi della persona risulteranno \"sensibilizzati\" verso questo fungo.\nQuando il fungo in questione viene consumato di nuovo, in particolar modo se dopo un lasso di tempo ravvicinato, pu\u00f2 scatenare immediatamente una grave reazione immunoemolitica, anche con esito mortale se non adeguatamente curata.\nLa pericolosit\u00e0 consiste nel fatto che il micofago, abituandosi a consumare detto fungo (anche perch\u00e9 non accusa sintomi), lo offre ad altri commensali, aumentando la probabilit\u00e0 che in qualche individuo si scateni la predetta reazione immunitaria.\nEtimologia.\nGenere: dal latino \"paxillus\" = bastoncino.\nSpecie: dal latino \"involutus\" = revoluto, per il margine del suo cappello arrotolato verso le lamelle."}
{"id": "407884", "revid": "729019", "url": "https://it.wikipedia.org/wiki?curid=407884", "title": "Unique Identification Number", "text": "Unique Identification Number (o UIN in acronimo) \u00e8 un numero di identificazione unico fornito solitamente agli utenti di un determinato servizio. Tale numero di identificazione assolve la funzione di identificativo da utilizzare per ottenere l'accesso ad un servizio. \nIl termine fu coniato dalla Mirabilis come acronimo di Universal Internet Number o Unified Identification Number per indicare univocamente gli utenti ICQ registrati.\nL'uso di un numero identificativo (o in alcuni casi dell'indirizzo email) in un software di instant messaging consente agli utenti la scelta di un nickname gi\u00e0 esistente poich\u00e9 la chiave di identificazione dei singoli utenti \u00e8 in realt\u00e0 l'UIN. In ICQ infatti l'UIN \u00e8 l'unico dato che resta permanentemente invariato dalla registrazione dell'utente fino all'eventuale cancellazione. Tuttavia possono essere effettuate ricerche a partire da qualsiasi altro dato.\nIl login avviene attraverso una normale procedura di autenticazione con l'inserimento di una password (fornita a parte dal fornitore del servizio) affiancata all'inserimento dell'UIN."}
{"id": "407889", "revid": "122113117", "url": "https://it.wikipedia.org/wiki?curid=407889", "title": "Lactarius deliciosus", "text": "\"Lactarius deliciosus\" (L.) Gray, \"A Natural Arrangement of British Plants\" (London) 1: 624 (1821).\nIl \"Lactarius deliciosus\" \u00e8 un fungo dall'elevato pregio alimentare; negli ultimi tempi si sta diffondendo anche nei ristoranti, anche se non ha ancora raggiunto una popolarit\u00e0 al pari di porcini e finferli.\nDescrizione della specie.\nCappello.\nFino a 12\u00a0cm di diametro; convesso-piano, tomentoso o pruinoso, rosso-aranciato o carneo; poi imbutiforme, squamoso, con venature concentriche verdastre.\nLamelle.\nFitte, strette, ineguali, decorrenti sul gambo; colore arancione con riflessi rossastri, viranti leggermente nel verde alla rottura o al tocco.\nGambo.\n3-6 x 1,5-2,5\u00a0cm, corto, cilindrico, attenuato in basso, presto cavo, concolore al cappello (color arancio pallido, con scrobicolature rosso-arancio).\nCarne.\nSoda, pi\u00f9 o meno spessa, fragile, rosea ma colorata rosso-carota sotto la cuticola, si colora verde all'aria.\nLattice.\nArancio, rossastro.\nSpore.\n8-10 x 6-8 \u00b5m, leggermente ellissoidali, ornate da verruche unite in spesse creste, bianco-crema in massa.\nHabitat.\nCresce nei boschi di pino, in estate-autunno, su suoli acidi.\nCommestibilit\u00e0.\nOttima. necessaria cottura.\nMolto ricercato ed apprezzato.\nEtimologia.\nDal latino \"deliciosus\" = delizioso, per via del suo sapore.\nSpecie simili.\nPu\u00f2 essere confuso con altri lattari come ad esempio:"}
{"id": "407890", "revid": "196390", "url": "https://it.wikipedia.org/wiki?curid=407890", "title": "Cristina Trivulzio Belgioioso", "text": ""}
{"id": "407893", "revid": "124262256", "url": "https://it.wikipedia.org/wiki?curid=407893", "title": "Partito comunista", "text": "Un partito comunista \u00e8 un partito politico che ha come scopo il superamento dell'attuale societ\u00e0 capitalista e la costruzione di una societ\u00e0 socialista.\nLe vicende legate al termine \"comunismo\" riflettono il pensiero di diversi filosofi e la pratica di alcuni movimenti (a partire dal principio della comunione dei beni in et\u00e0 antica fino a \"L'Utopia\" di Tommaso Moro, 1516, e \"La citt\u00e0 del sole\" di Campanella, 1602), precoci anticipatori, cos\u00ec come di altri collettivamente definiti socialisti come Pierre-Joseph Proudhon. Per tutto il XIX secolo le parole socialismo e comunismo sarebbero state interscambiabili.\nLa distinzione, peraltro anche terminologicamente autodefinita dal massimo esponente di una delle due \"correnti\", Karl Marx, e quindi valida dal Manifesto comunista del 1848, tra un \"socialismo utopico\" soprattutto francese (Henri de Saint-Simon, Charles Fourier) e inglese (Robert Owen) e il \"socialismo scientifico\" di Karl Marx e Friedrich Engels, in realt\u00e0 poi scindibili, secondo analisi non marxiste del comunismo, in molti pi\u00f9 movimenti e interpretazioni, spesso piuttosto contrapposti nella pratica politica, non \u00e8 universalmente riconosciuta dall'analisi non marxista. I movimenti libertari come il socialismo libertario, l'anarco-comunismo e simili idee e moti di matrice anarchica sono esempi di modalit\u00e0 per perseguire il comunismo prescindendo o superando l'analisi marxista, che dalla seconda met\u00e0 del XIX secolo si vennero a formare in molte parti del mondo, in genere a partire dall'Europa.\nOrigini e contrapposizioni.\nCon la sistemazione di una teoria politica scientifica, col definitivo superamento della fase utopistica, in et\u00e0 moderna, insieme all'emergere di condizioni storiche rivoluzionarie rispetto al passato, vediamo l'affermarsi di una prassi politica avente come fine obbiettivi concreti, unitamente all'uscita del Manifesto del Partito Comunista redatto da Marx ed Engels, 1848, e l'emergere di un movimento storico consapevole.\nSocialismo anarchico e socialismo marxista.\nIn seno al movimento internazionale dei lavoratori le prime forti contrapposizioni si vedono nascere nella seconda met\u00e0 del 1800 tra comunismo anarchico e comunismo marxista, nell'ambito della Prima Internazionale. La scissione dei comunisti anarchici, ed il loro incamminarsi su una diversa prospettiva politica porter\u00e0 alla nascita della Seconda internazionale, questa di ispirazione prevalentemente marxista. La fine della Comune di Parigi nel 1871, i sempre pi\u00f9 frequenti scontri ideologici tra Karl Marx e Michail Bakunin, separeranno nel 1873 le due principali vie per perseguire il comunismo.\nL'analisi del modo di produzione capitalistico, dei rapporti di classe portava quello che nell'analisi marxista vien definito \"movimento reale\" a postulare come unica via possibile la presa del potere e la trasformazione rivoluzionaria della societ\u00e0 operata da quello che Amadeo Bordiga definisce l'\"organo rivoluzionario\", cio\u00e8 il Partito comunista - o l\"'intellettuale collettivo\" nella visione gradualistico-riformista di Antonio Gramsci. \nTutti i mezzi di produzione sarebbero dovuti essere socializzati e posti sotto il controllo dei lavoratori.\nAl metodo e all'analisi di Marx fecero quindi riferimento le organizzazioni e i partiti della Seconda Internazionale che pure si definirono socialisti. Questi ultimi senza rappresentare le istanze storiche comuniste, lottarono per uno sviluppo in senso esclusivamente democratico dei paesi in cui operavano, determinando un miglioramento delle condizioni di vita dei ceti proletari.\nSocialismo e comunismo di matrice marxista.\nLa contrapposizione tra socialisti e comunisti invece nasce a partire dal 1903, quando Lenin cominci\u00f2 ad organizzare la frazione \"bolscevica\" del Partito operaio socialdemocratico russo. Questa frazione nel novembre del 1917 contribu\u00ec alla fine definitiva del regime zarista, divenendo portatrice delle istanze operaie e contadine nonch\u00e9 avanguardia della rivoluzione comunista avente per mezzo i \"soviet\" (consiglio), cio\u00e8 i consigli operai e contadini. Le vicende successive, che videro l'insorgere di una sanguinosa guerra civile e l'affermarsi di un processo d\u2019industrializzazione dagli immani costi umani e sociali, preparavano per\u00f2 le premesse, seppure non necessarie, per una svolta tragica nella storia della grande rivoluzione del '17.\nPartiti comunisti d\u2019ispirazione \"sovietica\".\nMentre in Unione Sovietica il Partito Comunista (PCUS) fin\u00ec saldamente concentrato nelle mani di Stalin, in Occidente, anche su sollecitazione della diplomazia sovietica, tutta una serie di Partiti comunisti riuniti nella Terza Internazionale avviava un processo di \"bolscevizzazione\", di subordinazione alle politiche dello stato sovietico. Nel secondo dopoguerra mondiale, calata la \"cortina di ferro\", i partiti comunisti dell'Europa orientale furono sempre pi\u00f9 accentrati nell'orbita imperialistica dell'URSS e ne esercitarono il potere in funzione vicaria, mentre quelli occidentali, soprattutto a partire dagli anni cinquanta-sessanta, si resero protagonisti delle grandi lotte sociali unitamente allo sviluppo di posizioni sempre pi\u00f9 autonome (come Enrico Berlinguer con l'eurocomunismo).\nNei Paesi del Terzo Mondo i partiti comunisti erano l'espressione della lotta anti-colonialista (uno per tutti il Vietnam) o, come strumento di secondi fini, \u00e8 il caso della Cina, mezzo per il superamento del ritardo nel processo di modernizzazione e industrializzazione. In Occidente, invece, la sempre maggiore reticenza nell'elaborazione teorica e la mancata, netta denuncia delle violenze, nonch\u00e9 della negazione di quel progetto umano e politico all'interno dei paesi del blocco socialista, portarono ad un progressivo distacco dei partiti comunisti, sempre pi\u00f9 involventi in classi dirigenti autonome, dalla realt\u00e0 di chi avrebbe dovuto limitarsi ad essere rappresentato nei parlamenti, all'interno dell'alternanza democratica di governo. Vietnam, Corea del Nord, Cina, Cuba, Laos sono i Paesi in cui \u00e8 attualmente alla guida un partito comunista, oggi perlopi\u00f9 determinato nella realizzazione di prospettive nazionali di sviluppo.\nStati europei dove i partiti comunisti sono stati dichiarati fuorilegge.\nIn molti Paesi europei ex appartenenti al blocco sovietico (di cui 9 sono attualmente membri dell'Unione Europea) \u00e8 stata vietata per legge costituzionale, in Carta Costituzionale, l\u2019organizzazione di partiti comunisti con introduzione pure del reato di apologia del comunismo:\nIl reato di apologia del comunismo e dei suoi simboli \u00e8 previsto nei seguenti Stati:\nSono state fatte, inoltre, proposte per rendere i partiti comunisti fuorilegge in Moldavia.\nIn Svizzera il Partito Comunista \u00e8 stato dichiarato fuorilegge dal 1940 al 2007."}
{"id": "407894", "revid": "196390", "url": "https://it.wikipedia.org/wiki?curid=407894", "title": "Area grecanica", "text": ""}
{"id": "407896", "revid": "287204", "url": "https://it.wikipedia.org/wiki?curid=407896", "title": "Lactarius controversus", "text": "\"Lactarius controversus\" (Pers.) Pers., \"Observationes mycologicae\" (Lipsiae) 1: 39 (1800) [1799].\nDescrizione della specie.\nCappello.\nConvesso, poi concavo e depresso, con margine all'inizio involuto; colore avorio-rosa, spesso con chiazze rosse concentriche, lucente se secco, vischioso e vellutato se umido; 8-15 fino a 30\u00a0cm di diametro.\nLamelle.\nDecorrenti, fitte, strette e sottili; biancastre, poi rosa carnicino o biancastre rosate.\nGambo.\nRobusto e compatto, bianco oppure bianco-sporco.\nCarne.\nBiancastra, dura, spessa. Leggermente virante al giallo pallido nel gambo.\nLattice.\nBianco immutabile, con sapore molto piccante, in pratica bruciante, immangiabile.\nReazioni chimiche.\nLa superficie del cappello diventa giallastra con KOH.\nHabitat.\nCresce su terreno argilloso, sotto pioppi, querce, noccioli ed altre latifoglie, in estate-autunno.\nGregario, molto comune.\nCommestibilit\u00e0.\nNon commestibile perch\u00e9 tossico e per via del sapore piccantissimo.\nIn alcune zone d'Italia viene impunemente consumato frammisto ad altri funghi con lo scopo di conferire al pasto un sapore \"piccante\"; anche un consumo cos\u00ec esiguo pu\u00f2 tranquillamente provocare disturbi gastro-intestinali e pertanto tale pratica \u00e8 da considerarsi pericolosa.\nEtimologia.\nDal latino \"controversus\", controverso, rivolto all'indietro, per il margine del suo cappello quasi sempre rivoltato.\nSpecie simili.\nLactarius piperatus e Lactarius pergamenus che per\u00f2 non hanno mai il cappello con chiazze rosate."}
{"id": "407897", "revid": "580", "url": "https://it.wikipedia.org/wiki?curid=407897", "title": "Augusto De Megni", "text": "Gi\u00e0 prima della partecipazione al programma, De Megni era noto alle cronache perch\u00e9 vittima, all'et\u00e0 di 10 anni, di un sequestro organizzato dall'Anonima sarda durato 110 giorni (dal 3 ottobre 1990 al 22 gennaio 1991).\nIl sequestro.\nDurante il sequestro, il bambino fu tenuto nascosto in una grotta nella zona di Volterra.\nIl rapimento era avvenuto la sera del 3 ottobre 1990 quando quattro banditi armati e con il volto coperto da passamontagna fecero irruzione nella villa del padre a Perugia. In casa c'erano soltanto il padre, Dino De Megni, e suo figlio, Augusto. Il padre fu legato e imbavagliato, il bambino portato via dai rapitori. Durante il sequestro la famiglia interruppe a tratti il silenzio stampa, voluto sin dal primo giorno, soltanto per lanciare appelli e messaggi ai rapitori. La richiesta dei sequestratori fu di 20 miliardi di lire (l'equivalente di circa 10 milioni di euro) e arriv\u00f2 solo dopo 48 giorni dal sequestro.\nIl riscatto non fu mai pagato perch\u00e9 la magistratura congel\u00f2 tutti i beni della famiglia, molto nota a Perugia (il nonno, omonimo del nipote, negli anni Ottanta aveva anche fondato una banca ed era all'epoca esponente di rilievo della Massoneria (33\u00ba grado e Sovrano gran commendatore del Rito scozzese antico ed accettato). Il bambino fu liberato dai NOCS che fecero irruzione nel luogo del sequestro il 22 gennaio 1991. Sul luogo del sequestro vengono circondati e si arrendono dopo poco tempo i due cognati di Mamoiada, Antonio Staffa e Marcello Mele (fratello dell'ex latitante Annino); il primo, latitante da una decina di anni, fu descritto dal piccolo De Megni come il \"bandito buono\" che gli teneva compagnia,; il secondo, una sorta di latitante volontario e dalla vita spericolata, si era allontanato dalla Sardegna dopo essere riuscito a fuggire per miracolo ad alcuni agguati e dopo l'uccisione del fratello e di due suoi cognati.\nVengono arrestati anche Salvatore Delogu di Bitti e Francesco e Giovanni Goddi di Orune; vengono emessi mandati di arresto anche per i latitanti Sebastiano Murreddu e Giovanni Talanas anche loro di Orune. , Antonio Staffa a 20 anni, Giovanni Goddi e Giovanni Farina a 23 anni, e Francesco Goddi, Giovanni Talanas e Sebastiano Murreddu a 30 anni. Francesco Murreddu, fratello di Sebastiano e imputato a piede libero, fu invece assolto.\nLa carriera sportiva.\nA soli 15 anni ha lasciato la casa di famiglia per andare a vivere da solo per giocare a calcio: ha militato nel ruolo di portiere in serie D con il Calcio Citt\u00e0 di Castello, mentre nella stagione 1999-2000 era nella rosa del Genoa in serie B. Con la maglia dei grifoni \u00e8 sceso in campo solo in un'amichevole precampionato. Successivamente ritorna al Calcio Citt\u00e0 di Castello.\nGrande Fratello e impegni successivi.\nGi\u00e0 nel 2004 Augusto aveva fatto i provini per il Grande Fratello ma non era stato scelto.\nAveva poi espresso questo desiderio a Giovanni Minoli nel corso di una puntata del programma di Rai 3 \"La storia siamo noi\" andata in onda pochi giorni prima l'inizio della sesta edizione.\nNella prima puntata del programma il perugino si \u00e8 giocato al televoto l'ingresso nella Casa con il sardo Danilo Martino Dettori vincendo la sfida.\nIl giovane ha vinto poi la sesta edizione del programma restando 99 giorni nella Casa di Cinecitt\u00e0 e battendo in finale i compagni Fabiano Reffe e Filippo Bisciglia con il 38% dei voti.\nDurante la stagione calcistica 2006/2007 prende poi parte al programma \"Controcampo Ultimo Minuto\" in veste di opinionista, al fianco del conduttore Sandro Piccinini e di Elisabetta Canalis.\nDalla stagione 2008 conduce \"Luned\u00ec Gol\", un programma con Ciccio Graziani, Fabrizio Ravanelli, Lorenzo Amoruso, David Pratelli, Andrea Scanzi e Claudio Pea.\nVita privata.\nSuo padre Dino \u00e8 stato direttore generale del (2005-2006) e del (2008-2009). Sua sorella Vittoria ha sposato nel 2006 Leonardo Covarelli, immobiliarista perugino, presidente delle due societ\u00e0 calcistiche in cui Dino De Megni \u00e8 stato dirigente.\nDopo alcuni anni di anonimato, il nome di Augusto De Megni \u00e8 tornato di nuovo alla ribalta nel marzo 2014, quando il padre Dino \u00e8 stato arrestato dopo un'inchiesta della Procura distrettuale antimafia di Napoli in merito alla compravendita, poi non avvenuta, della casa di cura \"Ruesch\", sita a Napoli. La richiesta della procura \u00e8 stata poi archiviata e il padre Dino ha richiesto risarcimento per l'ingiusta detenzione."}
{"id": "407898", "revid": "775372", "url": "https://it.wikipedia.org/wiki?curid=407898", "title": "Daniele Franz", "text": "Diplomato presso il liceo Ginnasio Jacopo Stellini di Udine, si \u00e8 laureato in Giurisprudenza presso l'Universit\u00e0 di Bologna (Alma mater studiorum).\nNel corso degli anni ha lavorato come speaker radiofonico, consulente presso uno studio economico commerciale, collaboratore del quotidiano Il Gazzettino di Venezia (edizione di Udine). Dal 2006 \u00e8 impiegato presso i gruppi parlamentari della Camera dei deputati.\nLa carriera politica.\nInizia l'attivit\u00e0 politica nelle organizzazioni giovanili del Movimento Sociale Italiano.\nNel 1984 diviene presidente del Fronte della Giovent\u00f9 di Udine.\nNel 1985 \u00e8 eletto consigliere presso la prima circoscrizione di Udine, confermato fino al 1991.\nNel 1987 viene nominato segretario cittadino del Movimento Sociale Italiano e membro dell'esecutivo nazionale del Fronte della Giovent\u00f9.\nNel 1988 entra a far parte del comitato centrale del Movimento Sociale Italiano.\nNel 1991 \u00e8 eletto consigliere comunale nel comune di Udine, rimanendo in carica fino al 2008.\nNel 1994 diviene presidente Provinciale di Alleanza Nazionale fino al 1996.\nNel 1996 viene eletto alla Camera dei deputati, nello stesso anno \u00e8 nominato membro della Direzione Nazionale di Alleanza Nazionale.\nNel 2001 confermato alla Camera dei deputati con il ruolo di vice capogruppo di Alleanza Nazionale, Membro della XIV Commissione Politiche comunitarie e membro del Comitato per la valutazione tecnico scientifica (VAST), rappresentante italiano alla conferenza euro-mediterranea di Strasburgo.\nNel 2002 rappresentante italiano al Congresso dei Giovani Leader Euro-asiatici di Berlino, rappresentante italiano al Summit mondiale per lo sviluppo sostenibile di Johannesburg.\nNel 2013 si \u00e8 candidato come capolista per la circoscrizione elettorale di Udine nella lista civica Un'Altra Regione in vista del rinnovo del consiglio regionale del Friuli Venezia Giulia."}
{"id": "407900", "revid": "1543377", "url": "https://it.wikipedia.org/wiki?curid=407900", "title": "Vincenzo Barba", "text": "Biografia.\nRagioniere e perito commerciale, in questa veste partecipa a varie commissioni governative e provinciali. \u00c8 titolare e unico firmatario della \"Nuova AnPa\", esercente il commercio di prodotti petroliferi in tutti i porti d'Italia e nel mondo, dal 2002 \u00e8 stato presidente del srl, che nel 2009 ha condotto ad una storica promozione in Serie B.\nPolitica.\nAlle elezioni suppletive del 24 e 25 ottobre 2004 si \u00e8 candidato alla Camera dei deputati nel collegio di Casarano: sostenuto dalla Casa delle Libert\u00e0, dal Nuovo PSI, da Alternativa Sociale e dai Radicali ottenne il 40,1% dei voti e venne sconfitto dal rappresentante dell'Ulivo Lorenzo Ria.\nNella Legislatura seguente \u00e8 stato Senatore della Repubblica Italiana nel Gruppo di Forza Italia (membro della Commissione permanente turismo, industria e commercio), \u00e8 stato Consigliere Regionale pugliese nella formazione \"La Puglia prima di Tutto\", appoggiando la candidatura alla presidenza della Regione del Presidente della Giunta Regionale Raffaele Fitto. All'esito delle elezioni comunali del 2006 \u00e8 divenuto sindaco di Gallipoli con una maggioranza di centrodestra.\nIl 6 giugno 2007 la giunta Barba \u00e8 caduta, a causa di otto consiglieri di minoranza e cinque della maggioranza che hanno rassegnato le loro dimissioni. Di conseguenza il senatore ha rinunciato a candidarsi a sindaco della citt\u00e0 di Gallipoli per le elezioni comunali del maggio 2008, ma ha comunque appoggiato il candidato del PdL, che \u00e8 risultato poi vincitore.\nNelle elezioni politiche del 13 e 14 aprile 2008 \u00e8 stato candidato alla Camera dei deputati per il Popolo della Libert\u00e0 nella circoscrizione XXI (Puglia), riuscendone eletto.\nCalcio.\nNel 2002, Barba, rileva la societ\u00e0 e in soli 7 anni conduce la squadra dall'Eccellenza alla serie C1.\nNel maggio 2009 il Gallipoli Calcio ottiene una storica promozione in Serie B. Dopo aver promesso l'Europa in occasione dei festeggiamenti per la promozione, ben presto Barba si trova ad affrontare difficolt\u00e0 enormi. Si apre, infatti, una crisi societaria, legata alla mancanza di capitale per costruire una squadra adeguata al palcoscenico della Serie B. Il 7 luglio 2009 Barba sembra porre fine alla crisi societaria riuscendo a iscrivere la squadra alla Serie B e chiede aiuto a imprenditori locali per sostenere la squadra. All'inizio di agosto circolano voci di un accordo tra Barba e il dirigente Luca Pagliuso, che verrebbe designato direttore generale, con la conferma di Giannini come allenatore, ma la situazione non si sblocca e le contestazioni dei tifosi si fanno pi\u00f9 forti. La situazione si risolve l'11 agosto, quando Barba in un comunicato esprime amarezza e ufficializza la cessione del pacchetto azionario del club ad una cordata di imprenditori friulani.\nAl termine di una travagliata annata segnata da una perdurante crisi societaria, per il Gallipoli Calcio, oberato da un debito di 5 milioni di euro, viene presentata istanza di fallimento."}
{"id": "407902", "revid": "287204", "url": "https://it.wikipedia.org/wiki?curid=407902", "title": "Trinovanti", "text": "I Trinovanti o Trinobanti erano una trib\u00f9 celtica dell'antica Britannia. Il loro territorio era sul lato settentrionale dell'estuario del Tamigi nell'Essex e nel Suffolk, includendo anche le terre che ora si trovano nell'area amministrativa della Greater London. Il loro nome significa \"davvero nuovo\", forse nel senso di \"novizi\", \"neofiti\". Avevano come capitale \"Camulodunum\" (oggi Colchester), che, secondo alcune leggende, sarebbe Camelot).\nPoco prima dell'invasione di Gaio Giulio Cesare nel 55 e nel 54 a.C., i Trinovanti erano considerati la trib\u00f9 pi\u00f9 potente della Britannia. In quel tempo la loro capitale era forse Braughing. In alcuni manoscritti del \"De bello Gallico\" di Cesare il loro re sarebbe stato Imanuenzio, sebbene in altri manoscritti non sia dato nessun nome.\nPrima della seconda spedizione cesariana, il re fu spodestato da Cassivellauno, che si ritiene fosse un catuvellauno. Suo figlio, Mandubracio, fugg\u00ec in Gallia sotto la protezione di Cesare. Durante la seconda invasione dell'isola, Cesare sconfisse Cassivellauno e rimise Mandubracio sul trono.\nMandubracio, Addedomaro e Dubnovellauno compaiono nelle genealogie e nelle leggende medievali celtiche con i nomi, rispettivamente, di Manawydan, Aedd Mawr (Addedo il Grande) e Dyfnwal Moelmut (Dubnovellauno il Calvo e Silenzioso), le \"Triadi Gallesi\" ricordano Aedd Mawr come uno dei fondatori della Britannia.\nI Trinovanti tornarono sul palcoscenico della storia quando presero parte alla rivolta contro i romani, guidata dalla regina Budicca nel 60. Il loro nome compare tra le \"civitates\" della Britannia romana, con capitale a \"Cesaromago\" (oggi Chelmsford, nell'Essex).\nIl loro nome sopravvisse nella leggenda inglese come \"Trinovantum\", che Goffredo di Monmouth e altri ritengono sia stato il primo nome di Londra. Secondo Goffredo, il nome deriva da \"Troi-novantum\", cio\u00e8 \"Nuova Troia\". Cos\u00ec crea una connessione con la leggenda secondo cui la Britannia fu fondata da Bruto e altri rifugiati troiani"}
{"id": "407903", "revid": "481349", "url": "https://it.wikipedia.org/wiki?curid=407903", "title": "Truciolo", "text": " \nIl truciolo \u00e8 un residuo di metallo o legno che si ottiene durante la lavorazione di un pezzo sottoposto ad un'asportazione di materiale.\nMediante l'utilizzo di alcune macchine utensili e di attrezzi, assume il caratteristico aspetto di ricciolo (nella tornitura) o di elicoide (nella foratura). La struttura continua di questi residui \u00e8 dovuta alla caratteristica della relativa tecnologia di lavorazione, creando un'asportazione ininterrotta del materiale. Il truciolo assume invece forme diverse nell'asportazione discontinua, quale ad esempio la piallatura.\nI trucioli non vanno dispersi, ma raccolti per poter essere riutilizzati:\nDurante la fase di lavorazione la formazione del truciolo pu\u00f2 costituire un problema. Infatti nel caso di elevate velocit\u00e0 di taglio e materiali da lavorare duttili si former\u00e0 un truciolo continuo che potrebbe costituire un ostacolo per le successive operazioni. Vengono allora introdotti particolari dispositivi rompitruciolo atti a favorire l'eliminazione di questo problema.\nIn tornitura si usa frapporre tra l'inserto e la staffa di serraggio una piastrina con spigolo cuneiforme. Questa costituisce un ostacolo per il truciolo che subisce un incurvamento. L'aumento delle forze di flessione favorisce la rottura e l'evacuazione del truciolo.\nEssendo molto appuntiti o taglienti, i trucioli metallici rappresentano un serio pericolo per gli operatori di macchine utensili e attrezzi, per i quali \u00e8 sempre raccomandato seguire le istruzioni relative agli specifici macchinari."}
{"id": "407904", "revid": "9", "url": "https://it.wikipedia.org/wiki?curid=407904", "title": "Terzo Concilio Ecumenico", "text": ""}
{"id": "407909", "revid": "122744347", "url": "https://it.wikipedia.org/wiki?curid=407909", "title": "Armillaria mellea", "text": "Il chiodino (Armillaria mellea ) \u00e8 un fungo basidiomicete della famiglia Physalacriaceae.\nQuesto micete meriterebbe, secondo autori del passato, il nome di \"asparago dei funghi\" per il fatto che la parte commestibile di esso \u00e8 costituita dall'estremit\u00e0 superiore del gambo unitamente al cappello, mentre il resto dei gambi (specialmente negli individui adulti) \u00e8 coriaceo ed assai indigesto.\nTassonomia.\nLa specie venne originariamente denominata \"Agaricus melleus\" dal botanico danese-norvegese Martin Vahl nel 1790; venne spostata nel genere Armillaria nel 1871 da Paul Kummer.\nDescrizione della specie.\nCappello.\n4\u20137 (15) cm, carnoso, dapprima emisferico o conico, dopo sempre pi\u00f9 spianato per poi diventare prima convesso, in seguito piano, e talvolta depresso; membranoso, leggermente umbonato al centro, con una cuticola liscia, dal colore che varia a seconda della pianta parassitata e dall'umidit\u00e0 dell'ambiente circostante, dal giallo-miele o bruno rossiccio al verdastro, con orlo sottile, arrotolato, lievemente striato. Sulla superficie del cappello sono presenti delle squame, addensate al centro e assenti negli esemplari maturi.\nLamelle.\nNon fitte, ineguali, bianche da giovani, brune o giallastre o con chiazze rossastre in et\u00e0 avanzata, un po' decorrenti sul gambo.\nGambo.\n5\u201320 \u00d7 1\u20132,7\u00a0cm, cilindrico, affusolato, giallastro o brunastro, ingrossato, curvo, bruno-olivaceo e a volte nerastro verso la base, bruno al centro, di solito saldato con altri individui (fungo cespitoso), pieno, poi cavo, midolloso, pruinoso, giallo-roseo e segnato da leggeri solchi verticali al di sopra dell'anello. Alla base sono presenti delle rizomorfe nerastre che si inseriscono nel substrato di crescita. L'anello, oltre ad essere consistente e piuttosto evidente, \u00e8 bianco e striato nella parte superiore, giallastro e d'aspetto fioccoso nella parte inferiore.\nCarne.\nTenera sul cappello e nella parte superiore del gambo, coriaceo-fibrosa nel resto, di colore bianco o carnicino.\nSpore.\nBianche in massa, lisce, ellissoidali, 8\u20139 \u00d7 5\u20136,5\u00a0\u00b5m.\nDistribuzione e habitat.\nCresce in autunno, in boschi e foreste di latifoglie o conifere. \u00c8 cespitoso e parassita di ceppi e tronchi d'albero, di cui pu\u00f2 causare addirittura la morte. Il micelio del fungo \u00e8 bioluminescente. \u00c8 diffuso in Nord America, in Asia settentrionale ed in Europa, in aree dal clima temperato. In Africa meridionale \u00e8 stato introdotto.\nCommestibilit\u00e0.\nIl fungo viene definito come avente una commestibilit\u00e0 condizionata. Ottimo per sapore e gusto, in realt\u00e0 \u00e8 tossico da crudo. Il fungo \u00e8 molto ricercato, apprezzato e consumato da sempre, ma non esente da rischi e, poich\u00e9 \u00e8 uno dei funghi pi\u00f9 consumati al mondo, sono molte le intossicazioni ascritte al suo consumo. \nContiene infatti tossine di natura proteica (\"emolisine\") termolabili dai 70\u00a0\u00b0C che si inattivano sottoponendo a prebollitura il fungo in acqua per almeno 15-20 minuti. L'acqua di prebollitura deve sempre essere eliminata. Durante la cottura, se non sottoposto a questo trattamento, il fungo secerne un liquido viscoso leggermente tossico.\nSono stati registrati inoltre casi di disturbi gastrointestinali, di breve latenza, procurati da esemplari di \"A. mellea\" congelati a fresco, ovvero senza prebollitura. Tale fenomeno non \u00e8 ancora chiaro dal punto di vista scientifico. La teoria pi\u00f9 accreditata \u00e8 che con la congelazione le \"emolisine\" vengano fissate nella struttura fungina e, pertanto, anche se poi si scongelano i funghi in maniera corretta e si cuociono successivamente attraverso una prolungata cottura, tali principi attivi non vengono smaltiti completamente. Questo fenomeno si registra anche in caso di gelate notturne, per cui \u00e8 generalmente sconsigliato raccogliere questa specie e le specie affini dopo il verificarsi delle prime gelate autunnali o invernali.\nDurante la cottura la carne diventa scura, quasi nera e salvo esemplari molto giovani, si cucina solo il cappello. Viene consumato in umido, trifolato, come condimento per risotti e con carne e salsiccia. Gli esemplari piccoli e sodi si prestano egregiamente alla conservazione sott'olio o sott'aceto. Quelli cresciuti su ceppi di latifoglia sono considerati migliori di quelli cresciuti su ceppi di conifera, a causa del loro gusto meno amaro.\nMalgrado l'assoluta commestibilit\u00e0 del prodotto dopo cottura, anche seguendo le dovute prescrizioni per cucinarli, vi sono persone che hanno manifestato una certa intolleranza, reazioni allergiche o comunque sensibilit\u00e0 all\"A. mellea\", specie se consumata in quantit\u00e0 eccessive.\nAspetti fitopatologici.\n\"Armillaria mellea\" \u00e8 un fungo parassita di piante arboree, in cui provoca il marciume radicale fibroso. Esternamente la corteccia delle grosse radici appare depressa e imbrunita; sotto di essa compaiono spesse placche di micelio di colore bianco-crema, che si insinuano tra il tessuto corticale e il tessuto legnoso, per cui la corteccia finisce per staccarsi facilmente dal legno sottostante. La chioma della pianta appassisce e muore, mentre alla base delle piante attaccate compaiono i corpi fruttiferi del fungo. Il parassita si propaga nel terreno a macchia d'olio attraverso cordoni di ife dette \"rizomorfe\", per cui passa dalle piante malate a quelle sane. La lotta si effettua con l'estirpazione delle piante colpite; la buca deve essere disinfettata con prodotti chimici. Quando si comporta da saprofita, vegeta sulla pianta morta per pi\u00f9 anni, fino a consumare le sostanze nutritive del legno morto.\nQuesto fungo, contaminando la corteccia delle querce da sughero, sembra essere tra i principali responsabili del caratteristico difetto enologico del \"sentore di tappo\"."}
{"id": "407910", "revid": "287204", "url": "https://it.wikipedia.org/wiki?curid=407910", "title": "Heinrich Boll", "text": ""}
{"id": "407912", "revid": "116699503", "url": "https://it.wikipedia.org/wiki?curid=407912", "title": "Armillaria tabescens", "text": "L'Armillaria tabescens (Scop. Emel 1921) \u00e8 un fungo autunnale molto popolare in alcune zone d'Italia e pressoch\u00e9 sconosciuto in altre; \u00e8 noto ai pi\u00f9 come chiodino o famigliola, appellativi che divide equamente con Armillaria mellea, da cui per\u00f2 differisce per molte caratteristiche, in primis per via delle dimensioni dei chiodi che sono notevolmente pi\u00f9 ridotte in \"A. tabescens\".\nCome per \"A. mellea\" questo fungo andrebbe consumato in quantit\u00e0 modiche in quanto piuttosto pesante da digerire e comunque va ben cotto dato che \u00e8 tossico da crudo; poco cotto pu\u00f2 dare luogo a problemi gastro-intestinali, se pur di lieve entit\u00e0.\nA volte viene erroneamente appellato \"chiodino\" anche \"Agrocybe aegerita\" che in realt\u00e0 \u00e8 noto per l'appellativo di \"pioppino\".\nDescrizione della specie.\nCappello.\nCarnoso, convesso, poi appianato-depresso, umbonato; orlo sottile, involuto e lobato; bruno-rossastro o bruno-giallo, ricoperto da squamette pi\u00f9 scure; 2\u20138\u00a0cm di diametro.\nLamelle.\nFitte, appena decorrenti al gambo, da biancastre a rosa-bruno, o con colore al cappello.\nGambo.\nPieno, alto, cilindrico, fibrilloso, liscio, colore ocra-bruno o rossiccio pallido, attenuato alla base, per compressione, con altri gambi dello stesso ceppo. Tipicamente privo di anello.\nCarne.\nBiancastra, fragile nei cappelli, elastica e pi\u00f9 coriacea nei gambi. A volte quasi legnosa alla base dei cespi.\nSpore.\nEllittico-ovoidali, bianche o crema pallido in massa.\nHabitat.\nSpecie cespitosa, fruttifica in autunno nei boschi di latifoglie, in gruppi sulle radici o sulle ceppaie.\nUn singolo cespo pu\u00f2 arrivare a contenere centinaia di cappelli.\nCommestibilit\u00e0.\nTossico da crudo.\nCommestibile molto buono e piuttosto ricercato, previa cottura (con eliminazione dell'acqua di prebollitura, come per Armillaria mellea).\nAstenersi dal consumo di esemplari troppo vecchi in quanto spesso possiedono un sapore sgradevole e la carne piuttosto viscida."}
{"id": "407914", "revid": "767487", "url": "https://it.wikipedia.org/wiki?curid=407914", "title": "Climm", "text": "climm (precedentemente chiamato mICQ) \u00e8 un client testuale \u2014 open source e multipiattaforma \u2014 per il protocollo ICQ sviluppato da R\u00fcdiger Kuhlmann, ma originariamente creato da Matt D. Smith.\nNe esistono versioni per una grande variet\u00e0 di sistemi operativi tra cui: AmigaOS, BeOS, Windows (tramite Cygwin o MinGW), macOS, NetBSD/OpenBSD/FreeBSD, GNU/Linux, Solaris, HP-UX e AIX.\nVersioni.\nLa prima versione, con il nome di mICQ, risale al 16 agosto 1998 per opera di Matt D. Smith che ne conduce lo sviluppo sino alla versione 0.4.8. Con la morte del suo creatore nel 2001, lo sviluppo viene continuato da R\u00fcdiger Kuhlmann che registra mICQ sotto licenza BSD. Il 10 giugno 2002 esce la versione 0.4.9 sotto licenza GPL. L'ultima versione \u00e8 la 0.6 e risale al 10 settembre 2007: equivale alla 0.5.4.2 dell'8 luglio 2007, ma ha comportato la modifica del nome in \"climm\".\nSul sito ufficiale sono disponibili, oltre al sorgente e ai binari da scaricare, le traduzioni del client in diverse lingue fra cui anche l'italiano.\nFunzionalit\u00e0.\nIl software supporta gran parte delle funzionalit\u00e0 del protocollo utilizzato da ICQ, fra cui:"}
{"id": "407915", "revid": "247222", "url": "https://it.wikipedia.org/wiki?curid=407915", "title": "Pogo punk", "text": ""}
{"id": "407916", "revid": "123142804", "url": "https://it.wikipedia.org/wiki?curid=407916", "title": "Peppi Nocera", "text": "Biografia.\nA 18 anni, ancora studente, fa parte del gruppo Dada-Umpa del quale \u00e8 cantante. Escono due singoli per la EMI \"Guendalina\" (1982) e \"Japanese\" (1983). Sempre nel 1982 traduce e cura l'edizione italiana della biografia di Oscar Wilde \"Con Oscar Wilde\" di Lord Alfred Douglas.\nNel 1983 e 1984 conduce in radio Rai1 con Serena Dandini \"Master\". Si trasferisce a Milano e nel 1985 esce per la CGD di Caterina Caselli Sugar il suo primo album solista \"L'Ideologia del Traditore\" al quale seguir\u00e0 nel 1986 per la Fonit Cetra (il cui direttore artistico era Mara Maionchi) il secondo album \"Un posto al sole\", due album di poco successo per i quali Nocera decide di abbandonare la sua carriera di cantante.\nConosce il produttore musicale Claudio Dentes e lavora con lui fino al 1990 per la sua etichetta Psycho che vede esordire discograficamente gruppi come Elio e le Storie Tese e i Pitura Freska.\nNel 1991 torna a Roma e abbandona momentaneamente la musica tranne la parentesi nella quale scrive insieme con Grazia Di Michele \"Se io fossi un uomo\" che la cantautrice presenta con successo al Festival di Sanremo in coppia a Randy Crawford che la incide col titolo \"If I were in your shoes\" e ne fa un successo internazionale.\nNel 1994 un incontro fortuito lo fa debuttare all'improvviso come autore televisivo grazie a due padrini d'eccezione, Gianni Boncompagni e Irene Ghergo che all'epoca del boom di \"Non \u00e8 la Rai\" erano alla ricerca di un autore di testi per le canzoni del programma. Con il regista firma svariate canzoni che faranno parte della compilation \"Non \u00e8 la Rai novanta5\" ma soprattutto scrive due brani, \"L'ascensore\" e \"E muoio\", per il fortunatissimo album di esordio di Ambra Angiolini \"T'appartengo\" (un milione di copie vendute).\nDopo l'ultima edizione di \"Non \u00e8 la Rai\", nell'estate del 1995 ritorna Milano con Ambra Angiolini della quale diventa autore. Per lei firma \"Generazione X\", \"Non dimenticate lo spazzolino da denti\". Da ricordare un dopo-festival acclamatissimo nel 1996. Sempre nel 1996 \u00e8 produttore oltre che autore di due brani del secondo album della ragazza prodigio dal titolo \"Angiolini\". Parte in un fortunato tour promozionale in Spagna, Argentina, Brasile, Portorico. Nel 1997 le vite professionali dell'Angiolini e di Nocera si dividono, con l'autore che rimane a lavorare in esclusiva per Mediaset. Tra il 1997 ed il 2000 firma tra gli altri programmi come \"Stranamore\", \"Matricole\" (nelle edizioni condotte da Simona Ventura e Amadeus, Simona Ventura e Fiorello e Simona Ventura ed Enrico Papi), \"Meteore\", \"Testarda io\", \"Popstars\", i quiz \"6 del mestiere?\", \"Bigodini\", \"Facce da quiz\", ed \u00e8 l'inventore del format de \"Il brutto anatroccolo\" (per un totale di 4 edizioni condotte su Italia 1 da Amanda Lear e Marco Balestri), del quale cura anche l'edizione spagnola \"El patito Feo\" in onda su Antena 3.\nNel 2001 torna a Roma ed inizia la fortunata stagione di \"Saranno Famosi\", poi chiamato \"Amici di Maria De Filippi\". Cura come autore 5 edizioni (fino al 2006) che vincono un totale di tre Telegatti. Nel 2003 cura la produzione dell'album \"Amici \u2013 Festa\". Nel 2004 traduce ed adatta dall'inglese le canzoni del musical \"Footloose\" che per 2 anni consecutivi \u00e8 lo spettacolo teatrale pi\u00f9 visto in Italia. Nel 2004 collabora anche al reality \"Volere o volare\". Nel 2006 scrive due brani (\"Danza\" e \"Ora so\") per l'album d'esordio di Antonino Spadaccino e cura l'edizione italiana di \"Mr Romance\" (Foxlife). Dal 2006 al 2015 \u00e8 sotto contratto di esclusiva con la casa di produzione Magnolia (televisione), dove cura come autore programmi come \"L'isola dei famosi\", \"X Factor e Bake Off Italia\".\nNel 2013 scrive \"Il grande boom\" per Raffaella Carr\u00e0 e nella primavera del 2014 esce il suo primo romanzo.\nDal giugno del 2016 al dicembre 2019 firma un contratto in esclusiva di consulenza editoriale per le reti d'intrattenimento di Sky Italia. Dal gennaio del 2020 firma un'esclusiva con Banijay Italia.\nSu Internet \u00e8 presente anche con un proprio blog."}
{"id": "407917", "revid": "31101", "url": "https://it.wikipedia.org/wiki?curid=407917", "title": "Felis lynx", "text": ""}
{"id": "407930", "revid": "1785130", "url": "https://it.wikipedia.org/wiki?curid=407930", "title": "Notitia Episcopatuum", "text": "Notitia Episcopatuum (plurale: \"Notitiae Episcopatuum\") \u00e8 il nome dato a documenti ufficiali che fornivano, nei territori dell'Impero bizantino, gli elenchi delle sedi metropolitane, delle sedi arcivescovili autocefale e delle diocesi suffraganee suddivise per province ecclesiastiche.\nContenuto.\nNella Chiesa d'Occidente, vescovi e arcivescovi sono classificati in base all'anzianit\u00e0 della loro consacrazione, mentre in Africa secondo la loro et\u00e0 anagrafica. Nei patriarcati orientali il grado gerarchico di ogni vescovo veniva determinato in base alla sede che occupava. Quindi, nel Patriarcato di Costantinopoli, il primo metropolita non era quello ordinato da pi\u00f9 lungo tempo, ma chiunque occupasse la sede di Cesarea di Cappadocia. Il secondo era l'Arcivescovo di Efeso e cos\u00ec via. In ogni provincia ecclesiastica, il rango di ogni vescovo era quindi determinato, e rimaneva immutato a meno che la lista non venisse successivamente modificata. \nL'ordine gerarchico includeva prima di tutti il patriarca, quindi i grandi metropoliti (ovvero quelli che avevano diocesi con vicariati) i metropoliti autocefali, che non avevano vicariati ed erano soggetti direttamente al patriarca. Venivano quindi gli arcivescovi che, anche se non differivano dai metropoliti autocefali, occupavano gradi gerarchici inferiori a questi, ed erano anch'essi immediatamente dipendenti dal patriarca, quindi i vescovi ordinari e infine i vescovi vicari. Non si sa da chi venne stabilito questo ordine molto antico, ma \u00e8 probabile che, inizialmente, le sedi metropolitane e i semplici vescovati siano stati classificati in base alla data di fondazione. L'ordine venne poi modificato in seguito in base a considerazioni politiche e religiose.\nLe \"Notitiae\".\nI principali documenti, suddivisi per chiesa, sono: "}
{"id": "407936", "revid": "119491729", "url": "https://it.wikipedia.org/wiki?curid=407936", "title": "Capodanno ortodosso", "text": "L'ultimo dell'anno (, serbo, macedone: \u0421\u0442\u0430\u0440\u0430 \u041d\u043e\u0432\u0430 \u0433\u043e\u0434\u0438\u043d\u0430, letteralmente \"vecchio nuovo anno\") \u00e8 la festa del capodanno secondo il calendario giuliano, precedente quello gregoriano. Nel ventesimo e ventunesimo secolo, esso \u00e8 caduto nella notte tra il 13 e il 14 gennaio. \nPu\u00f2 ancora essere celebrato in via informale in Macedonia del Nord, Russia ed in alcune delle ex repubbliche sovietiche (es. Ucraina, Bielorussia, Moldavia), dove solo in epoca relativamente recente (1918) \u00e8 stato adottato il calendario gregoriano, contro il parere della Chiesa ortodossa russa. Si festeggia comunque in Serbia, dove \u00e8 anche una festa nazionale e il giorno non \u00e8 lavorativo."}
{"id": "407945", "revid": "17654", "url": "https://it.wikipedia.org/wiki?curid=407945", "title": "Numero primo gemello", "text": ""}
{"id": "407952", "revid": "110157", "url": "https://it.wikipedia.org/wiki?curid=407952", "title": "BellSouth", "text": "La BellSouth Corporation \u00e8 un'azienda di telecomunicazioni statunitense con sede ad Atlanta.\nStoria.\nL'azienda nacque nel 1984 in seguito allo smembramento della vecchia AT&amp;T dopo un'ordinanza del Dipartimento di Giustizia degli Stati Uniti.\nNel 2006 la nuova AT&amp;T, nata dalla fusione tra SBC (ex Southwestern Bell Corporation, \"sorella\" di BellSouth) e la vecchia AT&amp;T, ha riacquisito BellSouth per 86 miliardi di dollari."}
{"id": "407954", "revid": "15756", "url": "https://it.wikipedia.org/wiki?curid=407954", "title": "Concino Concini", "text": "Biografia.\nFormazione.\nApparteneva ad un'antichissima e nobile famiglia toscana direttamente discendente dai Conti di Catenaia. Venne annoverata tra i Principi del Sacro Romano Impero gi\u00e0 da Federico Barbarossa. Figlio di Giovanni Battista Concini, uditore e primo segretario del granduca di Toscana, e di Camilla Miniati, nacque a Firenze il 23 novembre 1569. Dopo aver compiuto i suoi studi all'Universit\u00e0 di Pisa, ottenne di recarsi in Francia al seguito di Maria de' Medici quando questa spos\u00f2 il re Enrico IV. Nel corso del viaggio verso la Francia conquist\u00f2 la pi\u00f9 intima confidente di Maria de' Medici, Leonora Dori Galigai. Dopo mesi di trattative, il Concini e Leonora si sposarono il 12 luglio 1601, con una ricca dote che fu versata dalla regina.\nAlla corte di Francia.\nNel 1605 ottenne la carica di \"ma\u00eetre d'h\u00f4tel\" della regina e nel 1608 quella di \"premier \u00e9cuyer\" della regina, contro il versamento di 30.000 lire tornesi. Le cariche ottenute gli consentirono di ammassare una piccola fortuna, che invest\u00ec in acquisti immobiliari.\nDivenuta Maria reggente del trono di San Luigi per il figlio minorenne (il futuro Luigi XIII) dopo l'assassinio del marito nel 1610, Concino Concini fu coperto d'incarichi e riconoscimenti: fu nominato maresciallo d'Ancre, sovrintendente della Camera della Regina, governatore di P\u00e9ronne, Roye e Montdidier, e maresciallo e Pari di Francia nel 1613. Difese le prerogative della Famiglia Reale contro l'arroganza dei nobili e fece entrare nel Consiglio di Reggenza il suo pupillo Armand du Plessis, futuro Cardinale di Richelieu.\nInfluenza e nemici politici.\nQuesta politica fece s\u00ec che sul Concini si focalizzasse l'odio di tutto il popolo francese, dalla nobilt\u00e0, esclusa dagli incarichi a corte e costretta ai taglieggiamenti della coppia, fino alle classi popolari, che mal sopportavano il potere di questi toscani diventati praticamente padroni della Francia. Nonostante ci\u00f2, Concini vide crescere sempre di pi\u00f9 la propria influenza politica: nel 1616 chiese ed ottenne le dimissioni del cancelliere Brulart de Sillery e fece nominare ministri Richelieu, Mangot e Barbin.\nLa morte.\nEra troppo per l'esasperata nobilt\u00e0 francese, ormai spalleggiata dal giovane Luigi XIII che detestava la coppia toscana: il 24 aprile 1617 il Concini veniva ucciso a pistolettate nel cortile del Louvre, in seguito ad un complotto organizzato dal re e dal suo maestro di caccia col falcone, Carlo d'Albert, duca di Luynes, che dal Concini era stato proposto al giovane sovrano (praticamente un vero e proprio tradimento a chi lo aveva sostenuto) ed eseguito dal barone di Vitry, Nicolas de L'Hospital, capitano delle guardie reali. Fu necessario uccidere il potente toscano e non semplicemente arrestarlo perch\u00e9 egli poteva contare su un piccolo esercito personale di 7.000 uomini e delle varie clientele ed amicizie altolocate.\nMa l'odio del popolo nei suoi confronti non si plac\u00f2 con l'omicidio. Infatti lo impiccarono e alcuni giorni dopo la sepoltura (avvenuta nottetempo e di nascosto nella Chiesa di Saint-Germain-l'Auxerrois), un gruppo di fanatici ne viol\u00f2 la tomba e fece a pezzi il cadavere, disperdendo o bruciandone le membra; le ceneri furono poi in parte vendute a peso, in parte gettate nella Senna.\nSua moglie, che la regina non pot\u00e9 difendere perch\u00e9 a sua volta esautorata dal figlio e confinata nel castello di Blois, fu accusata di stregoneria e decapitata il successivo 8 luglio in Place de Gr\u00e8ve a Parigi. I beni della coppia, tra cui il castello di L\u00e9signy e il palazzo parigino di \"Rue de Tournon\", furono confiscati e assegnati al Duca di Luynes, suo assassino. Il loro figlio Enrico Concini, nato nel 1605, dovette fuggire dalla Francia e riparare a Firenze, dove mor\u00ec nel 1631.\nDiscendenza.\nConcino e Leonora ebbero due figli:\nTeatro.\nTra le opere teatrali in cui figura la personalit\u00e0 di Concini si pu\u00f2 annoverare quella di Alessandro Nini \"La marescialla d'Ancre\" del 1835, ritenuta la migliore dell'artista. Protagonista dell'opera \u00e8 la moglie di Concino, Leonora Dori Galigai, la \"marescialla d'Ancre\", titolo derivato da quello con cui era solito farsi chiamare il marito."}
{"id": "407959", "revid": "1347902", "url": "https://it.wikipedia.org/wiki?curid=407959", "title": "Vladimir Nikolaevi\u010d \u010celomej", "text": "Biografia.\nNacque a Siedlce (Russia imperiale), poco prima dello scoppio della guerra con la Germania. Tre mesi dopo, quando le battaglie della prima guerra mondiale si avvicinarono, la sua famiglia trasloc\u00f2 a Poltava. All'et\u00e0 di 12 anni, si trasfer\u00ec a Kiev.\nNel 1932 \u010celomej fu ammesso al Politecnico di Kiev (che pi\u00f9 avanti divenne la base dell'Istituto di aviazione di Kiev), dove dimostr\u00f2 di essere uno studente estremamente dotato. Nel 1936 fu pubblicato il suo primo libro, \"Analisi vettoriale\". Al Politecnico, segu\u00ec lezioni di analisi matematica, teoria delle equazioni differenziali, fisica matematica, teoria dell'elasticit\u00e0 e meccanica. Segu\u00ec anche lezioni di Tullio Levi-Civita, nell'Accademia delle Scienze della RSS Ucraina.\nSoprattutto in questo periodo \u010celomej studi\u00f2 molto meccanica e teoria delle oscillazioni, argomento che suscit\u00f2 il suo interesse per il resto della vita. Nel 1937 si laure\u00f2 all'Accademia con lode, e vi inizi\u00f2 a insegnare.\nDall'inizio della Grande guerra patriottica, \u010celomej lavor\u00f2 presso l'\"Istituto Centrale Baranov di Costruzioni per l'Aviazione \" (TsIAM) a Mosca, dove invent\u00f2 il primo pulsoreattore sovietico nel 1942, in modo del tutto indipendente dagli scienziati della Germania nazista. Nell'estate del 1944 si venne a sapere che la Germania stava usando razzi V1 contro la Gran Bretagna, e questo pose il problema dello studio dei missili da crociera. Con decisione del Comitato per la Difesa Nazionale dell'URSS e del Commissario del popolo per l'industria aeronautica Aleksej Ivanovi\u010d \u0160achurin del 19 ottobre 1944, \u010celomej fu promosso a direttore e ingegnere capo dello \"Stabilimento N51\" per la progettazione dei missili, prendendo il posto di Nikolaj Nikolaevi\u010d Polikarpov, deceduto da poco.\n\u010celomej fu incaricato della progettazione, della costruzione e del collaudo del primo missile da crociera sovietico, con la specifica missione di completarlo nel pi\u00f9 breve tempo possibile. Nel dicembre 1944 due razzi di denominazione \"10X\" furono sottoposti a un primo collaudo, partendo da un Petlyakov Pe-8 e da un Tupolev Tu-2. Sempre sotto l'egida di \u010celomej, fu creato un Ufficio Speciale di Progettazione (OKB-51) per lo studio del primo velivolo telecomandato. Nel 1955 \u010celomej fu designato capo ingegnere dell'OKB-52, dove continu\u00f2 a lavorare ai missili da crociera.\nGli impegni lavorativi non gli impedivano di continuare un processo di ricerca scientifica. Ottenne una laurea in Scienze alla Scuola Tecnica Superiore Bauman di Mosca, esponendo la propria \"lectio doctoralis\" nel 1951 e diventandovi professore nel 1952. Nel 1962 divenne accademico dell'Accademia delle Scienze dell'URSS, al dipartimento di Meccanica.\nIn seguito all'ampliamento del suo OKB, \u010celomej inizi\u00f2 a lavorare ad una serie di programmi piuttosto ambiziosi. Uno di questi era quello relativo al missile universale, ovvero una famiglia di vettori che sarebbero stati utilizzabili sia per scopo militari, sia per missioni spaziali. Nel 1958 l'OKB-52 di \u010celomej ebbe completato il primo progetto di missile balistico intercontinentale a pi\u00f9 stadi. Il progetto dell'\"UR-200\" (nome in codice NATO SS-10 Scrag): fu scartato a favore del \"R-36\" di Michail Kuz'mi\u010d Jangel' (chiamato \"SS-9 Scarp\" in Occidente), ma un altro, il \"UR-100\", fu accettato. Nel 1959 \u010celomej fu nominato capo ingegnere per l'equipaggiamento dell'aviazione e da allora l'OKB-52 si occup\u00f2, oltre che di perfezionare armi di distruzione di massa, di progettare velivoli spaziali. Nel 1961 l'OKB-52 ultim\u00f2 il progetto dell'ICBM \"UR-500\", e qualche anno pi\u00f9 tardi \u010celomej divent\u00f2 il braccio destro di Korol\u00ebv nella competizione per il primo volo umano sulla Luna, proprio per mezzo del potente missile balistico. Esso sarebbe stato in grado, secondo l'ingegnere, di portare un equipaggio di due persone in orbita attorno al satellite, in un volo di fly-by. Per dare consistenza al progetto, si occup\u00f2 di assumere alcuni membri della famiglia del presidente Nikita Chru\u0161\u010d\u00ebv e sostenendo che sarebbe stato il primo passo per la costruzione di una stazione spaziale. Il programma per il primo viaggio sulla Luna non arriv\u00f2 mai a compimento dopo la scomparsa di Chru\u0161\u010d\u0451v, ma l'idea di usare il missile come vettore spaziale ebbe successo: il primo lancio ebbe luogo il 10 marzo 1967, e l'\"UR-500\" fu rinominato \"Proton\", il modello di razzo permise l'invio in orbita di imponenti costruzioni come le stazioni spaziali Saljut e Mir.\nSatelliti in orbita terrestre come il \"Pol\u00ebt\" (\"Polyot\") furono un altro frutto dell'OKB di \u010celomej. A differenza di quelli gi\u00e0 esistenti al tempo, i satelliti \"Polyot-1\" (1963) e \"Polyot-2\" (1964) erano capaci di ridirezionamento autonomo, e potevano cambiare da soli la propria orbita. \u010celomej fu anche a capo della progettazione del satellite \"Proton\". Negli anni 1970 l'OKB lavor\u00f2 al complesso \"Almaz\", che fu la base per le stazioni spaziali Saljut 2, Saljut 3, e Saljut 5. Un altro progetto, pi\u00f9 ambizioso, era quello del TKS, un veicolo orbitale con equipaggio studiato per dare supporto alla \"Almaz\" come alternativa alla Sojuz: si trattava per\u00f2 di un progetto che non avrebbe mai visto la luce di per s\u00e9, se non con alcune idee riprese per le stazioni Saljut 7 e la stessa Mir.\n\u010celomej mor\u00ec a Mosca, nel 1984."}
{"id": "407960", "revid": "237256", "url": "https://it.wikipedia.org/wiki?curid=407960", "title": "Vladimir \u010celomei", "text": ""}
{"id": "407961", "revid": "237256", "url": "https://it.wikipedia.org/wiki?curid=407961", "title": "Vladimir Chelomei", "text": ""}
{"id": "407962", "revid": "237256", "url": "https://it.wikipedia.org/wiki?curid=407962", "title": "Chelomei", "text": ""}
{"id": "407969", "revid": "77358", "url": "https://it.wikipedia.org/wiki?curid=407969", "title": "Via del Campo di Genova", "text": ""}
{"id": "407973", "revid": "599013", "url": "https://it.wikipedia.org/wiki?curid=407973", "title": "Cruciferi", "text": "I cruciferi (\"fratres cruciferi\" in latino) sono un ordine ospedaliero (poi assimilato ai mendicanti) approvato da papa Alessandro III e soppresso da papa Alessandro VII nel 1656. \nStoria.\nLa tradizione attribuisce la fondazione dei cruciferi a un crociato di nome Cleto: in seguito si diffuse la leggenda che attribuiva la creazione dell'ordine a papa Cleto e che sosteneva che la sua sede a Roma si trovasse sulla casa dove il pontefice aveva vissuto. I crocigeri erano religiosi laici dediti ad attivit\u00e0 ospedaliera e la loro prima sede fu il monastero di Santa Maria del Morello, fuori Porta Maggiore a Bologna.\nL'ordine fu confermato prima del 1170 da papa Alessandro III con la bolla \"Quod calcatis\" che ne stabil\u00ec le costituzioni all'interno della regola di sant'Agostino.\nIn principio i cruciferi non avevano un abito religioso ma avevano come segno distintivo una croce di legno che impugnavano nella mano sinistra quando non erano impegnati in attivit\u00e0 manuali e quando erano in pubblico; nel 1462 papa Pio II impose ai religiosi di portare tunica, scapolare e mantellina di colore turchino e ordin\u00f2 che la loro croce fosse in argento.\nLa cappella di San Zeno dell'Oratorio dei Crociferi a Venezia \u00e8 decorata con un telero di Palma il Giovane dedicato a Pasquale Cicogna che rappresenta l'istituzione dell'ordine.\nGiunsero ad avere oltre 200 monasteri in Italia, suddivisi in cinque province con sede a Bologna, Venezia, Roma, Milano e Napoli.\nI crocigeri tentarono di penetrare in Inghilterra, dove forse istituirono ospedali a Reigate e Colchester. Esistevano pure in Irlanda quattordici ospedali di \"crutched friars\", ma non \u00e8 accertato che appartenessero a religiosi dello stesso ordine.\nNel 1591 i cruciferi ricevettero i privilegi degli ordini mendicanti. A partire dai primi decenni del Quattrocento, a causa del regime delle commende, l'ordine inizi\u00f2 a decadere e fu soppresso da papa Alessandro VII nel 1656."}
{"id": "407974", "revid": "486946", "url": "https://it.wikipedia.org/wiki?curid=407974", "title": "Fratres Cruciferi", "text": ""}
{"id": "407975", "revid": "486946", "url": "https://it.wikipedia.org/wiki?curid=407975", "title": "Padri Cruciferi", "text": ""}
{"id": "407976", "revid": "1979289", "url": "https://it.wikipedia.org/wiki?curid=407976", "title": "Sciurus carolinensis", "text": "Lo scoiattolo grigio nordamericano (\"Sciurus carolinensis\" ), o scoiattolo grigio orientale per distinguerlo dalla specie occidentale (\"Sciurus griseus\"), \u00e8 un mammifero roditore della famiglia degli Sciuridae.\nDistribuzione.\nOriginaria della porzione atlantica dell'America Settentrionale (grossomodo dalla provincia canadese del Nuovo Brunswick alla Florida ed al Texas), la specie \u00e8 stata introdotta nel corso dei secoli negli Stati di Washington, Oregon e California e, a partire dagli inizi del XX secolo, anche in Sudafrica (KwaZulu-Natal), Australia (dove \u00e8 stata eradicata con successo) ed in alcuni paesi europei, come Irlanda, Gran Bretagna ed Italia, dove si \u00e8 rapidamente diffusa a discapito dell'affine, ma pi\u00f9 piccolo, \"Sciurus vulgaris\".\n\u00c8 stato inserito nell'elenco delle 100 tra le specie invasive pi\u00f9 dannose al mondo stilato dall'Unione internazionale per la conservazione della natura.\nDistribuzione in Italia.\nIn Italia sussistono attualmente tre popolazioni isolate: una in Piemonte (Candiolo, nel torinese), introdotta nel 1948 ed in forte espansione nonostante i progetti di eradicazione, una in Liguria (Genova Nervi, introdotta nel 1966) e l'ultima, di nuovo in Piemonte, al confine con la Lombardia (Trecate, in provincia di Novara, introdotta nel 1994). La specie si trova in diversi parchi del nord milanese (parco di Monza e del Ticino).\nLa specie \u00e8 diffusa a Torino nel Parco del Valentino sulle rive del Po, causando la quasi totale scomparsa del comune scoiattolo autoctono.\nLa specie, presente anche in Umbria, probabilmente dai primi anni del 2000, risulta molto abbondante nella porzione ovest del capoluogo umbro (Monte Malbe), ma la sua presenza \u00e8 segnalata in quasi tutta l'area urbana e peri-urbana della citt\u00e0 di Perugia, dove \u00e8 riuscito a colonizzare anche diversi parchi cittadini. La presenza dello scoiattolo grigio in Umbria rappresenta una potenziale minaccia per la conservazione dello scoiattolo comune e, pi\u00f9 in generale, per la biodiversit\u00e0 forestale in tutto il centro Italia.\nAlcuni esemplari di questa specie sono stati avvistati nel piccolo centro di Palazzo del Pero nella provincia di Arezzo al confine con l'Umbria.\nL'habitat nativo di questa specie sono i boschi estesi e maturi di latifoglie con ricco sottobosco: essendo tuttavia molto adattabile, la si trova anche nei parchi urbani e nei giardini pubblici, purch\u00e9 con presenza di alberi.\nUn primo progetto sperimentale di eradicazione dello scoiattolo (e contemporaneamente di monitoraggio dello \"status\" sanitario degli esemplari) avvenne nella primavera del 1997 in un parco a Racconigi (dove convivevano sia rossi che grigi), in Piemonte, con la coordinazione dell'ISPRA (all'epoca chiamato Istituto Nazionale per la Fauna Selvatica) e della sezione piemontese del WWF Italia e l'approvazione di diverse associazioni (Legambiente, WWF Italia, Pro Natura e Lega Italiana Protezione Uccelli). Il progetto prevedeva la cattura e la soppressione (previa anestesia) degli esemplari di scoiattolo grigio catturati, raccomandandone la totale eradicazione, dato che i sopravvissuti avrebbero potuto facilmente ripopolare l'area in breve tempo. Le ipotesi di sterilizzazione e reimmissione in natura, cos\u00ec come quelle di trasferimento negli Stati Uniti, vennero scartate, sia per i costi estremamente elevati sia per la mortalit\u00e0 comunque elevata che ci\u00f2 avrebbe comportato sia per il rischio di diffusione del Parapoxvirus, che sarebbe rimasto inalterato. L'operazione venne interrotta, dopo la soppressione di 188 esemplari, a seguito di denunce da parte della Lega per l'Abolizione della Caccia (LAC) e della Lega anti vivisezione (LAV) per attivit\u00e0 di caccia illegale e per maltrattamenti agli animali contro un tecnico e contro il direttore dell'Istituto Nazionale per la Fauna Selvatica. In primo grado (novembre 1999) ci fu la condanna per caccia illegale e maltrattamenti, con l'assoluzione per i danni ad una propriet\u00e0 dello Stato, essendo l'operazione autorizzata dal Ministero dell'Ambiente In appello (luglio 2000) i due vennero assolti da ogni accusa.\nLa posizione delle principali associazioni ecologiste italiane non \u00e8 infatti univoca. La LAV ritiene la minaccia portata dagli scoiattoli grigi priva di fondamento e cerca di fermare il progetto EC-SQUARE per l'eradicazione degli stessi. Al contrario, Legambiente sostiene l'operazione ed appoggia le iniziative di legge perch\u00e9 questa specie sia inserita tra quelle di cui \u00e8 vietata la vendita. La posizione \u00e8 analoga a quella del WWF Italia, che appoggia l'operazione, e che dagli anni novanta chiede una legge per vietare la vendita delle specie alloctone in modo da non dover pi\u00f9 ricorrere a tali soluzioni estreme, cos\u00ec come favorevole a progetti che ne limitino la diffusione \u00e8 l'Unione zoologica italiana.\nDescrizione.\nDimensioni.\nMisura circa 25\u00a0cm di lunghezza, cui se ne sommano altrettanti di coda, per un peso totale medio di circa mezzo chilogrammo.\nAspetto.\nLa pelliccia \u00e8 color grigio chiaro sulla zona dorsale, con sfumature bruno-rossicce (pi\u00f9 o meno accentuate a seconda della sottospecie) su spina dorsale, zampe, inguine, muso, orecchie e zona perioculare: quest'ultima pu\u00f2 essere anche di colore bianco, cos\u00ec come il ventre e la gola, oltre che la punta dei singoli peli della coda, che ha la punta bianca ed \u00e8 larga e presenta pelame diviso centralmente da una scriminatura.\nIn generale, in direttrice NE-SO si riscontra una diminuzione delle dimensioni generali, anche se quelle della mandibola e dei denti rimangono costanti. Inoltre, pare che l'incidenza di individui melanici sia maggiore al nord, dove questa caratteristica comporta una minore dispersione del calore, mentre gli esemplari albini sono pi\u00f9 frequenti in aree urbanizzate, dove la predazione \u00e8 assai minore.\nBiologia.\nSi tratta di animali perlopi\u00f9 diurni, che hanno picchi di attivit\u00e0 nelle prime ore del mattino ed al tramonto, mentre passano le ore centrali della giornata in stato di inattivit\u00e0: durante la notte dormono in nidi che si costruiscono alle biforcazioni dei rami utilizzando foglie secche e sterpaglie, oppure in cavit\u00e0 degli alberi che foderano allo stesso modo. La specie non va in letargo durante i mesi invernali.\nAlimentazione.\nPassano il tempo a cercare cibo (prevalentemente semi e frutta secca, ma anche piccoli animali, nidiacei di uccelli e loro uova, insetti, piccoli mammiferi inclusi altri scoiattoli, rettili, anfibi, ecc.) che nascondono in cavit\u00e0 dei tronchi d'albero o in buche nel terreno che poi ricoprono. Ciascun animale possiede alcune centinaia di rifugi per il cibo, per localizzare i quali si serve di segnali olfattivi che lascia in prossimit\u00e0 di essi, ma non nelle immediate vicinanze poich\u00e9 ci\u00f2 renderebbe la dispensa facile da individuare anche per altri animali.\nLo scoiattolo grigio possiede inoltre un'eccellente memoria spaziale, per poter ricordare l'ubicazione dei rifugi: ciononostante, capita che alcuni di essi vengano dimenticati dall'animale, permettendo ai semi di germogliare e contribuendo perci\u00f2 in qualche misura al rimboschimento delle aree in cui l'animale vive.\nNelle aree in cui la specie \u00e8 stata introdotta, essa pu\u00f2 rivelarsi un flagello per le colture di cereali e frutta a guscio, inoltre danneggia seriamente le foreste in quanto ha la tendenza a scortecciare gli alberi durante l'inverno, rendendoli maggiormente suscettibili al freddo ed agli attacchi da parte di parassiti.\nRiproduzione.\nLa femmina va in estro due volte l'anno, la prima fra dicembre e febbraio e la seconda fra maggio e giugno, ma a latitudini pi\u00f9 alte l'estro \u00e8 pi\u00f9 tardivo: durante l'estro della femmina (che dura circa otto ore ed \u00e8 indicato da un ingrossamento ed arrossamento dell'area genitale), i maschi competono anche violentemente per potersi accaparrare il diritto all'accoppiamento, mentre le femmine dal canto loro possono essere montate da pi\u00f9 maschi. Il maschio comincia a seguire la femmina solitamente cinque giorni prima dell'inizio dell'estro.\nLa gestazione dura circa un mese e mezzo, al termine del quale nascono in media quattro cuccioli, i quali vengono svezzati a sette settimane di vita e circa un mese dopo lasciano il nido natio. Durante l'allattamento, la femmina \u00e8 assai aggressiva con eventuali intrusi. La taglia adulta viene raggiunta attorno ai nove mesi d'et\u00e0, anche se i giovani sono in grado di riprodursi a partire dal sesto mese di vita: in ogni caso, \u00e8 raro che si accoppino prima di aver raggiunto l'anno d'et\u00e0, in particolare le femmine.\nLa speranza di vita di questi animali \u00e8 di circa 12 anni, anche se in cattivit\u00e0 vari esemplari sono vissuti fino ad oltre 22 anni."}
{"id": "407977", "revid": "1573940", "url": "https://it.wikipedia.org/wiki?curid=407977", "title": "Sciurus aberti", "text": "Lo scoiattolo di Abert (Sciurus aberti ) \u00e8 una specie di scoiattolo arboricolo del genere \"Sciurus\" endemico delle Montagne Rocciose (Stati Uniti e Messico), e particolarmente diffuso in Arizona, nel Grand Canyon, nel Nuovo Messico e nelle regioni sud-occidentali del Colorado.\nDeve il nome al Colonnello John James Abert, l'ufficiale e naturalista americano che, a capo del Corpo degli Ingegneri dell'Esercito degli Stati Uniti, cerc\u00f2 di mappare dettagliatamente l'Ovest americano nel XIX secolo.\nTassonomia.\nAttualmente, gli studiosi riconoscono sei sottospecie di scoiattolo di Abert, tra le quali il celebre scoiattolo del Kaibab (\"S. a. kaibabensis\"), in passato considerato una specie a parte:\nDescrizione.\nLo scoiattolo di Abert \u00e8 lungo 46\u201358\u00a0cm, dei quali 19-25 costituiti dalla coda. La sua caratteristica principale sono i ciuffi di pelo sulle orecchie, che possono raggiungere 2\u20133\u00a0cm di lunghezza. Essi attribuiscono a questa specie una certa somiglianza con lo scoiattolo rosso eurasiatico, a parte la colorazione pi\u00f9 scura del mantello. Generalmente esso \u00e8 grigio dorsalmente e bianco sul ventre; possiede una caratteristica striscia di colore ruggine-rossastro lungo il dorso. Gli esemplari diffusi in Colorado, sulle colline ai piedi delle Montagne Rocciose, sono neri.\nDistribuzione e habitat.\nLo scoiattolo di Abert \u00e8 confinato all'Altopiano del Colorado e alle Montagne Rocciose meridionali, negli stati di Colorado, Utah, Arizona e Nuovo Messico; il suo areale, oltrepassato il confine con il Messico, continua verso sud, attraverso la Sierra Madre Occidentale, fino agli stati di Chihuahua e Durango. Una piccola parte dell'areale si spinge per un breve tratto anche entro i confini del Wyoming, ove sono presenti foreste di pini gialli (\"Pinus ponderosa\"). Esemplari introdotti in passato sul monte Graham e sui monti Santa Catalina, in Arizona, costituiscono ora popolazioni stabili. Mellott e Choate registrarono la presenza di questo animale nell'area protetta degli Spanish Peaks, a 72\u00a0km di distanza dai confini sud-orientali dell'areale noto in precedenza.\nLa presenza dello scoiattolo di Abert \u00e8 strettamente correlata alle fresche e secche foreste di pino giallo, tanto che nelle zone dell'interno gli areali delle due specie quasi si sovrappongono. In Arizona, le foreste di pini gialli sono maggiormente frequenti tra i 1670 e i 2590 m di quota. Lo scoiattolo di Abert vive sia nelle foreste dominate da questa specie, che in quelle in cui quest'ultima \u00e8 associata a querce di Gambel (\"Quercus gambelii\"), pini del Colorado (\"Pinus edulis\"), ginepri (\"Juniperus\" spp.), pioppi tremuli (\"Populus tremuloides\") e abeti di Douglas (\"Pseudotsuga menziesii\"). Findley e altri studiosi sostengono che lo scoiattolo di Abert \u00e8 piuttosto frequente nelle foreste miste di conifere dei canyon del Nuovo Messico.\nHabitat ottimale.\nPer rifugiarsi, nidificare e nutrirsi, gli scoiattoli di Abert fanno affidamento quasi esclusivamente sui pini gialli. Zone ottimali per questo roditore comprendono pini di ogni et\u00e0, con alberi raggruppati in base a quest'ultima, con una densit\u00e0 di 496-618 alberi per ettaro, e con una superficie basale di 34,4-45,3 m\u00b2/ha. Negli habitat ottimali il diametro dei tronchi dei pini gialli deve essere di 28\u201333\u00a0cm, mentre quello delle querce di Gambel di 30\u201336\u00a0cm. In queste aree devono esserci anche pini gialli con diametro del tronco superiore ai 51\u00a0cm, che sono i migliori produttori di coni. Larson e Schubert hanno riportato che un pino giallo del diametro di 91\u2013102\u00a0cm produce in media 446 coni a raccolto. Alberi dal diametro inferiore ai 61\u00a0cm, invece, producono meno di 100 coni a raccolto.\nNell'Arizona centrale, i territori estivi degli scoiattoli di Abert misurano in media 7,3 ettari, ma la loro estensione varia dai 4 ai 9,7 ettari. Quelli invernali sono un po' pi\u00f9 piccoli. Ramey ha riportato che nella Contea di Black Forest (Colorado), l'estensione media del territori utilizzati in primavera ed estate da questa specie \u00e8 di 8,13 ettari. I maschi subadulti hanno territori primaverili di circa 11 ettari, e le femmine adulte possiedono territori estivi un po' pi\u00f9 grandi di quelli dei maschi adulti. Patton ha riportato, per tre scoiattoli originari dell'Arizona, territori di 4, 12,2 e 24,4 ettari. Hall, invece, cita il territorio di una femmina vasto 11,8 ettari.\nNel Colorado, Ramey riscontr\u00f2 una densit\u00e0 di 30 scoiattoli per km\u00b2 nella primavera del 1970, ma di soli 12 esemplari per km\u00b2 durante la primavera successiva. Nel corso di un altro studio, svoltosi sempre nel Colorado, Farentinos stim\u00f2 una densit\u00e0 di 82 esemplari per km\u00b2 nell'autunno del 1970 e di 114 esemplari per km\u00b2 nell'autunno successivo.\nIl nido.\nI nidi estivi vengono costruiti dalle femmine di scoiattolo di Abert sui rami dei pini gialli, nelle cavit\u00e0 dei tronchi delle querce di Gambel e, talvolta, sui rami dei pioppi (\"Populus\" spp.). Solo raramente i pini gialli possono presentare cavit\u00e0 abbastanza grandi per gli scoiattoli. Nel corso di uno studio svoltosi nell'Arizona centrale, si vide che i nidi erano presenti su alberi del diametro di 30\u2013104\u00a0cm, a un'altezza di 6\u201333 m dal suolo. In un altro studio, sempre in Arizona, si vide che i nidi erano costruiti su alberi del diametro di 29\u201393\u00a0cm. La maggior parte dei nidi \u00e8 situata nel terzo superiore della chioma degli alberi, a 4\u201327 m dal suolo, solitamente dove un ramo si separa dal tronco principale o alle biforcazioni di rami pi\u00f9 piccoli. Quasi tutti vengono costruiti sui rami che danno a sud o sud-est. Patton riporta che in Arizona gli alberi su cui erano situati i nidi avevano chiome pari al 35-55% dell'altezza totale, e che la maggior parte di essi aveva un diametro di 36\u201341\u00a0cm. I nidi vengono costruiti su alberi dalle chiome intrecciate. Spesso i nidi di scoiattolo di Abert sono posti su rami ricoperti da infestazioni di vischio nano (\"Arceuthobium vaginatum\"), le cosiddette \u00abscope delle streghe\u00bb.\nNell'inverno, coppie di scoiattoli di Abert, costituite di solito da una femmina adulta e da un proprio figlio subadulto (o almeno cos\u00ec si presume), utilizzano lo stesso nido come rifugio.\nBiologia.\nComportamento.\nLo scoiattolo di Abert \u00e8 un animale diurno. Spesso \u00e8 attivo per un breve periodo prima del tramonto e in altri momenti della giornata, e di solito torna verso il rifugio prima del calar del sole. La maggior parte degli esemplari utilizza tutto l'anno sempre gli stessi ripari per la notte.\nI nidi vengono costruiti dalle femmine con ramoscelli di pino di 1,3\u00a0cm o meno di diametro, e lunghi 15\u201361\u00a0cm. Essi vengono poi imbottiti con vari materiali. Hanno forma vagamente sferica e spesso presentano una piccola piattaforma che spesso si estende oltre un lato del margine. Spesso le femmine trasportano i piccoli in un nido pi\u00f9 grande quando questi hanno 3-6 settimane di et\u00e0.\nAlimentazione.\nLo scoiattolo di Abert si nutre tutto l'anno sugli alberi di pino giallo. Tra le parti consumate vi sono semi, la parte di gran lunga prediletta, la corteccia interna (specialmente quella dei giovani ramoscelli), le gemme terminali, le gemme staminali e i coni polliniferi. La sua dieta comprende anche funghi carnosi (in special modo quelli ipogei), carogne, ossa e palchi caduti di Cervidi. L'incessante ricerca del cibo sembra non essere interrotta nemmeno dagli inverni pi\u00f9 rigidi. Quando sono disponibili semi di pino del Messico (\"Pinus cembroides\"), lo scoiattolo di Abert sembra prediligerli a quelli di pino giallo. Parte sostanziale della dieta \u00e8 costituita anche dalle ghiande delle querce di Gambel.\nI pini gialli producono grandi raccolti di coni ogni 3 o 4 anni; i coni sono praticamente assenti circa 1 anno su 4. Gli scoiattoli di Abert iniziano a mangiare semi immaturi poco dopo lo sviluppo dei coni, verso la fine di maggio. Continuano a mangiare semi per tutta l'estate, quando i coni giungono a maturazione. Durante i mesi in cui i semi costituiscono la parte fondamentale della dieta di questi animali, uno scoiattolo pu\u00f2 mangiare in un giorno anche i semi di 75 coni. I semi vengono disseminati dai coni in ottobre e novembre. Durante questo periodo gli scoiattoli continuano a nutrirsi dei semi prodotti dai coni giunti tardi alla maturazione, nonch\u00e9 di quelli raccolti sul terreno. La succulenta corteccia interna dei ramoscelli viene consumata tutto l'anno, ma pi\u00f9 che altro nei mesi invernali: i ciuffi di aghi vengono strappati dal ramoscello, la corteccia esterna viene rimossa, quella interna consumata, e poi il ramoscello viene scartato. In inverno un unico scoiattolo consuma circa 45 ramoscelli al giorno. La maggior parte degli alberi di cui vengono consumati i rami ha il diametro di 30\u201376\u00a0cm. Dopo che i semi sono stati disseminati gli scoiattoli di Abert fanno affidamento per la loro dieta sulla corteccia interna, che costituisce il nocciolo della dieta tra novembre e aprile. Durante questo periodo viene consumato anche il morbido tessuto interno delle piccole gemme apicali. In maggio, se disponibili, vengono mangiati gemme e coni staminali e ovuli immaturi. I nuovi coni staminali vengono consumati interi; dei coni secchi viene mangiato solo il polline. Sembra che gli scoiattoli prediligano la corteccia delle zone della pianta infestate da vischio nano.\nI funghi carnosi che vengono mangiati appartengono a specie dei seguenti generi: \"Agaricus\", \"Amanita\", \"Boletus\", \"Hypholoma\", \"Lepiota\", \"Lycoperdon\", \"Russula\" e \"Tuber\". Gli scoiattoli di Abert consumano senza difficolt\u00e0 anche funghi che risultano velenosi per l'uomo, come i cosiddetti \u00abangeli distruttori\u00bb (\"Amanita muscaria\" e \"Amanita vaginata\") e una specie di \"Russula\".\nL'acqua viene ricavata esclusivamente dalle sostanze nutritive, ma talvolta gli scoiattoli di Abert bevono da pozze di raccoglimento o da altre raccolte d'acqua (ad esempio pozzanghere di acqua piovana).\nRiproduzione.\nNell'Arizona centrale, l'accoppiamento avviene tra il 1\u00ba maggio e il 1\u00ba giugno, e le nascite avvengono tra il 10 giugno e il 27 luglio. Farantinos riporta, come periodo di gestazione, 46 giorni. Otto nidiate esaminate erano composte da due-cinque piccoli. Una nidiata media \u00e8 costituita da tre-quattro piccoli. I piccoli di scoiattolo di Abert nascono glabri, e con orecchie e occhi chiusi. A partire dalle 2 settimane inizia a essere presente una leggera peluria e le orecchie si aprono leggermente. A 6 settimane il pelo \u00e8 completamente sviluppato e gli occhi sono aperti. A 7 settimane la coda si \u00e8 notevolmente sviluppata ed \u00e8 tenuta ripiegata sul dorso, e le orecchie vengono tenute erette. In questo periodo la dieta dei piccoli inizia a comprendere anche funghi e corteccia. In cattivit\u00e0 i piccoli iniziano ad avventurarsi fuori dal nido a circa 7 settimane, ma non si spingono sul terreno fino a circa 9 settimane. Vengono svezzati a partire dalle 10 settimane, e raggiungono le dimensioni adulte a 15-16 settimane. La femmina di solito partorisce un'unica nidiata all'anno. Hall e Kelson riportano che nelle regioni meridionali dell'areale molte femmine partoriscono anche due nidiate all'anno.\nLe principali cause di mortalit\u00e0 tra gli scoiattoli di Abert sono la scarsit\u00e0 di cibo e gli incidenti (ad esempio denti rotti) con esito fatale.\nPredatori.\nReynolds sostiene che gli astori comuni (\"Accipiter gentilis\") catturino un tale numero di scoiattoli di Abert da tenerne sotto controllo la popolazione. Non vi sono prove, tuttavia, che questi Sciuridi cadano preda di altri rapaci (Accipitridi e Falconidi), e perfino di altri potenziali predatori presenti nell'area, come volpi grigie (\"Urocyon cinereoargenteus\"), linci rosse (\"Lynx rufus\") e coyote (\"Canis latrans\").\nConservazione.\nSeppur minacciato in alcune zone dalla deforestazione, lo scoiattolo di Abert \u00e8 ancora molto diffuso e la IUCN lo inserisce tra le specie a rischio minimo."}
{"id": "407979", "revid": "1573940", "url": "https://it.wikipedia.org/wiki?curid=407979", "title": "Sciurus granatensis", "text": "Lo scoiattolo dalla coda rossa (Sciurus granatensis ), noto nei paesi di origine come \"ardilla roja\", \"ardilla chisa\" o semplicemente \"chiza\", \u00e8 una specie di scoiattolo arboricolo originaria del Centro e Sudamerica.\nDescrizione.\nLo scoiattolo dalla coda rossa pesa circa 228-520 g e misura 33\u201352\u00a0cm, dei quali 14-28 costituiti dalla coda. La colorazione del dorso varia moltissimo, dal marrone-rossiccio al quasi nero, sebbene possano essere presenti anche zone di colore giallo; le regioni ventrali possono essere di colore giallastro chiaro o marrone-rossiccio. Rispetto allo scoiattolo variegato (\"Sciurus variegatoides\"), anch'esso presente nelle stesse zone, \u00e8 pi\u00f9 piccolo e pi\u00f9 scuro, e inoltre presenta una colorazione uniforme.\nBiologia.\nLo scoiattolo dalla coda rossa va in cerca di cibo sia sul suolo che tra i rami degli alberi. Si nutre di grossi frutti, frutti di palma, legumi, funghi, giovani foglie, fiori e corteccia.\nLa femmina partorisce due o tre nidiate all'anno, ciascuna costituita in media da due piccoli. L'attivit\u00e0 riproduttiva \u00e8 particolarmente evidente durante la stagione secca. Prima dell'accoppiamento, dai quattro agli otto maschi inseguono la femmina attraverso i suoi spostamenti sulle cime degli alberi. I piccoli nascono dopo una gestazione di 44 giorni e vengono accuditi dalla femmina per 8-10 settimane. La densit\u00e0 di popolazione di questo animale \u00e8 di circa due esemplari per ettaro. Le dimensioni dei territori variano dagli 0,6 ettari di quelli delle femmine agli 1,4 ettari di quelli dei maschi.\nDistribuzione e habitat.\nLo scoiattolo dalla coda rossa \u00e8 una specie molto numerosa e si incontra in Costa Rica, Panama, Colombia, Ecuador, Venezuela e Trinidad e Tobago. Si incontra dal livello del mare fino a 3000 m di quota.\n\u00c8 specie propria delle foreste, sia di pianura che montane.\nTassonomia.\nAttualmente, gli studiosi riconoscono trentadue sottospecie di scoiattolo dalla coda rossa:\nConservazione.\nLo scoiattolo dalla coda rossa \u00e8 ancora molto numeroso e la sua popolazione sembra essere al sicuro; per questo motivo la IUCN lo inserisce tra le specie a rischio minimo."}
{"id": "407981", "revid": "1573940", "url": "https://it.wikipedia.org/wiki?curid=407981", "title": "Sciurus lis", "text": "Lo scoiattolo del Giappone (Sciurus lis ), noto in giapponese come \"Nihonrisu\", \u00e8 una specie di scoiattolo arboricolo del genere \"Sciurus\" endemica del Giappone. Sulle isole di Honsh\u016b e Shikoku ricopre la stessa nicchia ecologica occupata nel resto dell'Eurasia dal pi\u00f9 grande scoiattolo rosso eurasiatico (\"Sciurus vulgaris\"), presente nell'area solo su Hokkaid\u014d e sulla pi\u00f9 settentrionale Sachalin.\nDescrizione.\nLo scoiattolo del Giappone \u00e8 lungo circa 48 cm, dei quali circa 17 spettanti alla coda. Gli esemplari adulti pesano circa 300 g. Sul dorso la colorazione della pelliccia varia a seconda delle stagioni: in estate \u00e8 marrone-rossastra, ma in inverno diviene grigia. Il ventre e l'estremit\u00e0 della coda sono bianchi.\nDistribuzione e habitat.\nSu Honshu questo animale \u00e8 ampiamente diffuso nelle regioni nord-orientali, mentre in quelle occidentali, specialmente nella regione del Ch\u016bgoku, \u00e8 molto raro. \u00c8 presente anche su Shikoku e sull'isola di Awaji, dove per\u00f2 non viene pi\u00f9 avvistato da parecchio tempo. Non sappiamo se in passato sia stato presente anche su Ky\u016bsh\u016b. Vive prevalentemente nelle foreste di pini, sia di pianura che di montagna.\nBiologia.\nLo scoiattolo del Giappone si nutre di noci, ghiande e gemme, foglie, insetti e funghi. \u00c8 un animale molto abile e, seppur privo di pollice opponibile, utilizza le \u00abmani\u00bb in maniera simile alle scimmie, ai procioni e agli esseri umani. In autunno, immagazzina noci e ghiande sotto il terreno come riserva di cibo per i mesi invernali.\nGli scoiattoli del Giappone non sono territoriali e i territori di pi\u00f9 esemplari si possono sovrapporre considerevolmente. Tuttavia, non hanno una natura particolarmente gregaria e non vengono mai visti in gruppo, a eccezione di quando pi\u00f9 maschi penetrano nel territorio di una femmina e competono tra loro per ottenere il diritto di accoppiarsi. Dopo l'accoppiamento, la femmina partorisce di solito 2-5 piccoli, completamente ciechi alla nascita. Essi trascorrono i primi 2-3 mesi di vita accuditi dalla madre all'interno del nido, solitamente costruito all'interno della cavit\u00e0 di un albero.\nConservazione.\nLo scoiattolo del Giappone \u00e8 una specie molto numerosa, e non sembra essere minacciata da alcun fattore; per questo la IUCN la inserisce tra le specie a basso rischio. Sembra essere minacciato solamente dall'espansione di alcune specie vegetali invasive che stanno soppiantando le naturali foreste di pini, e dall'introduzione, avvenuta nella zona di Tokyo, di esemplari di \"S. vulgaris\", con i quali potrebbe incrociarsi."}
{"id": "407982", "revid": "123154176", "url": "https://it.wikipedia.org/wiki?curid=407982", "title": "Sciurus niger", "text": "Lo scoiattolo volpe (\"Sciurus niger\", Linnaeus 1758) appartiene alla famiglia degli Sciuridae, dell'ordine dei roditori, della classe dei mammiferi."}
{"id": "407983", "revid": "1573940", "url": "https://it.wikipedia.org/wiki?curid=407983", "title": "Sciurus anomalus", "text": "Lo scoiattolo del Caucaso (Sciurus anomalus ) \u00e8 una specie di scoiattolo arboricolo del genere \"Sciurus\" originario del Medio Oriente.\nTassonomia.\nAttualmente, gli studiosi riconoscono tre sottospecie di scoiattolo del Caucaso:\nDescrizione.\nLo scoiattolo del Caucaso presenta una lunghezza testa-corpo di 19-25,5 cm e una coda di 12-18 cm; pesa 330-430 g. Le orecchie superano la sommit\u00e0 del capo, ma sono prive di ciuffetti auricolari. La pelliccia \u00e8 di colore grigio sulla regione superiore, ma diviene molto pi\u00f9 scura sulla regione posteriore. Lungo i fianchi corre una fascia rossastra pi\u00f9 o meno evidente. La regione ventrale \u00e8 di colore marrone-giallastro chiaro. La coda \u00e8 rossastra. Le zampe anteriori sono lunghe e sottili. Possiede 20 denti, e manca del terzo premolare.\nDistribuzione e habitat.\nLo scoiattolo del Caucaso vive nell'estremit\u00e0 sud-orientale dell'Europa e nell'Asia sud-occidentale. Nella regione mediterranea si incontra in Turchia (dove \u00e8 stato introdotto nell'area attorno a Istanbul nel 1964), sulle isole di Lesbo (Grecia) e G\u00f6k\u00e7eada (Turchia), Siria, Libano, Israele, Palestina e Giordania. \u00c8 presente anche nella Transcaucasia (Armenia, Azerbaigian e Georgia), nelle regioni settentrionali e occidentali dell'Iran e nell'Iraq. La maggior parte della popolazione, tuttavia, occupa la porzione asiatica della Turchia. Si incontra dal livello del mare fino a 2000 m di quota.\nVive nei boschi di querce caducifoglie, nelle foreste di pini e ginepri e nelle associazioni miste di olivi, pini e arbusti vari; in linea di massima, \u00e8 presente nelle aree in cui le precipitazioni annue superano i 500 mm.\nBiologia.\nLo scoiattolo del Caucaso \u00e8 diurno ed \u00e8 maggiormente attivo la mattina e nel tardo pomeriggio. Spesso si pu\u00f2 incontrare sul terreno, preferibilmente su suoli rocciosi. Tuttavia, quando si sente minacciato, cerca protezione rifugiandosi sugli alberi, e solo raramente infilandosi tra le fessure della roccia. Il nido viene costruito nella cavit\u00e0 di un albero a 3-5 m dal suolo. Si nutre di ghiande, noci, pinoli, germogli, bacche e funghi. Immagazzina scorte alimentari per l'inverno.\nConservazione.\nSeppur minacciato in alcune zone dalla deforestazione e dalla caccia, lo scoiattolo del Caucaso \u00e8 ancora molto diffuso e la IUCN lo inserisce tra le specie a rischio minimo."}
{"id": "407985", "revid": "486946", "url": "https://it.wikipedia.org/wiki?curid=407985", "title": "Felis yaguarondi", "text": ""}
{"id": "407986", "revid": "31101", "url": "https://it.wikipedia.org/wiki?curid=407986", "title": "Felis wiedii", "text": ""}
{"id": "407990", "revid": "765341", "url": "https://it.wikipedia.org/wiki?curid=407990", "title": "Rifrattometro", "text": "Un rifrattometro \u00e8 uno strumento di misura ottico utilizzato per determinare l'indice di rifrazione di una sostanza o qualche propriet\u00e0 fisica di una sostanza che sia direttamente correlata al suo indice di rifrazione. Certi tipi di rifrattometri possono essere utilizzati per misurare gas, liquidi o anche solidi trasparenti o traslucenti come i minerali e le gemme.\nUn rifrattometro pu\u00f2 essere utilizzato per stabilire l'identit\u00e0 di una sostanza ignota sulla base del suo indice di rifrazione, per stabilire la purezza di una particolare sostanza o per determinare la concentrazione di una sostanza dissolta in un'altra. \nComunemente i rifrattometri sono utilizzati per misurare concentrazioni fluide come il contenuto di zucchero (livello di Brix) di frutti, vegetali, succhi e bevande carboidratiche o per fluidi di taglio, peso specifico delle urine, concentrazione di proteine nel sangue, grado di umidit\u00e0 del miele (mielometro), salinit\u00e0, propriet\u00e0 antigelo, fluidi industriali. La rifrattometria permette anche di verificare la qualit\u00e0, purezza e presenza di eventuali sofisticazioni di prodotti alimentari quali le bevande alcoliche, l'olio, il latte ed il burro.\nTipi di rifrattometri.\nCi sono quattro tipi principali di rifrattometri: i rifrattometri portatili tradizionali, i rifrattometri portatili digitali, i rifrattometri da laboratorio o rifrattometri di Abbe, i rifrattometri da processo. Esiste anche il rifrattometro Rayleigh che viene (tipicamente) utilizzato per misurare gli indici di rifrazione dei gas.\nIn Veterinaria, il rifrattometro viene utilizzato per misurare le proteine plasmatiche totali in un campione di sangue e il peso specifico delle urine. Nella diagnostica per le droghe da abuso, il rifrattometro viene utilizzato per misurare il peso specifico dell'urina umana.\nI principali tipi di rifrattometri per fluidi sono: \nRifrattometro tradizionale.\nIl rifrattometro tradizionale \u00e8 uno strumento professionale che permette il calcolo del grado zuccherino di liquidi. Generalmente viene utilizzato dai viticoltori per determinare il momento migliore per la vendemmia, in modo da ottenere un prodotto di qualit\u00e0 superiore e con un maggiore grado alcolico. Ha la forma di un cannocchiale con all'estremit\u00e0 un prisma che permette, all'interno dell'oculare, la lettura in diverse scale (Babo, Oechsle e Brix). Per compiere la misurazione si spalma una piccola quantit\u00e0 del liquido all'interno dello strumento aperto, si chiude l'oculare, si punta lo strumento verso la luce del Sole e si legge il valore dalla scala.\nAltri rifrattori.\n\u00c8 comunemente utilizzato anche un interferometro adattato per misure rifrattometriche .\nIn gemmologia, il rifrattometro \u00e8 uno degli strumenti fondamentali tra le attrezzature utilizzate in un laboratorio gemmologico. Le pietre preziose sono minerali trasparenti e possono quindi essere esaminate con metodi ottici. L'indice di rifrazione \u00e8 una costante del materiale, dipende dalla composizione chimica della sostanza. Il rifrattometro \u00e8 usato per identificare materiali delle gemme misurando il loro indice di rifrazione, una delle propriet\u00e0 principali utilizzate per determinare la tipologia di una pietra. A causa della dipendenza dell'indice di rifrazione dalla lunghezza d'onda della luce utilizzata (cio\u00e8 la dispersione), la misura viene normalmente effettuata alla lunghezza d'onda della linea D del Sodio (NnD) di ~ 589 nm. Questa \u00e8 sia filtrata dalla luce del giorno sia generata con un diodo emettitore di luce monocromatica (LED). Alcune pietre come rubini, zaffiri, tormaline e topazi sono otticamente anisotropi. Presentano cio\u00e8 l'effetto di birifrangenza in funzione del piano di polarizzazione della luce. I due differenti indici di rifrazione sono identificati con un filtro polarizzatore. Questi rifrattometri sono disponibili sia come strumenti ottici classici sia come strumenti di misura elettronici con display digitale. \nNella manutenzione degli acquari, un rifrattometro pu\u00f2 essere utilizzato per misurare la salinit\u00e0 e il peso specifico dell'acqua. Nell'industria delle automobili, un rifrattometro pu\u00f2 essere utilizzato per misurare la concentrazione del liquido di raffreddamento e il pH degli oli da taglio nei processi di lavorazione CNC. Nella produzione di birra artigianale, un rifrattometro pu\u00f2 essere utilizzato per misurare il peso specifico prima della fermentazione per determinare la quantit\u00e0 di zuccheri fermentabili che potenzialmente possano essere convertiti in alcol.\nRifrattometri Automatici.\nI rifrattometri automatici misurano automaticamente l'indice di rifrazione di un campione. La misura dell'indice di rifrazione del campione si basa sulla determinazione dell'angolo critico di riflessione totale. Una sorgente di luce, di solito un LED a lunga durata, viene focalizzata sulla superficie di un prisma tramite un sistema di lenti. Un filtro di interferenza garantisce la lunghezza d'onda specificata. Per mezzo della focalizzazione della luce in un punto sulla superficie del prisma, si possono coprire una vasta gamma di angolazioni diverse. Come mostrato nella figura \"configurazione schematica di un rifrattometro automatico\" il campione misurato \u00e8 a diretto contatto con il prisma di misura. In funzione del suo indice di rifrazione, la luce in entrata con un angolo inferiore all'angolo critico di riflessione totale viene in parte trasmessa nel campione, mentre con angoli maggiori di incidenza la luce viene totalmente riflessa. Questa dipendenza dell'intensit\u00e0 della luce riflessa dall'angolo di incidenza viene misurata con un detector array ad alta risoluzione.\nL'indice di rifrazione del campione pu\u00f2 essere calcolato dal segnale video recuperato con il sensore CCD. Questo metodo per rilevare l'angolo di riflessione totale \u00e8 indipendente dalle propriet\u00e0 del campione. \u00c8 anche possibile misurare l'indice di rifrazione di un campione a densit\u00e0 ottica elevata o di un campione contenente bolle d'aria o particelle solide. Per la misura sono necessari solo pochi microlitri ed il campione pu\u00f2 essere recuperato. Questa determinazione dell'angolo di rifrazione \u00e8 indipendente da vibrazioni e da altre condizioni al contorno.\nInfluenza della lunghezza d'onda.\nL'indice di rifrazione di un campione varia per quasi tutti i materiali per le diverse lunghezze d'onda. La relazione di dispersione \u00e8 differente per ogni materiale. Nella gamma di lunghezza d'onda visibile sono osservabili una diminuzione dell'indice di rifrazione e quasi nessun assorbimento. Nella gamma di lunghezza d'onda ad infrarossi appaiono diversi massimi di assorbimento e variazioni dell'indice di rifrazione. Per garantire una misurazione di alta qualit\u00e0 con una precisione fino a 0,00002 nell'indice di rifrazione, la lunghezza d'onda deve essere determinata correttamente. Pertanto, nei rifrattometri moderni la lunghezza d'onda \u00e8 sintonizzato su una larghezza di banda di + / - 0.2 nm, per garantire risultati corretti per campioni con differenti dispersioni.\nInfluenza della temperatura.\nLa temperatura ha un'influenza molto importante nella misura dell'indice di rifrazione. Ne consegue che la temperatura del prisma e la temperatura del campione devono essere controllati con precisione. Ci sono diversi modi per il controllo della temperatura; per\u00f2 ci sono alcuni fattori chiave comuni a tutti, come l'uso di sensori di temperatura di alta precisione e di sistemi Peltier per controllare la temperatura del campione e del prisma. La precisione del controllo di temperatura di questi dispositivi deve essere progettata in modo che la variazione di temperatura del campione sia abbastanza piccola da non causere un cambiamento rilevabile dell'indice di rifrazione. \nBagni di acqua esterni sono stati utilizzati in passato, ma oggi non sono pi\u00f9 necessari.\nPrestazioni estese dei rifrattometri automatici.\nI rifrattometri automatici sono dispositivi elettronici controllati da microprocessori. Questo significa che possono avere un elevato grado di automazione e anche essere combinati con altri strumenti di misura.\nCelle a flusso.\nEsistono diversi tipi di celle campione disponibili, che vanno da celle a flusso per pochi microlitri a celle campione con un imbuto di riempimento per il sostituzione rapida del campione senza pulire il prisma tra una misura e l'altra. Le celle campione possono essere utilizzate anche per la misura di campioni velenosi e tossici con una minima esposizione al campione. Le micro celle richiedono un volume di soli pochi microlitri, assicurano un buon recupero di campioni costosi e prevengono l'evaporazione di campioni volatili e/o solventi. Possono essere utilizzati anche con autocampionatori per il riempimento automatico del campione sul prisma del rifrattometro. Per un comodo riempimento del campione attraverso un imbuto, sono disponibili celle di flusso con un imbuto di riempimento. Queste sono utilizzati per una rapida sostituzione del campione nelle applicazioni di controllo qualit\u00e0.\nAlimentazione automatica del campione.\nUna volta che un rifrattometro automatico sia dotato di una cella a flusso, il campione pu\u00f2 essere sia riempito mediante una siringa sia utilizzando una pompa peristaltica. I rifrattometri moderni hanno la possibilit\u00e0 di avere una pompa peristaltica incorporata. Questa \u00e8 controllata tramite il software dello strumento. Una pompa peristaltica apre la strada per controllare processi batch in laboratorio o eseguire pi\u00f9 misure su un campione senza alcuna interazione dell'utente. Questa caratteristica permette di eliminare la possibilit\u00e0 dell'errore umano e garantisce un'elevata produttivit\u00e0. Se \u00e8 richiesta la misura automatica di un gran numero di campioni, i moderni rifrattometri automatici possono essere combinati con un autocampionatore. Il campionatore pu\u00f2 essere controllato dal rifrattometro ed assicura una completa automazione delle misure dei campioni dalle fiale del campionatore.\nMisure Multiparametriche.\nI laboratori moderni non solo vogliono misurare l'indice di rifrazione di campioni, ma anche molti altri parametri come la densit\u00e0 o la viscosit\u00e0 per poter eseguire un efficace controllo di qualit\u00e0. Grazie al controllo con microprocessore e al numero di interfacce, i rifrattometri automatici sono in grado di comunicare con i computer o altri dispositivi di misura, ad esempio i misuratori di densit\u00e0, di pH o di viscosit\u00e0, per memorizzare i dati dell'indice di rifrazione e della densit\u00e0 (ed altri parametri) in un unico database.\nCaratteristiche del software.\nI rifrattometri non solo misurano l'indice di rifrazione, ma offrono un elevato numero di caratterisctiche software come\n- Impostazioni dello strumento e la configurazione via software \n- Registrazione automatica dei dati in un database\n- Emissione dei dati configurabile dall'utente \n- Esportazione dei dati di misura in fogli di dati Excel \n- Funzioni statistiche\n- Metodi predefiniti per diversi tipi di applicazioni\n- Controlli e regolazioni automatiche \n- Verifica della quantit\u00e0 sufficiente di campione sul prisma\n- Registrazione dei dati solo se i risultati sono plausibili\nDocumentazione e validazione per l'industria farmaceutica.\nI rifrattometri sono spesso utilizzati in applicazioni farmaceutiche per il controllo qualit\u00e0 delle materie prime e dei prodotti intermedi e finali. I produttori di farmaci devono seguire diverse regolamentazioni internazionali come FDA 21 CFR Part 11, GMP, Gamp 5, USP &lt;1058&gt;, che richiedono un elevato lavoro di documentazione. I produttori di rifrattometri automatici supportano questi utenti fornendo un software dello strumento che soddisfi i requisiti di 21 CFR Part 11, con livelli utente, firma elettronica e audit trail. Inoltre, sono disponibili i pacchetti di validazione e documentazione Pharma, contenenti:\n- Piano di qualificazione (QP)\n- Qualificazione del Progetto (DQ)\n- Analisi dei rischi\n- Qualifica di installazione (IQ) \n- Qualifica operativa (OQ) \n- Lista di controllo 21 CFR Part 11 / SOP \n- Qualifica delle prestazioni (PQ)"}
{"id": "407991", "revid": "99096271", "url": "https://it.wikipedia.org/wiki?curid=407991", "title": "August von Wassermann", "text": " Nel 1906 scopr\u00ec il metodo biologico per la diagnosi della sifilide, poi divenuto di uso universale e detto reazione di Wassermann.\nBiografia.\nNato a Bamberga, di origini ebraiche, studi\u00f2 in diverse universit\u00e0 in Germania, ottenendo poi la laurea in medicina nel 1888 presso l'Universit\u00e0 di Strassburg. Nel 1890 inizi\u00f2 a lavorare con Robert Koch all'Istituto per le malattie infettive di Berlino. Nel 1906 divenne direttore della divisione per la terapia sperimentale e la ricerca sierica presso l'istituto, seguito da una direzione del dipartimento di terapia sperimentale presso la Kaiser-Wilhelm-Gesellschaft a Berlino (1913). Fu il primo destinatario del Premio Aronson nel 1921.\nWassermann dedic\u00f2 tutta la sua carriera allo studio della microbiologia, della sierologia e dell'immunologia. Fu uno dei primi a confermare l'efficacia del siero antitetanico e di quello antidifterico di Emil von Behring e Shibasaburo Kitasato e ad iniettare un siero contro il meningococco in malati di meningite cerebro-spinale.\nLa reazione di Wassermann.\nIl metodo eponimo di diagnosi della sifilide si basa sulla ricerca, nel siero sanguigno, di anticorpi specifici ossia di sostanze difensive che denunciano la presenza del Treponema pallidum, il microrganismo che provoca la sifilide o lue. La reazione di Wassermann \u00e8 stata via via modificata e perfezionata per renderla sempre pi\u00f9 sensibile, cos\u00ec che oggi essa svela precocemente l'infezione luetica gi\u00e0 circa una settimana dopo l'apparizione della lesione primaria, detta sifiloma."}
{"id": "407992", "revid": "1745361", "url": "https://it.wikipedia.org/wiki?curid=407992", "title": "Britannia Prima", "text": "La Britannia Prima era una delle province britanniche, creata attorno al 312 durante la riforma amministrativa dell'imperatore Diocleziano, dopo che l'usurpatore Allecto fu sconfitto e ucciso da Costanzo Cloro nel 296.\nI governatori di questa provincia erano \"praeses\" di rango equestre, sebbene pochi sono quelli conosciuti. La capitale era a Corinium (Cirencester) o a Glevum (Gloucester). Probabilmente comprendeva l'Inghilterra meridionale e forse il Galles.\nNel III secolo, i Romani crearono la Britannia Superior per separare la parte meridionale della Gran Bretagna dalla parte settentrionale e militarizzata, la Britannia Inferior. Un secolo dopo, la Britannia romana fu divisa in quattro province distinte, Britannia prima, Britannia Secunda, Flavia Caesariensis e Maxima Caesariensis; tutte rientravano nella diocesi di Britannia, a sua volta compresa nella Prefettura del pretorio delle Gallie."}
{"id": "407993", "revid": "125642695", "url": "https://it.wikipedia.org/wiki?curid=407993", "title": "Rafael Le\u00f3nidas Trujillo", "text": "La sua dittatura, caratterizzata dall'anticomunismo e dal culto della personalit\u00e0, corrispose anche a un lungo e importante processo di industrializzazione e di rinnovamento del sistema finanziario della Repubblica Dominicana, sulla base di una dura repressione dell'opposizione e su un intenso sfruttamento della forza lavoro. Il governo di Trujillo \u00e8 considerato come una tra le dittature latine pi\u00f9 sanguinose dell'et\u00e0 contemporanea, sotto cui morirono circa 50.000 persone, tra oppositori politici, rivoltosi e vittime della propaganda anti-haitiana dell'epoca.\nDalla giovinezza al colpo di Stato.\nIl contesto.\nDopo l'indipendenza del 1863, la Repubblica Dominicana era indebolita sia dal punto di vista governativo (a causa della presenza dei \"caudillos\" a capo di varie zone) sia dal punto di vista economico; \u00e8 in tale contesto che gli Stati Uniti cominciarono a interessarsi degli affari dominicani, soprattutto per i grandi profitti che le esportazioni gli traevano, e ci\u00f2 comport\u00f2 una graduale crescita economica che croll\u00f2 subito dopo l'assassinio del presidente dominicano Caceres, nel 1911, lasciando il paese in uno stato impoverito e caotico che diede vita a numerosi atti di violenza e malessere.\nCon tale pretesto nel 1916 il presidente statunitense Woodrow Wilson invi\u00f2 i \"Marines\" sul suolo dominicano, apportando maggior equilibrio politico ed economico. L'occupazione statunitense della Repubblica Dominicana termin\u00f2 nel 1924, fino a quando cio\u00e8 gli interessi strategici e finanziari degli Stati Uniti verso la Repubblica Dominicana persero valore.\nLa giovinezza.\nNacque nell'area rurale della provincia di San Crist\u00f3bal il 24 ottobre del 1891 da una famiglia di umili origini: i suoi genitori erano Jos\u00e9 Trujillo Valdez, un commerciante, e Altagracia Julia Molina Chavalier, figlia di un contadino dominicano e di una maestra, Luisa Ercin\u00e1 Chevalier, i cui genitori erano haitiani. I suoi genitori ebbero undici figli, dei quali lui fu il terzo; tra questi vi era anche H\u00e9ctor \"El Negro\" Bienvenido Trujillo Molina, il quale fu poi nominato \"Generalisimo\" nel 1959.\nInizi\u00f2 a lavorare come telegrafista nel 1907, quindi come postino, in seguito fin\u00ec a lavorare nelle piantagioni di canna da zucchero, prima come semplice bracciante e poi come sorvegliante, fino al 1918. Fu condannato per furto e abigeato e per questi reati dovette scontare qualche mese in prigione. Nel 1916 prese parte ad altre attivit\u00e0 criminali e si un\u00ec a una violenta banda di criminali chiamata \"La 44\", che spesso prendeva di mira le piccole botteghe; egli, per\u00f2, abbandon\u00f2 questa banda dopo poco tempo. Durante l'occupazione statunitense della Repubblica Dominicana, avvenuta dal 1916 al 1924, Trujillo si un\u00ec alla Guardia Nazionale addestrata dai \"Marines\" americani, e inizi\u00f2 cos\u00ec la sua carriera militare.\nLa carriera militare.\nDurante l'occupazione venne creata una \"Guardia Nazionale\", come ausilio per ristabilire l'ordine. Rafael Trujillo si arruol\u00f2 nell'esercito dominicano il 18 dicembre 1918. Nel 1919 fu ammesso e prest\u00f2 giuramento nella \"Guardia Nazionale\" e dopo poco fu promosso a secondo tenente, in servizio nella provincia di El Seibo, con la raccomandazione del comandante Thomas E. Watson.\nNel gennaio del 1922 Trujillo fu trasferito al Dipartimento Nord di Santiago e nello stesso anno la \"Guardia Nacional\" fu ribattezzata \"Polizia Nazionale Dominicana\" con Trujillo promosso al ruolo di capitano della polizia, mentre continuava gli studi di amministrazione, diritto e ingegneria. Nel 1927 la Polizia Nazionale fu trasformata in \"Brigata Nazionale\" e nel maggio 1928 divenne \"Esercito Nazionale\", con alla guida Trujillo, il quale ottenne il rango di generale di brigata.\nIl colpo di Stato.\nCon l'uscita delle truppe statunitensi nel 1924, la situazione sociale ed economica del paese era ripiombata nel baratro, che colpiva trasversalmente tutte le classi sociali tranne l'esercito il quale, come eredit\u00e0 dell'occupazione nordamericana, era diventata l'istituzione pi\u00f9 forte e ricca del paese. A capo dello Stato vi era Horacio V\u00e1squez, presidente del gruppo politico de \"los coludos\", il quale era in buoni rapporti con Trujillo (ancora a capo della \"Policia Nacional\") tanto da nominarlo, lo stesso anno, tenente colonnello e capo di Stato Maggiore.\nMa nel 1930 a Santiago un gruppo di oppositori politici sollev\u00f2 un'insurrezione contro il presidente Horacio V\u00e1squez, a causa del malcontento generale che animava il popolo, e si diressero a Santo Domingo, dove il generale, pur avendo ricevuto l'ordine di contrastare tale insorgenza, non mise in azione le proprie truppe, lasciando cos\u00ec mano libera agli insurrezionisti e obbligando V\u00e1squez a dimettersi (costretto successivamente all'esilio). Trujillo si propose come candidato alle elezioni presidenziali del 1930, in concorrenza con Federico Vel\u00e1squez Hern\u00e1ndez, ma quest'ultimo ben presto si ritir\u00f2 dalla candidatura, probabilmente per via della forte pressione subita da parte dell'avversario.\nIl generale divenne l'unico candidato alle elezioni, affiancato da una feroce campagna elettorale, guidata dal gruppo paramilitare pro-Trujillo \"La 42\", gruppo altamente repressivo e intimidatorio, che assaliva i locali dei partiti oppositori ed era disposto anche a eliminare chi era d'intralcio, come il giornalista Virgilio Martinez Reyna e sua moglie Altagracia Alm\u00e1nzar (all'epoca incinta) noti oppositori del governo trujillista. Tale fatto caus\u00f2 costernazione e terrore nei confronti del binomio Trujillo-Ure\u00f1a.\nDivenne ufficialmente presidente della Repubblica Dominicana con Estrella Ure\u00f1a come vicepresidente, il 24 maggio del 1930. In seguito si scopr\u00ec che le elezioni erano state truccate, dato che alle urne si trovarono pi\u00f9 voti a favore di Trujillo di quanti non fossero gli elettori. Poco dopo instaur\u00f2 il sistema dittatoriale durato per oltre trent'anni.\nLa dittatura.\nTrujillo instaur\u00f2 un governo molto rigido e vessatorio nei confronti dell'opposizione, per altro quasi inesistente; il 21% del bilancio nazionale veniva devoluto al rafforzamento della \"Guardia Nacional\" e ad agenzie di spionaggio in maniera tale da tenere in pugno qualsiasi atto di dissenso.\nGli anni della dittatura durarono dal 1930 al 1961, intervallati dal governo condotto da H\u00e9ctor Bienvenido Trujillo Molina, fratello del dittatore, che ricopr\u00ec la carica di presidente della Repubblica Dominicana due volte (sotto il controllo del fratello): la prima dal 1\u00ba marzo 1951 fino al 1\u00ba ottobre dello stesso anno, la seconda volta dal 16 agosto del 1952 fino al 3 agosto del 1960. E inoltre dal 1938 fino al 1942 fu presidente Jacinto Bienvenido Peynado. A causa del suo egocentrismo Trujillo cambi\u00f2 il nome a molte citt\u00e0, compresa la capitale, denominata Ciudad Trujillo. Grazie al proprio potere riusc\u00ec a crearsi un enorme patrimonio, tanto da divenire l'uomo pi\u00f9 ricco del paese.\nPrimo mandato: 1930-1938.\nIl nuovo governo si trov\u00f2 a dover fronteggiare una situazione gi\u00e0 molto critica, alla quale si aggiunse il 3 settembre 1930 l'uragano \"San Zen\u00f3n\" che colp\u00ec Santo Domingo e caus\u00f2 pi\u00f9 di 3000 morti; con l'ausilio della Croce Rossa statunitense riusc\u00ec a ricostruire la capitale in quattro anni. I contestatori del regime furono brutalmente soppressi e l'unico partito presente era il Partido Dominicano, emblema dell'ideologia della dittatura, basata sulla lealt\u00e0 al proprio presidente, sull'ordine e la disciplina, considerati imprescindibili per i dominicani.\nNel 1934 ebbero nuovamente luogo le elezioni, con solo il \"Partido Dominicano\" di Trujillo come scelta: dopo la vittoria Trujillo fu nuovamente nominato presidente e Jacinto Bienvenido Peynado vicepresidente. La situazione economica miglior\u00f2, anche se il tasso di povert\u00e0 si mantenne pressoch\u00e9 costante. La sua politica economica si bas\u00f2 sulla promozione delle importazioni e della produzione nazionale, sull'eliminazione dell'indebitamento estero e sugli scambi commerciali con i paesi esteri (soprattutto grazie alla costruzione del porto di Santo Domingo).\nGenocidio del 1937: massacro del prezzemolo.\nIl presidente aveva sempre sostenuto l'immigrazione europea nel paese dichiarandosi, nel 1938 alla Conferenza di Evian, disposto ad accettare una gran quantit\u00e0 di ebrei e nel 1939 ad accogliere anche gli esiliati repubblicani reduci dalla guerra civile spagnola. Tuttavia il presidente si mostr\u00f2 sempre contrario all'immigrazione haitiana nella Repubblica Dominicana, al punto tale da promuovere una politica xenofoba nel paese nei confronti degli haitiani e anche dei dominicani con un colore della pelle particolarmente scuro.\nNell'autunno del 1937 Trujillo ordin\u00f2 l'uccisione degli haitiani che vivevano nella zona di confine tra i due paesi. Il numero delle vittime \u00e8 ancora incerto, ma se ne stimano 20.000. Inizialmente il governo incolp\u00f2 il popolo intollerante nei confronti degli haitiani, poi us\u00f2 come giustificazione la necessit\u00e0 politica di eliminare le infiltrazioni cospirative. Molti videro l'accaduto come una \"punizione\" nei confronti di Haiti, che si era dichiarata disposta ad accogliere i dominicani che vi cercavano rifugio. L'evento fu denominato \"El corte\" o anche \"Massacro del prezzemolo\", poich\u00e9 gli haitiani erano identificati in base a come pronunciavano la parola \"perejil\". Anche per tale evento il governo trujillista fu accusato di voler attuare una politica di \"sbiancamento razziale\" della popolazione.\nSecondo mandato: 1942-1961.\nNel febbraio del 1942 Trujillo torn\u00f2 al potere. Dal 1950 Trujillo attu\u00f2 un forte e vasto piano di alfabetizzazione, a causa dell'alto tasso di analfabetismo presente nel paese e cerc\u00f2 di aiutare le molte famiglie povere del paese con una serie di sussidi statali. Nonostante queste misure, le condizioni di vita della popolazione rimasero precarie. Alla fine del 1945 aument\u00f2 il malcontento dei coltivatori di zucchero a causa dell'inflazione e vi furono molti scioperi, i quali furono considerati come \"delitti di vacanza\" e gli scioperanti furono catturati e incarcerati.\nNel 1946 la \"Federazione Locale del Lavoro\", un gruppo di operai manifestanti guidati dal sindacalista Mauricio Ba\u00e9z, fece sciopero per una settimana, riuscendo a ottenere ci\u00f2 che chiedevano, ma in seguito i partecipanti del gruppo furono perseguitati e assassinati. Mauricio Ba\u00e9z, rifugiatosi a Cuba, fu sequestrato e non si seppe pi\u00f9 nulla di lui. Nel 1947, a causa delle critiche internazionali, si ebbero nuove elezioni alle quali parteciparono tre partiti: il \"Partido Nacional Laborista\", \"Partido Nacional democr\u00e1tico\" e il \"Partido Dominicano\" guidati rispettivamente da Rafael A. Espaillat, Francisco Pratts Ram\u00edrez e Rafael Le\u00f3nidas Trujillo; le elezioni terminarono con la vittoria di Trujillo.\nIl 9 ottobre 1947 nacque la Banca Centrale della Repubblica Dominicana e si stabil\u00ec come moneta ufficiale il peso dominicano. Tra il 1945 e il 1950 si ebbero un'intensiva industrializzazione e modernizzazione del paese, con la costruzione di strade, ponti, acquedotti, scuole e di una rete sanitaria. Nel 1955 inaugur\u00f2 la \"Feria de la Paz\", un evento per celebrare i 25 anni dell'opera del governo di Trujillo.\nDeclino della dittatura.\nIl governo di Trujillo aveva scandalizzato l'opinione pubblica internazionale, era molto criticato dalla Chiesa cattolica e si era attirato l'inimicizia di molti Paesi, come il Venezuela con R\u00f3mulo Betancourt, il Guatemala con Juan Jos\u00e9 Ar\u00e9valo, Cuba con Ram\u00f3n Grau San Mart\u00edn, Haiti con Elie Lescot e la Costa Rica con Jos\u00e9 Figueres Ferrer. Sub\u00ec anche molte critiche dalla presidenza Kennedy, il quale stava gi\u00e0 elaborando dei piani con la CIA a proposito della situazione dominicana.\nAnche il popolo tent\u00f2 di ribellarsi alla tirannia; nacquero il movimento rivoluzionario \"14 giugno\" e la spedizione di \"Cayo Confites\", entrambi costituiti per lo pi\u00f9 da esiliati, appoggiati dal governo cubano. Due furono gli episodi che sconvolsero il mondo. Un primo episodio fu il rapimento e l'assassinio del professore spagnolo Jes\u00fas Gal\u00edndez nel 1956, il quale viveva a New York e aveva fortemente criticato la dittatura. Un secondo episodio fu l'assassinio delle sorelle Mirabal il 25 novembre del 1960, ispiratrici del movimento democratico \"14 giugno\".\nL'uccisione.\nNel 1961 un colpo di fucile lo raggiunse mentre, nottetempo, transitava in automobile in compagnia del suo autista di fiducia verso San Crist\u00f3bal, la sua citt\u00e0 natale, alla periferia della capitale, Santo Domingo, che aveva fatto ribattezzare come \"Ciudad Trujillo\". Prima della morte era riuscito, assecondato da una famiglia voracissima, ad accumulare circa 800 milioni di dollari, messi al sicuro in banche straniere.\nNei mesi che precedettero la sua fine, Trujillo aveva cercato di far assassinare il presidente venezuelano Betancourt, suo dichiarato oppositore, accusandolo di tramare contro la sua persona. L'attentato non solo sconvolse l'opinione pubblica mondiale contro Trujillo, ma suscit\u00f2 anche la condanna dell'OAS (Organization of American States) che ruppe le relazioni diplomatiche con il governo di Trujillo, impose sanzioni economiche e fece perdere a Trujillo la protezione degli Stati Uniti: questi ultimi ebbero probabilmente una parte nell'omicidio dell'ormai scomodo dittatore. Nel 1992, tuttavia, fu reso pubblico un rapporto della CIA risalente a trent'anni prima, che effettivamente confermava l'esistenza di un piano di Betancourt per rovesciare Trujillo con il sostegno degli oppositori al suo regime.\nIl 20 dicembre 1962 si ebbero le elezioni libere, di carattere democratico, dove poterono partecipare tutti i partiti. Gli spogli diedero la vittoria a Juan Bosch, candidato presidenziale a capo del \"Partito Rivoluzionario Dominicano\", con il 59% dei voti.\nVita personale.\nTrujillo si spos\u00f2 tre volte ed ebbe numerose amanti. Il 13 agosto 1913, Trujillo spos\u00f2 Aminta Ledesma Lachapelle. Il 30 marzo 1927 spos\u00f2 Bienvenida Ricardo Mart\u00ednez, una ragazza di Monte Cristi, figlia di Buenaventura Ricardo Heureaux. Nel 1935 divorzi\u00f2 da Bienvenida (dalla quale aveva avuto una figlia, Odette Trujillo Ricardo) e spos\u00f2 Mar\u00eda de los Angeles Mart\u00ednez Alba, con la quale aveva da tempo una relazione. Da quest'ultima ebbe tre figli: Ramfis Trujillo Mart\u00ednez, nato il 5 giugno 1929 e che gli succeder\u00e0 per pochi mesi nel 1961, Mar\u00eda de los \u00c1ngeles del Sagrado Coraz\u00f3n de Jes\u00fas (Angelita), nata a Parigi il 10 giugno 1939, e Le\u00f3nidas Rhadam\u00e9s, nato il 1\u00ba dicembre 1942. Nel 1937, Trujillo incontr\u00f2 Lina Lovat\u00f3n Pittaluga, una debuttante della classe alta, dalla quale ebbe due figli, Yolanda, nel 1939, e Rafael, nato il 20 giugno 1943.\nLa figlia di Trujillo e della sua prima moglie, Flor de Oro (1915-1978), and\u00f2 sposa il 3 dicembre 1932, all'et\u00e0 di diciassette anni, al diplomatico e uomo di sport, oltre che noto \"playboy\", Porfirio Rubirosa. I due nel 1938 divorziarono."}
{"id": "407994", "revid": "1874410", "url": "https://it.wikipedia.org/wiki?curid=407994", "title": "L\u00e9on-Joseph Suenens", "text": "Biografia.\nNato in una clinica di Ixelles, in Belgio, era figlio di Jean-Baptiste Suenens e Jeanne Jannsens. Battezzato dallo zio prete, perse il padre, proprietario di un ristorante, all'et\u00e0 di quattro anni.\nIl 12 novembre 1945 fu nominato da papa Pio XII vescovo ausiliare e vicario generale dell'arcidiocesi di Malines, ricevendo la consacrazione episcopale il 16 dicembre dall'arcivescovo, cardinale Jozef-Ernest Van Roey.\nArcivescovo di Malines-Bruxelles e primate del Belgio dal 1961 al 1979, fu creato cardinale da papa Giovanni XXIII nel concistoro del 19 marzo 1962.\nMor\u00ec il 6 maggio 1996 in una clinica della capitale belga, a causa di una trombosi. Ricevette sepoltura nella cripta della Cattedrale di San Rombaldo, presso la quale erano gi\u00e0 stati inumati i suoi due predecessori Jozef-Ernest Van Roey e Pierre-Lambert Goossens.\nConcilio Vaticano II.\nAl Concilio Ecumenico Vaticano II, egli sottoline\u00f2 l'urgenza di adattare la Chiesa al mondo moderno e la necessit\u00e0 di una collaborazione con le Chiese protestanti ed ortodosse, specialmente nel campo sociale e umanitario, per la soluzione dei problemi della societ\u00e0 moderna.\nCome membro della commissione centrale per la preparazione dei lavori del Concilio, svilupp\u00f2 un programma generale, insieme ai cardinali Bea, Lercaro e Montini, incentrato sui temi della struttura interna della Chiesa e le sue relazioni esterne: ci\u00f2 implicava a suo vedere un triplice dialogo da parte della Chiesa\nAll'apertura della seconda sessione del Concilio, alla fine del 1963, peror\u00f2 la causa dei diaconi come ordine permanente aperto anche a uomini sposati e, alla presenza di osservatori femminili laici e religiosi, pronunci\u00f2 un discorso che fu lungamente applaudito nonostante gli applausi fossero espressamente vietati dal regolamento conciliare.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "407995", "revid": "122385671", "url": "https://it.wikipedia.org/wiki?curid=407995", "title": "Alletto", "text": "Storia.\nAlletto era il tesoriere di Carausio, un ufficiale romano di umili natali (proveniva dalla trib\u00f9 belgica dei Menapi), che si era distinto sotto il comando dell'imperatore Massimiano e che, dopo aver ricevuto il comando della \"classis britannica\" col compito di difendere la Manica dai pirati franchi e sassoni che devastavano la costa dell'Armorica e quella della Gallia Belgica, si era autoproclamato imperatore dopo aver saputo che Massimiano, sospettandolo di essere sceso a patti coi nemici, aveva dato l'ordine di eliminarlo.\nDopo varie vicissitudini, nel 293, isolato dal Cesare d'Occidente, Costanzo Cloro, Carausio fu assassinato da Alletto. Dopo tre anni di regno\nCostanzo Cloro invase la Britannia, e Alletto fu sconfitto e ucciso in battaglia (forse a Silchester) da Giulio Asclepiodoto, prefetto del pretorio di Costanzo Cloro.\nLeggenda.\nNella sua semi-leggendaria \"Historia Regum Britanniae\", Goffredo di Monmouth (ca. 1136) fa di Alletto un ufficiale inviato dal Senato romano con tre legioni a deporre l'autoproclamato re Carausio. Dopo averlo eliminato, Alletto prese per s\u00e9 il trono, ma fu deposto a sua volta da Giulio Asclepiodoto, duca di Cornovaglia, che poi fece massacrare con l'inganno dai suoi alleati, vendendo tutte le truppe del deposto sovrano e gettando le loro teste nel fiume Galobroc"}
{"id": "407997", "revid": "226458", "url": "https://it.wikipedia.org/wiki?curid=407997", "title": "Roncajette", "text": "Roncajette \u00e8 il tratto finale del Bacchiglione. Il canale nasce alla periferia di Padova dalla pescaia di san Massimo, attraversa alcuni comuni della provincia padovana e si riunisce al canale Vigenzone a Bovolenta. L'antico nome era Retrone.\nIl canale attualmente scarica una parte piccola delle acque del Bacchiglione, poich\u00e9 la portata principale \u00e8 riversata nel Brenta tramite il canale san Gregorio. Questa deviazione \u00e8 stata realizzata negli anni trenta e porta il nome di \"piano Gasparini\", dal nome dell'ingegnere civile che la volle per proteggere il centro di Padova dalle piene del Bacchiglione.\nIl canale morto era in realt\u00e0 il vecchio letto del canale Roncajette. Dopo l'alluvione che colp\u00ec Padova a fine 1800 vennero fatti dei tagli al percorso originario del canale per raddrizzarlo e mantenere costante la sua profondit\u00e0. Le foto aeree testimoniano il percorso originario, tutto ad anse, ed il percorso pi\u00f9 recente, riconoscibile dai tratti rettilinei.\nDue sono i tagli principali: il tratto che percorre il centro di Ponte San Nicol\u00f2 (una volta il canale aggirava il centro del paese), ed il secondo in zona frazione Roncajette e nell'adiacente Isola dell'Abb\u00e0, nel comune di Polverara. La denominazione di \"Isola\" deriva chiaramente dal corso molto tortuoso dell'originario Roncajette (ne resta a testimonianza il cosiddetto \"canal morto\"), che in tale luogo circondava una porzione di terreno emerso.\nNella frazione di Roncajette c'erano alcuni mulini ed un porto fluviale; di essi, spazzati via da un'alluvione nel 1882, restano visibili le rovine. "}
{"id": "407998", "revid": "110157", "url": "https://it.wikipedia.org/wiki?curid=407998", "title": "North Canberra", "text": "North Canberra, detto anche il \"Inner North\" (il nord centrale), \u00e8 un distretto di Canberra, la capitale dell'Australia, situato presso il lago Burley Griffin.\n\u00c8 uno dei distretti pi\u00f9 vecchi di Canberra, completamente progettato di Walter Burley Griffin. North Canberra viene separato di South Canberra solamente del lago Burley Griffin. Insieme questi due distretti costituiscono Canberra centrale (\"Canberra Central\")."}
{"id": "408003", "revid": "92723", "url": "https://it.wikipedia.org/wiki?curid=408003", "title": "Georgetown (Guyana)", "text": "Georgetown (letteralmente \"citt\u00e0 di Giorgio\") \u00e8 la capitale della Guyana e, con i suoi 118.363 abitanti nell'area metropolitana, \u00e8 la citt\u00e0 pi\u00f9 grande e popolosa del Paese sudamericano. La citt\u00e0 \u00e8 posta sulla costa atlantica alla foce del fiume Demerara, nella regione di Demerara-Mahaica ed a 27 km ad est dell'estuario del fiume Essequibo. \u00c8 soprannominata \"La citt\u00e0 giardino dei Caraibi\".\nStoria.\nGeorgetown fu inizialmente chiamata Stabroek quando l'area era ancora controllata dagli olandesi.\nDurante l'occupazione francese Georgetown ebbe la prima strada pavimentata. Quando gli inglesi conquistarono la colonia nel 1812 fu rinominata Georgetown in onore di re Giorgio III di Gran Bretagna ed ottenne lo status ufficiale di citt\u00e0 il 24 agosto 1842 durante il regno della regina Vittoria. Nel 1945 un vasto incendio caus\u00f2 notevoli danni alla citt\u00e0.\nLo zucchero Demerara, il legname, la bauxite, l'oro ed i diamanti sono esportati tramite il porto di Georgetown.\nGeorgetown \u00e8 stata costruita sullo schema di una griglia attraversata da canali costruiti dagli olandesi e che permettono il drenaggio della citt\u00e0 che si trova a pi\u00f9 di 4 metri al di sotto del livello dell'alta marea. Un lungo muro \u00e8 stato costruito per evitare le inondazioni. Le vie di Georgetown sono alberate e lungo le strade si affacciano molto edifici coloniali in legno e mercati.\nMonumenti e luoghi d'interesse.\nGeorgetown \u00e8 la sede dell'universit\u00e0 di Georgetown e del segretariato della Caribbean Community (CARICOM). L'universit\u00e0 della Guyana si trova a Turkeven alla periferia della citt\u00e0. La maggior parte degli edifici pi\u00f9 importanti della citt\u00e0 si trova nella parte occidentale. Attorno all'area centro-occidentale c'\u00e8 la Independence Square e i Promenade Gardens, il museo di antropologia Walter Roth, la biblioteca nazionale (costruita con i finanziamenti di Andrew Carnagie), la banca della Guyana, il museo della Guyana, la State House residenza del presidente e la cattedrale anglicana di Saint George.\nNella parte meridionale di questa zona si trova il municipio neogotico (1889), le Victoria Law Courts (1887), il palazzo del Parlamento (1829-1834), il grande mercato Stabroek (1792) con la torre dell'orologio di ghisa che domina il panorama cittadino, la cattedrale cattolica, la City Engineer House, la Magistrate Court, la St. Andrew Kirk (1818) e l'Independence Arch. Nella parte settentrionale della citt\u00e0, vicino alla costa atlantica \u00e8 situato il forte William Frederick, un parco, il faro e la Umana Yana, una costruzione conica degli indigeni Wai-Wai costruita secondo i metodi tradizionali nel 1972 in occasione della conferenza dei ministri degli esteri dei paesi non allineati."}
{"id": "408009", "revid": "977683", "url": "https://it.wikipedia.org/wiki?curid=408009", "title": "Dimetrodon", "text": "Il dimetrodonte (gen. Dimetrodon), il cui nome significa \"denti di due misure\", \u00e8 un genere estinto di sinapside sfenacodontide vissuto nel periodo Permiano, et\u00e0 del Cisuraliano, circa 295-272 milioni di anni fa (Sakmariano-Kunguriano). Si tratta di un membro della famiglia degli Sphenacodontidae. La caratteristica pi\u00f9 famosa di \"Dimetrodon\" \u00e8 senza dubbio la grande vela dorsale, formata da processi spinali allungati verticalmente collegati tra loro tramite uno strato di pelle. L'animale era quadrupede e aveva un cranio alto e curvo con grandi denti di diverse dimensioni posti lungo le mascelle. La maggior parte dei fossili \u00e8 stata ritrovata nel sud-ovest degli Stati Uniti, e la maggior parte di essi proviene da un deposito geologico chiamato Red Beds, del Texas e dell'Oklahoma. Pi\u00f9 recentemente, fossili di \"Dimetrodon\" sono stati ritrovati anche in Germania. Fin dalla sua descrizione nel 1878, sono state descritte oltre una dozzina di specie ascritte al genere.\nSebbene nella cultura popolare venga spesso scambiato per un dinosauro o come loro contemporaneo, \"Dimetrodon\" si estinse circa 40 milioni di anni prima dell'apparizione dei dinosauri. Sebbene il suo aspetto e la sua fisiologia lo facciano assomigliare ai rettili, il \"Dimetrodon\" \u00e8 pi\u00f9 strettamente legato ai mammiferi, anche se non \u00e8 un diretto antenato. Il \"Dimetrodon\" \u00e8 stato catalogato come un \"proto-mammifero\" (\"stem-mammal\"). Insieme ai mammiferi questo gruppo, che contiene \"Dimetrodon\", compone il clade (gruppo evolutivo) chiamato Synapsida, mentre dinosauri, rettili e uccelli fanno parte del clade separato, Sauropsida. Le singole aperture nel cranio dietro ogni occhio, conosciute come finestre temporali, e altre caratteristiche del cranio distinguono \"Dimetrodon\" e i mammiferi dalla maggior parte dei primi sauropsida.\n\"Dimetrodon\" era, probabilmente, uno dei superpredatori degli ecosistemi del Cisuraliano, cacciando e nutrendosi di pesci e tetrapodi, tra cui rettili e anfibi, mentre le specie pi\u00f9 piccole di \"Dimetrodon\" potrebbero aver avuto ruoli ecologici diversi. Sono state avanzate numerose ipotesi sulla funzione della vela di \"Dimetrodon\": l'ipotesi pi\u00f9 accreditata fin dalla sua scoperta \u00e8 che questa struttura servisse per la termoregolazione corporea e servisse ad assumere e disperdere calore pi\u00f9 velocemente. Tuttavia, la scoperta dell'endotermia negli sfenacodontidi, ha smontato tale ipotesi, e ora si pensa principalmente che la vela avesse solo la funzione di richiamo sessuale, cos\u00ec come in altri animali come \"Sphenacodon\" e \"Edaphosaurus\".\nDescrizione.\n\"Dimetrodon\" era un sinapside quadrupede, le cui varie specie variavano per dimensioni, con una lunghezza dai 1,7 metro a 4,6 metri (5,6 a 15,1 piedi) e si stima che il suo peso si aggirasse tra i 28 e i 250 chilogrammi (62 e 551 libbre). La pi\u00f9 grande specie conosciuta di \"Dimetrodon\" \u00e8 \"D. angelensis\" di 4,6 metri (15 piedi), mentre la specie pi\u00f9 piccola \u00e8 \"D. teutonis\" di soli 60 centimetri (24 pollici). Le specie pi\u00f9 grandi di \"Dimetrodon\" dovevano essere i pi\u00f9 grandi predatori del Permiano inferiore, anche se l'affine \"Tappenosaurus\", conosciuto solo per frammenti scheletrici ritrovati in rocce un po' pi\u00f9 recenti, potrebbe essere stato ancora pi\u00f9 grande con una lunghezza di circa 5,5 metri (18 piedi). Tuttavia alcune specie di \"Dimetrodon\" sono conosciute solo da esemplari giovani quindi gli animali adulti potrebbero essere stati ben pi\u00f9 grandi.\nCranio.\n\"Dimetrodon\" possedeva un'unica grande apertura su entrambi i lati della parte posteriore del cranio, il che lo collega con i mammiferi e lo distingue dalla maggior parte dei primi sauropsidi, che mancavano completamente di aperture o ne avevano due. Caratteristiche come le creste sulla parte interna della cavit\u00e0 nasale e una cresta sul retro della mandibola sono pensati per essere parte di una progressione evolutiva dei primi tetrapodi (vertebrati a quattro zampe) verso i mammiferi.\nIl cranio di \"Dimetrodon\" \u00e8 alto, curvo e compresso lateralmente. Le orbite sono posizionati in alto e dietro ogni cavit\u00e0 oculare vi \u00e8 un unico foro, chiamato finestra temporale. Un foro aggiuntivo nel cranio, la finestra sovratemporale, pu\u00f2 essere vista se visto dall'alto. La parte posteriore del cranio (la regione occipitale) \u00e8 orientato con una leggera angolazione verso l'alto, una caratteristica che condivide con tutti gli altri primi sinapsidi. Il margine superiore del cranio declivi in un arco convesso alla punta del muso. La punta della mascella superiore, formata dalla premascella, \u00e8 sollevata sopra la parte della ganascia formata dall'osso mascellare, venendo divisa da una sorta di solco che divide la premascella dalla mascella vera e propria. Questo solco viene chiamato diastema, o lacuna nella fila dei denti. Il cranio di \"Dimetrodon\" \u00e8 inoltre pi\u00f9 robusto di quello di un dinosauro, proprio grazie all'assenza di cavit\u00e0.\nDenti.\nLe dimensioni dei denti variano in base alla lunghezza delle ganasce, dando cos\u00ec a \"Dimetrodon\" il suo nome, che significa infatti \"denti di due misure\" in riferimento ai gruppi di piccoli e grandi denti. Una o due coppie di denti caniniformi (denti dalla grande punta simili ai canini) si estendono dalla mascella. Sono presenti anche grandi incisivi caniniformi presenti all'estremit\u00e0 della mascella superiore e inferiore, radicati nella premascella e anche nell'osso dentario. I denti pi\u00f9 piccoli erano presenti lungo tutta la mascella e dietro i denti caniniformi, diventando pi\u00f9 piccolo man mano che si retrocedeva nella mascella.\nMolti denti sono pi\u00f9 ampi nella loro sezione e si restringono vicino alle ganasce, dando loro l'aspetto di una lacrima. La forma \"a lacrima\" dei denti sono unici di \"Dimetrodon\" e altri sfenacodontidi strettamente correlati, e spesso aiutano i paleontologi a distinguerli da altri primitivi sinapsidi. Come in molti altri sinapsidi primitivi, i denti della maggior parte delle specie di \"Dimetrodon\" sono dentellati sui bordi. Le dentellature dei denti di \"Dimetrodon\" erano cos\u00ec fini che sembravano piccole crepe. Anche il dinosauro \"Albertosaurus\" aveva dentellature simili, ma, alla base di ogni dentellatura vi \u00e8 un tondo vuoto, che sarebbe servito per distribuire la forza su una grande area superficiale e prevenire le sollecitazioni e diffonderle attraverso il dente. A differenza di \"Albertosaurus\", per\u00f2, i denti di \"Dimetrodon\" mancavano di adattamenti che fermavano la formazione di crepe nelle loro scanalature. I denti della specie \"D. teutonis\" mancavano di dentellature, ma avevano ancora i bordi taglienti.\nUno studio del 2014 mostra che i denti del genere \"Dimetrodon\" erano adattati alle dimensioni delle sue prede. Le specie pi\u00f9 piccole, come \"D.milleri\" non avevano dentellature in quanto mangiava piccole prede. Pi\u00f9 la preda era grande, pi\u00f9 i denti delle varie specie di \"Dimetrodon\" sviluppavano dentellature e un progressivo aumento in termini di dimensioni. La specie \"D. limbatus\" aveva dentellature di smalto che aiutavano a sminuzzare la carne. Le stesse dentellature si possono trovare anche in \"Secodontosaurus\". La seconda specie pi\u00f9 grande di \"Dimetrodon\", \"D. grandis\", aveva dentellature simili a quelle degli squali e dei dinosauri teropodi, rendendo i suoi denti ancora pi\u00f9 specializzati per tagliare la carne. Questo studio non solo mostra l'evoluzione di \"Dimetrodon\" nel corso di milioni di anni, ma dimostra anche che \"Dimetrodon\" era in continua corsa agli armamenti contro le sue prede. Come la preda diveniva pi\u00f9 grande, pi\u00f9 il \"Dimetrodon\" contrastata crescendo in dimensioni e sviluppando denti pi\u00f9 taglienti.\nCavit\u00e0 nasale.\nSulla superficie interna della sezione nasale del cranio erano presenti piccole strutture chiamate creste nasoturbinali, probabilmente adibite a sostenere delle strutture cartilagine, che aumentato la superficie dell'epitelio olfattivo, lo strato di tessuto che rileva gli odori. Queste creste sono molto pi\u00f9 piccole di quelle dei sinapsidi pi\u00f9 evoluti, alla fine del Permiano e del Triassico, i cui nasoturbinali erano una prova di endotermia, perch\u00e9 sostenevano le mucose che scaldavano e umidificavano l'aria in entrata. Cos\u00ec, la cavit\u00e0 nasale di \"Dimetrodon\" sembra essere una transizione tra quella dei primi vertebrati terrestri e i mammiferi.\nGiunto mandibolare e orecchio.\nUn'altra caratteristica di transizione di \"Dimetrodon\" \u00e8 una cresta nella parte posteriore della mandibola chiamato lamina riflessa. La lamina riflessa viene trovata sulle articolazioni delle osso, che si collega alla osso quadrato del cranio per formare la mandibola. Gli antenati dei mammiferi successivi, hanno un'articolazione e un osso quadrato separato dalla mandibola mentre l'articolazione si sviluppa nel martello dell'orecchio medio. La lamina riflessa fa parte di un anello chiamato anulus timpanico che supporta il timpano in tutti i mammiferi viventi.\nCoda.\nLa coda di \"Dimetrodon\" costituisce gran parte della lunghezza totale del corpo e comprende circa 50 vertebre caudali. I primi scheletri di \"Dimetrodon\" era incompleti e la coda mancava; l'unico indizio della sua presenza era la scoperta di undici vertebre caudali ritrovate vicino ad un fianco. Dal momento che queste prime vertebre caudali si restringevano rapidamente man mano che si allontanavano dal fianco, molti paleontologi alla fine del XIX secolo e all'inizio del XX pensavano che \"Dimetrodon\" avesse una coda molto corta. Solo dopo il 1927, fu finalmente ritrovata e descritta una coda in gran parte completa di \"Dimetrodon\".\nVela.\nLa vela di \"Dimetrodon\" \u00e8 formata da un allungamento delle spine neurali sporgenti dalle vertebre. Ogni spina neurale varia in sezione e forma dalla sua base alla sua punta in ci\u00f2 che \u00e8 noto come differenziazione \"dimetrodonte\". Vicino al corpo della vertebra, la sezione trasversale della colonna vertebrale \u00e8 compressa lateralmente in una forma rettangolare, e pi\u00f9 vicino alla punta, esso assume una forma ad otto come una scanalatura che corre lungo entrambi i lati della colonna vertebrale. Si pensa che la forma ad otto servisse per rafforzare la colonna vertebrale, impedendo flessione e fratture. Una sezione trasversale della colonna vertebrale di un esemplare di \"Dimetrodon giganhomogenes\" \u00e8 di forma rettangolare, ma conserva la forma di otto anelli sagomati vicino al suo centro, indicando che la forma delle spine poteva cambiare da individuo ad individuo o in base all'et\u00e0. L'anatomia microscopica di ogni colonna vertebrale varia dalla base alla punta, il che indica dove si ancoravano i muscoli della schiena e dove era esposta parte della vela. La porzione pi\u00f9 bassa, o prossimale, della colonna vertebrale presenta una superficie ruvida che sarebbe servita come punto di ancoraggio per i muscoli epaxiali della schiena, e ha anche una rete di tessuti connettivi chiamati fibre di Sharpey che indicano, che era incorporata al corpo. Pi\u00f9 in alto sulla parte distale (esterna) della colonna vertebrale, la superficie ossea \u00e8 liscia. Il periostio, uno strato di tessuto che circonda l'osso, \u00e8 coperto di piccole scanalature che presumibilmente supportavano i vasi sanguigni che vascolarizzavano la vela.\nI grandi solchi che correvano lungo tutta la lunghezza della colonna vertebrale, una volta si pensava fossero un canale per i vasi sanguigni, ma dal momento che l'osso non contiene canali vascolari, la vela non doveva essere cos\u00ec vascolarizzata come si pensava. Alcuni esemplari di \"Dimetrodon\" conservano aree deformate delle spine neurali che sembrano essere guarite dopo la frattura. L'osso corticale che cresce in queste aree deformate \u00e8 altamente vascolarizzato, suggerendo che dei tessuti molli dovevano essere presente sulla vela per rifornire il sito di vasi sanguigni. L'osso lamellare costituisce la maggior parte della sezione trasversale della colonna vertebrale neurale, e contiene le linee di arresto della crescita che possono essere utilizzate per determinare l'et\u00e0 di ogni individuo alla morte. In molti esemplari di \"D. gigashomogenes\" le porzioni distali delle spine sono piegate bruscamente, indicando che la vela aveva un profilo irregolare quando l'animale era in vita. La loro flessibilit\u00e0 potrebbe suggerire che il tessuto molle che connetteva le spine neurali poteva non essere presente fino alle punte delle spine, il che significa che l'estensione della vela di pelle non era poi cos\u00ec ampia come si pensava.\nPelle.\nNon \u00e8 mai stata ritrovata alcuna prova fossile sulla pelle di \"Dimetrodon\". Tuttavia \u00e8 stata ritrovata un'impressione di pelle di un animale correlato a \"Dimetrodon\",\"Estemmenosuchus\", che possedeva una pelle rugosa e secca e fornita di ghiandole, simile a quella degli elefanti con piccole strutture simili a squame sul ventre e sulla parte inferiore della coda, come gli altri sinapsidi.\nScoperta e Classificazione.\nLe prime descrizioni di Cope.\nI fossili oggi attribuiti a \"Dimetrodon\", furono studiati dal paleontologo americano Edward Drinker Cope, nel 1870. Cope aveva ottenuto i fossili insieme a quelli di molti altri tetrapodi del Permiano (vertebrati a quattro zampe), inviategli da diversi collezionisti che stavano esplorando un gruppo di rocce in Texas, chiamate Red Bed. Tra questi collezionisti vi erano il naturalista svizzero Jacob Boll, il geologo del Texas W.F. Cummins e il paleontologo amatoriale Charles Hazelius Sternberg. La maggior parte dei campioni di Cope furono mandati all'American Museum of Natural History e/o al Museo Walker dell'Universit\u00e0 di Chicago (la maggior parte della collezione dei fossili di Walker \u00e8 ora ospitata al Field Museum).\nSternberg invi\u00f2 alcuni dei suoi campioni al paleontologo tedesco Ferdinand Broili, presso l'Universit\u00e0 di Monaco di Baviera, sebbene Broili non fosse cos\u00ec eccezionale quando si trattava di descrivere i campioni. Anche il rivale di Cope, Othniel Charles Marsh ritrov\u00f2 alcune ossa di \"Dimetrodon\", che invi\u00f2 poi al Museo Walker. Il nome \"Dimetrodon\" venne usato per la prima volta nella descrizione di Cope (1878), quando Cope denomin\u00f2 le prime tre specie, ossia \"Dimetrodon incisivus\", \"D. rectiformis\" e \"D. gigas\", sulla rivista scientifica \"Proceedings of the American Philosophical Society\".\nTuttavia, la prima descrizione dei fossili di \"Dimetrodon\" avvenne un anno prima, quando Cope diede il nome alla specie \"Clepsydrops limbatus\", dai Red Bed del Texas. In seguito, la specie venne cambiata da \"C. limbatus\" ad una specie di \"Dimetrodon\", divenendo \"D. limbatus\".\nCon la sua descrizione di \"Clepsydrops natalis\", Cope fu il primo a descrivere un sinapside crestato, sebbene descrisse la vela di \"Dimetrodon\" come una pinna e la confront\u00f2 con la cresta dorsale del moderno basilisco (gen. \"Basiliscus\"). Le vele non erano conservate negli esemplari di \"D. incisivus\" e \"D. gigas\", come descritto da Cope (1878), ma lunghe spine allungate erano presenti nei fossili di \"D. rectiformis\". Cope comment\u00f2 anche lo scopo della vela nel 1886, affermando che, \"l'utilit\u00e0 [della vela] \u00e8 difficile da immaginare. A meno che l'animale non abbia avuto abitudini acquatiche e nuotava sul dorso, la cresta o la pinna non poteva avere uno scopo motorio ... gli arti non erano abbastanza lunghi, e gli artigli non erano abbastanza affilati per dimostrare delle abitudini arboree, come nel genere esistente \"Basiliscus\", dove \u00e8 effettivamente presente una cresta simile \".\nLe prime descrizioni del XX secolo.\nNei primi decenni del XX secolo, il paleontologo americano Ermine Cowles Case, autore di molti studi su \"Dimetrodon\" descrisse diverse nuove specie del genere. Case ricevette diversi finanziamenti dal Carnegie Institution per il suo studio si numerosi esemplari di \"Dimetrodon\" nelle collezioni del Museo Americano di Storia Naturale e in molti altri musei. Molti di questi fossili erano stati raccolti da Cope, ma non erano ancora stati accuratamente descritti, in quanto Cope era noto per erigere nuove specie anche sulla base di pochi frammenti di ossa.\nA partire dalla fine del 1920, il paleontologo Alfred Romer ristudi\u00f2 molti esemplari di \"Dimetrodon\" e diede il nome a diverse nuove specie. Nel 1940, Romer fu coautore dell'ampio studio con Llewellyn Ivor Price, definito \"Revisione di Pelycosauria\", in cui le specie di \"Dimetrodon\" sono state rivalutate da Case. La maggior parte dei nomi delle specie considerate valide da Romer e Price sono ancora oggi in uso.\nNuovi esemplari.\nNei decenni seguenti: alla monografia di Romer e Price vennero aggiunte numerose nuove specie di \"Dimetrodon\", provenienti da localit\u00e0 anche al di fuori del Texas e dell'Oklahoma. Il primo fu ritrovato nel Four Corners, nello Utah, nel 1966 mentre un altro fu ritrovato in Arizona, nel 1969. Nel 1975, Olson rifer\u00ec del nuovo materiale rinvenuto nell'Ohio, a \"Dimetrodon\". Una nuova specie di \"Dimetrodon\", chiamata \"D. occidentalis\" (il cui nome significa \"dimetrodonte occidentale\") \u00e8 stata denominata nel 1977, dal Nuovo Messico. Gli esemplari ritrovati nello Utah e in Arizona, probabilmente appartengono alla specie \"D. occidentalis\".\nPrima di queste scoperte, esisteva una teoria secondo cui nel Permiano inferiore, un mare interno separava quello che oggi sono il Texas e l'Oklahoma dalle terre pi\u00f9 occidentali, isolando \"Dimetrodon\" in una piccola regione del Nord America, mentre lo sphenacodontide pi\u00f9 piccolo \"Sphenacodon\", dominava la zona occidentale. Sebbene la presenza di questo mare interno si molto probabile, la scoperta di fossili al di fuori del Texas e dell'Oklahoma mostrano che la sua estensione era limitata e che non era una barriera efficace per la distribuzione di \"Dimetrodon\".\nNel 2001, una nuova specie di \"Dimetrodon\", chiamata \"D. teutonis,\" \u00e8 stata descritta da una localit\u00e0 risalente al Permiano inferiore, presso la Foresta della Turingia, in Germania, ampliando la gamma geografica di \"Dimetrodon\" anche fuori dal Nord America per la prima volta.\nFilogenesi.\n\"Dimetrodon\" \u00e8 uno dei primi membri di un gruppo chiamato sinapsidi, che comprendono i mammiferi e molti dei loro parenti estinti, sebbene \"Dimetrodon\" non sia l'antenato di tutti i mammiferi (che sono apparsi milioni di anni pi\u00f9 tardi). \"Dimetrodon\" \u00e8 spesso scambiato per un dinosauro nella cultura popolare, pur essendosi estinto circa 40 milioni di anni prima dell'apparizione dei primi dinosauri nel Triassico. Come tutti sinapsidi, \"Dimetrodon\" \u00e8 pi\u00f9 strettamente legato ai mammiferi che ai dinosauri o di qualsiasi altro rettile vivente. Dal 1900, la maggior parte dei paleontologi si riferisce a \"Dimetrodon\" come un rettile, in accordo con la tassonomia di Linneo, che ha classificato Reptilia come classe e \"Dimetrodon\" come un genere all'interno di questa classe. I mammiferi sono stati assegnati a una classe separata, e \"Dimetrodon\" \u00e8 stato descritto come un \"rettile simile ad un mammifero\". I paleontologi hanno teorizzato che i mammiferi si siano evoluti da questo gruppo, in una transizione da rettile a mammifero.\nTassonomia dei sinapsidi.\nSotto la sistematica filogenetica, i discendenti dell'ultimo antenato comune di \"Dimetrodon\" e di tutti i rettili viventi, includono tutti i mammiferi, perch\u00e9 \"Dimetrodon\" \u00e8 pi\u00f9 strettamente imparentato ai mammiferi di qualsiasi altro rettile vivente. Cos\u00ec, se si desidera evitare il clade che contiene sia mammiferi e i rettili viventi, \"Dimetrodon\" non deve essere incluso in tale clade, n\u00e9 in alcun altro clade di \"rettili simile ai mammiferi\". I discendenti dell'ultimo antenato comune dei mammiferi e dei rettili (che \u00e8 apparso circa 310 milioni di anni fa, nel Carbonifero superiore) sono quindi divisi in due cladi: Synapsida, che comprende \"Dimetrodon\" e i mammiferi, e i Sauropsida, che comprendono i rettili viventi e tutti i rettili estinti pi\u00f9 strettamente correlati tra loro che con i mammiferi.\nAll'interno del clade Synapsida, \"Dimetrodon\" fa parte del clade degli Sphenacodontia, che \u00e8 stato proposto come un gruppo di sinapsidi, all'inizio del 1940 dai paleontologi Alfred Romer e Llewellyn Ivor Price, insieme al gruppo degli Ophiacodontia e degli Edaphosauria. Tutti e tre i gruppi sono noti dal Carbonifero superiore al Permiano inferiore. Romer e Price li distinguono principalmente per le caratteristiche postcraniali, come le forme delle arti e delle vertebre. Gli Ophiacodontia sono considerati il gruppo pi\u00f9 primitivo, perch\u00e9 i suoi membri erano pi\u00f9 imparentati con i rettili, mentre gli Sphenacodontia erano il gruppo pi\u00f9 avanzato poich\u00e9 i suoi membri erano pi\u00f9 imparentati con i Therapsida, che comprendeva i parenti pi\u00f9 stretti dei mammiferi. Romer e Price hanno posizionati un altro gruppo tra i sinapsidi primitivi, chiamati varanopidi, all'interno di Sphenacodontia, considerandolo pi\u00f9 primitivo rispetto ad altri sfenacodonti, come \"Dimetrodon\". In passato si pensava che i varanopidi fossero strettamente imparentati con gli sfenacodonti simili a \"Dimetrodon\", in quanto entrambi i gruppi erano carnivori, anche se i varanopidi sono molto pi\u00f9 piccoli e non possiedono pi\u00f9 vele.\nLa visione moderna dei rapporti tra sinapsidi \u00e8 stata proposta dal paleontologo Robert R. Reisz, nel 1986, il cui studio includono le caratteristiche per lo pi\u00f9 trovate nel cranio, piuttosto che nello scheletro postcraniale. \"Dimetrodon\" \u00e8 ancora considerato uno sfenacodonte sotto questo filogenesi, ma ora i varanopidi sono considerati dei sinapsidi pi\u00f9 basali, non conformi al clade degli Sphenacodontia. All'interno di Sphenacodontia vi \u00e8 il gruppo Sphenacodontoidea, che a sua volta contiene Sphenacodontidae e Therapsida. Gli Sphenacodontidae \u00e8 il gruppo che contiene \"Dimetrodon\" e diverse altri sinapsidi con la vela, come \"Sphenacodon\", \"Ctenospondylus\" e \"Secodontosaurus\", mentre Therapsida comprende i mammiferi e i loro parenti del Permiano e del Triassico.\nDi seguito \u00e8 riportato il cladogramma del clade di Synapsida, che segue la filogenesi di Synapsida modificata dall'analisi di Benson (2012):\nIl cladogramma seguente mostra i rapporti di alcune specie di \"Dimetrodon\", da Brink \"et al.\", (2015):\nPaleobiologia.\nFunzione della vela.\nI paleontologi hanno proposto diverse ipotesi sull'effettiva funzione della vela in vita. Una delle prime ipotesi proposte fu il loro impiego nella mimetizzazione dell'animale, che poteva cos\u00ec mimetizzarsi tra i canneti, mentre \"Dimetrodon\" aspettava la preda. Un'altra ipotesi piuttosto fantasiosa \u00e8 che essa funzionasse da vera e propria vela, per il movimento in acqua dell'animale, catturando il vento. Un'altra ipotesi \u00e8 che le lunghe spine neurali avessero la funzione di stabilizzatori del tronco limitando il movimento verticale, che avrebbe consentito un movimento laterale pi\u00f9 efficace.\nTermoregolazione.\nNel 1940, Alfred Romer e Llewellyn Ivor Price proposero che la vela avesse una funzione di termoregolazione, consentendo ai \"Dimetrodon\" di scaldare i loro corpi pi\u00f9 efficacemente esponendoli al calore del sole. Negli anni successivi, sono stati creati numerosi modelli per valutare l'efficacia della termoregolazione dei \"Dimetrodon\". Ad esempio, in un articolo del 1973, nella rivista \"Nature\", i paleontologi CD Bramwell e PB Fellgett stimarono che un individuo di 200\u00a0kg (440 libbre) sarebbe dovuto rimanere per circa un'ora e mezza al sole per far alzare la sua temperatura corporea da 26 a 32\u00a0\u00b0C (79 a 90\u00a0\u00b0F). Nel 1986, Steven C. Haack ha concluso che il riscaldamento dell'animale doveva essere ben pi\u00f9 lento di quanto si pensasse e che per l'intero processo ci sarebbero volute, probabilmente, almeno quattro ore. Utilizzando un modello basato su una variet\u00e0 di fattori ambientali e ipotizzate alcuni aspetti fisiologici di \"Dimetrodon\", Haack ha scoperto che la vela avrebbe permesso a \"Dimetrodon\" di scaldarsi pi\u00f9 velocemente la mattina e raggiungere una temperatura corporea leggermente pi\u00f9 alto durante il giorno, ma la vela era inefficace nel rilasciare il calore in eccesso e non permetteva a \"Dimetrodon\" di mantenere una temperatura corporea pi\u00f9 alta durante la notte. Nel 1999, un gruppo di ingegneri meccanici ha creato un modello al computer per analizzare le capacit\u00e0 della vela nella regolazione della temperatura corporea durante le diverse stagioni, e ha concluso che la vela era uno strumento benefico sia per l'assorbimento sia per il rilascio di calore, in ogni momento durante l'anno.\nLa maggior parte di questi studi danno due ruoli di termoregolazione per la vela di \"Dimetrodon\": uno come un mezzo veloce di riscaldamento al mattino, e un altro come un mezzo di raffreddamento quando la temperatura corporea diventava troppo alta. Originariamente, \"Dimetrodon\" e tutti gli altri vertebrati terrestri del Permiano, venivano indicati come animali a sangue freddo o pecilotermi, dipendendo dal calore del sole per mantenere costante la temperatura corporea elevata, come i rettili attuali. A causa delle sue grandi dimensioni, \"Dimetrodon\" aveva un'elevata inerzia termica, il che significa che i cambiamenti nella temperatura corporea si verificavano pi\u00f9 lentamente rispetto ad animali pi\u00f9 piccoli. All'innalzamento della temperatura al mattino, le prede di \"Dimetrodon\" dai corpi pi\u00f9 piccoli, si scaldavano molto pi\u00f9 rapidamente di quanto potesse fare invece il pi\u00f9 grande \"Dimetrodon\". Molti paleontologi tra cui Haack hanno proposto che la vela di \"Dimetrodon\" potrebbe aver permesso di scaldarsi pi\u00f9 rapidamente al mattino, al fine di tenere il passo con le sue prede. La grande superficie della vela implicava anche che il calore si dissipava pi\u00f9 rapidamente nell'ambiente circostante, utile se l'animale aveva bisogno di rilasciare il calore in eccesso prodotto dal metabolismo o assorbito dal sole. \"Dimetrodon\" potrebbe anche aver angolato la vela in base alla posizione del sole per rinfrescarsi o per limitare il flusso di sangue alla vela e mantenere il calore durante la notte.\nNel 1986, J. Scott Turner e Richard C. Tracy hanno proposto che l'evoluzione della vela in \"Dimetrodon\" era legata all'evoluzione del sangue caldo negli antenati dei mammiferi. Turner e Tracy hanno pensato che la vela di \"Dimetrodon\" avrebbe permesso all'animale di essere omeotermo, mantenendo un costante, seppur bassa, la temperatura corporea. Anche i mammiferi sono omeotermi, anche se differiscono da \"Dimetrodon\" nell'essere endotermici, controllando la loro temperatura corporea internamente attraverso il metabolismo. Turner e Tracy notarono che i primi terapsidi, un gruppo pi\u00f9 avanzato di sinapsidi strettamente legato ai mammiferi, hanno lunghi arti che possono rilasciare calore in un modo simile a quello della vela di \"Dimetrodon\". L'omeotermia sviluppatosi in animali come \"Dimetrodon\" pu\u00f2 essere riportato ai terapsidi attraverso una modifica della forma del corpo, che si sarebbe poi sviluppato nel sangue caldo dei mammiferi.\nRecenti studi sulla vela di \"Dimetrodon\" e di altri sfenacodontidi, supportano la tesi di Haack (1986) che affermava che la vela era scarsamente adatta a rilasciare calore e mantenere una temperatura corporea stabile. La presenza della vela nelle specie pi\u00f9 piccole di \"Dimetrodon\", come \"D. milleri\" e \"D. teutonis\" non si adattano all'idea che lo scopo della vela era di termoregolazione perch\u00e9 le vele pi\u00f9 piccole sono insufficienti per trasferire il calore e perch\u00e9 i piccoli corpi possono assorbire e rilasciare calore facilmente da soli. Inoltre, i parenti pi\u00f9 stretti di \"Dimetrodon\", come \"Sphenacodon\", hanno creste molto basse che sarebbero state inutili come dispositivi per la termoregolazione. Si pensa che la grande vela di \"Dimetrodon\" si sia evoluta proprio da creste piccole e basse come quelle di \"Sphenacodon\", il che significa che su gran parte della storia evolutiva della vela, la termoregolazione non sarebbe servita a molto.\nGli esemplari pi\u00f9 grandi di \"Dimetrodon\" hanno vele pi\u00f9 grandi rispetto alle loro dimensioni, un esempio di allometria positiva. L'allometria positiva pu\u00f2 beneficiare della termoregolazione perch\u00e9 significa che, come gli individui diventavano pi\u00f9 grandi, pi\u00f9 la superficie aumenta. Gli animali pi\u00f9 grandi generano una grande quantit\u00e0 di calore attraverso il metabolismo e la quantit\u00e0 di calore che deve essere dissipato dalla superficie del corpo \u00e8 significativamente maggiore di quello che doveva essere dissipata da animali pi\u00f9 piccoli. La dissipazione del calore poteva essere pi\u00f9 efficace da un singolo rapporto tra massa e superficie. Tuttavia, uno studio del 2010 di allometria in \"Dimetrodon\" ha provato un diverso rapporto tra la vela e la massa corporea: l'esponente di scala reale della vela era molto pi\u00f9 grande dell'esponente previsto in un animale atto alla dissipazione del calore. I ricercatori hanno concluso che la vela di \"Dimetrodon\" cresceva ad un ritmo molto pi\u00f9 veloce di quanto era necessario per la termoregolazione, e ha suggerito che la selezione sessuale \u00e8 stata la ragione principale per la sua evoluzione.\nSelezione sessuale.\nL'esponente allometrica per l'altezza della vela \u00e8 simile in grandezza alla scala di lunghezza interspecifica nelle corna all'altezza delle spalle nei cervidi. Inoltre, come Bakker (1970) ha osservata nel contesto di \"Dimetrodon\", molte specie di lucertola sollevano una cresta di pelle dorsale durante il display di minaccia e corteggiamento, e positivamente allometriche, soprattutto nelle specie che presentano un forte dimorfismo sessuale (Echelle \"et al.\", 1978; Christian \"et al.\", 1995). Anche in \"Dimetrodon\" vi \u00e8 un forte dimorfismo sessuale, soprattutto nella robustezza dello scheletro e l'altezza relativa delle spine di \"D. limbatus\" (Romer &amp; Price, 1940).\nDimorfismo sessuale.\nAnche \"Dimetrodon\" potrebbe aver avuto un forte dimorfismo sessuale, il che significa che i maschi e le femmine hanno dimensioni leggermente diverse. Alcuni esemplari di \"Dimetrodon\" sono stati ipotizzati come maschi, perch\u00e9 hanno ossa pi\u00f9 spesse, vele pi\u00f9 grandi, teschi pi\u00f9 lunghi e mascellari pi\u00f9 profondi. Sulla base di queste differenze, gli scheletri montati al Museo Americano di Storia Naturale (AMNH 4636) e al Field Museum sarebbero in prevalenza maschi, mentre gli scheletri del Denver Museum of Natural History (MCZ 1347) e dell'University of Michigan Museum of Natural History sarebbero femmine.\nPaleoecologia.\nI fossili di \"Dimetrodon\" sono stati ritrovati negli Stati Uniti (Texas, Oklahoma, Nuovo Messico, Arizona, Utah e Ohio) e in Germania, aree che all'epoca facevano parte del supercontinente Euramerica, durante il Permiano inferiore. Negli Stati Uniti, quasi tutto il materiale attribuito a \"Dimetrodon\" viene da tre gruppi geologici nel centro-nord del Texas e dell'Oklahoma centro-meridionale: il Gruppo Clear Fork, il Gruppo di Wichita e il Gruppo River Pearce. La maggior parte dei reperti fossili fanno parte degli ecosistemi di pianura, che, durante il Permiano, sarebbero state vaste zone umide. In particolare, i Red Bed del Texas, una zona di grande diversit\u00e0 di fossili di tetrapodi. Oltre a \"Dimetrodon\", i tetrapodi pi\u00f9 comuni nel Red Bed e in tutti i depositi del Permiano presto nel sud-ovest degli Stati Uniti, sono gli anfibi \"Archeria\", \"Diplocaulus\", \"Eryops\" e \"Trimerorhachis\", il rettiliomorfo \"Seymouria\", il rettile \"Captorhinus\" e i sinapsidi \"Ophiacodon\" ed \"Edaphosaurus\". Questi tetrapodi costituiscono un gruppo di animali che il paleontologo Everett C. Olson ha chiamato la \"cronofauna del Permo-Carbonifero\", una fauna che ha dominato l'ecosistema dell'Euramerica per diversi milioni di anni. Sulla base della geologia dei depositi come i Red Beds, questa fauna abitava in una pianura rigogliosa e piena di vegetazione in un ecosistema deltizio.\nOlson ha fatto molte congetture sulla paleoecologia dei Red Beds del Texas e il ruolo di \"Dimetrodon\" all'interno del suo ecosistema. Olson ha proposto diversi tipi di ecosistema in cui i primi tetrapodi avrebbero potuto vivere. \"Dimetrodon\" apparteneva all'ecosistema pi\u00f9 primitivo, che si \u00e8 sviluppato da una catena alimentare acquatica. In esso, le piante acquatiche sono state i produttori primari e fornivano l'alimentazione principale per pesci e invertebrati acquatici. La maggior parte dei vertebrati terrestri si nutrivano principalmente di prede acquatiche. \"Dimetrodon\" era probabilmente il predatore alfa dell'ecosistema, nutrendosi di una grande variet\u00e0 di organismi, come il grande squalo \"Xenacanthus\", gli anfibi acquatici \"Trimerorhachis\" e \"Diplocaulus\", e i tetrapodi terrestri \"Seymouria\" e \"Trematops\". All'epoca erano presenti anche numerose specie di insetti che con buona probabilit\u00e0 entravano anch'essi, in una certa misura, nella catena alimentare di \"Dimetrodon\", alimentando piccoli rettili come \"Captorhinus\". L'assemblaggio dei Red Beds includono anche alcune dei primi grandi erbivori terrestri come \"Edaphosaurus\" e \"Diadectes\", che si nutrivano principalmente di prede terrestri, anzich\u00e9 acquatiche. Secondo Olson, il miglior analogico moderno per l'ecosistema di \"Dimetrodon\", sono le Everglades. Lo stile di vita esatto di \"Dimetrodon\" (anfibio o terrestre) \u00e8 stato a lungo dibattuto, ma la microanatomia delle ossa supporta uno stile di vita terrestre, il che implica che avrebbe cacciato principalmente sulla terraferma, sulle rive o in acque molto basse. Esistono anche prove di predazione di \"Dimetrodon\" ai danni di \"Diplocaulus\", durante i periodi di siccit\u00e0, grazie al ritrovamento di tre giovani \"Diplocaulus\" parzialmente mangiati in una tana e al ritrovamento di otto segni di denti recanti da un \"Dimetrodon\", che li estrasse dal terreno e li mangi\u00f2.\nL'unica specie di \"Dimetrodon\" ritrovata al di fuori del sud-ovest degli Stati Uniti \u00e8 \"D. teutonis\", dalla Germania. I suoi resti sono stati ritrovati nella Formazione Tambach in un sito chiamato Localit\u00e0 Bromacker. L'assemblaggio dei tetrapodi del Bromacker, nel Permiano inferiore \u00e8 alquanto insolito, in quanto ci sono pochi grandi sinapsidi che servono il ruolo di grandi predatori. Le dimensioni di \"D. teutonis\" \u00e8 stimata a soli 1,7 metri (5.6 ft) di lunghezza, troppo piccole per predare grandi diadectidi erbivori, abbondanti nell'assemblaggio del Bromacker. \u00c8 pi\u00f9 probabile che questa specie si nutrisse di piccoli vertebrati e insetti. Sono stati ritrovati solo tre fossili che potrebbero essere attribuiti a grandi predatori, e si ritiene che siano per lo pi\u00f9 grandi o piccoli sfenacodonti varanopidi, entrambi i quali potevano potenzialmente predare \"D. teutonis\". In contrasto con le pianura deltizie dei Red Beds del Texas, i depositi del Bromacker si pensa rappresentassero un ambiente montano con nessuna specie acquatica. \u00c8 possibile che le grandi specie di \"Dimetrodon\" non fossero parte dell'ecosistema di Bromacker, perch\u00e9 erano dipendenti da grandi prede acquatiche."}
{"id": "408010", "revid": "400694", "url": "https://it.wikipedia.org/wiki?curid=408010", "title": "Britannia superiore", "text": "La Britannia superiore (dal latino \"Britannia Superior\") fu una delle province romane britanniche, create nel 197 dall'imperatore Settimio Severo.\nStoria.\nI suoi governatori erano di rango consolare, sebbene pochi siano conosciuti per nome. La capitale era \"Londinium\" (Londra).\nTestimonianze epigrafiche attestano che il territorio della provincia si sarebbe esteso nell'Inghilterra meridionale, nel Galles e nell'Anglia orientale. Agli inizi del IV secolo venne divisa in due altre province: \"Britannia Prima\" (con capitale Corinium Dobunnorum) nell'ovest e \"Maxima Caesariensis\" (con capitale Londinium) a est."}
{"id": "408011", "revid": "7967", "url": "https://it.wikipedia.org/wiki?curid=408011", "title": "Bianca Lancia d'Agliano", "text": ""}
{"id": "408012", "revid": "7967", "url": "https://it.wikipedia.org/wiki?curid=408012", "title": "Beatrice Lancia", "text": ""}
{"id": "408013", "revid": "1851848", "url": "https://it.wikipedia.org/wiki?curid=408013", "title": "Benito Carbone", "text": "Carriera.\nGiocatore.\nClub.\nInizia la sua carriera al Torino, che lo scopr\u00ec ad un torneo giovanile, in cui impression\u00f2 per le sue grandi qualit\u00e0 tecniche, indossando la maglia della societ\u00e0 A.S. Scilla Calcio, serbatoio giovanile della U.S. Scillese, compagine dilettantistica di Scilla. Nella stagione 1988-1989 disputa con la maglia del \"Toro\" in Serie A tre partite senza per\u00f2 mai segnare, esordendo nella massima serie il 15 gennaio 1989 contro il . In quella stagione il Torino retrocede in Serie B e la stagione successiva gioca cinque partite tra i \"cadetti\", senza realizzare alcuna rete.\nDopo questa annata viene mandato in prestito alla , sempre in Serie B, dove trova pi\u00f9 spazio e gioca 31 partite segnando 5 gol. Nella stagione 1991-1992 nuovo trasferimento, sempre in cadetteria, stavolta alla Casertana (31 incontri con 4 gol realizzati). Nella stagione successiva passa all' con cui disputa 28 partite segnando 6 gol.\nIl ritorno al Torino avviene nella stagione 1993-1994. Nel torneo di Serie A gioca 28 partite segnando 3 gol. Nell'estate 1994 lo acquista la Roma, che pochi giorni dopo lo cede al Napoli nell'ambito dell'affare che porta in giallorosso Daniel Fonseca: Carbone viene valutato 7,5 miliardi di lire. A Napoli gioca 29 partite e segna 4 gol in campionato, pi\u00f9 5 partite e 3 gol in Coppa UEFA, indossando la maglia numero 10 azzurra.\nNell'estate 1995, dopo una stagione all'ombra del Vesuvio, viene ceduto all' per 6 miliardi di lire. A Milano gioca 31 partite segnando 2 gol. Finito in panchina nella stagione successiva (1996-1997) con l'allenatore Roy Hodgson, resta in nerazzurro fino ad ottobre per poi essere ceduto agli inglesi dello Sheffield Wednesday per 7 miliardi di lire, nella squadra militante in Premier League, dove gioca 25 partite segnando 6 gol. Questa \u00e8 la squadra dove milita per pi\u00f9 stagioni ed \u00e8 qui che inizia la sua avventura nella Premier League inglese, che durer\u00e0 fino al 2002.\nNella stagione 1997-1998 con lo Sheffield gioca 33 partite segnando 9 gol, il suo anno migliore in termini di realizzazioni. Nella stagione successiva (1998-1999) le partite disputate sono 31 con 8 gol ed all'inizio del campionato 1999-2000 si trasferisce, dopo solo 7 partite arricchite da 2 gol, all'Aston Villa dove ritrova la maglia da titolare disputando 24 incontri e segnando 4 gol.\nAl termine del campionato passa al Bradford City, con cui disputa 31 gare segnando 5 reti, oltre ad 11 incontri nella Championship d'Inghilterra con la realizzazione di 5 gol. La stagione 2000-2001 lo vede vestire tre differenti maglie: inizia la stagione al Bradford ma ad ottobre passa gi\u00e0 al Derby County e nel febbraio del 2002 va al . Con la maglia del \"Boro\" finisce l'avventura nel calcio inglese e torna in Italia tra le file del , squadra appena promossa in Serie A nella quale gioca 22 partite segnando 2 gol.\nIl campionato termina con la retrocessione in B dei lariani e si trasferisce nuovamente, firmando per il . Nella citt\u00e0 emiliana gioca 19 partite segnando 4 gol. Dopo quest'ultimo anno di serie A. Il 29 giugno 2004 passa al dove disputa 27 partite mettendo a segno 7 centri. La squadra catanzarese retrocede, per essere poi ripescata, ma nella stagione 2005-2006 preferisce andare al , con cui gioca 28 partite con 5 gol.\nNell'agosto del 2006, poco tempo dopo aver rinnovato il proprio contratto con la squadra berica, decide di rescinderlo dichiarando di volersi avvicinare alla famiglia in Calabria, mentre un mese dopo vola in Australia per giocare con il Sydney FC, squadra con cui rimane tesserato per un mese. Nell'agosto 2007 firma un contratto biennale con il , squadra di Lega Pro Seconda Divisione. Nel luglio 2009, rinnova il contratto con i lombardi.\nNazionale.\nHa giocato con Under-18 e Under-21, totalizzando complessivamente 15 presenze con 7 reti.\nAllenatore e dirigente.\nNel giugno 2010 decide di terminare la sua attivit\u00e0 agonistica e dalla stagione successiva comincia ad allenare la formazione Berretti del Pavia. Il 15 marzo 2011 passa alla guida tecnica della prima squadra in sostituzione dell\u2019esonerato Gianluca Andrissi. Esordisce nella partita vinta per 1-0 contro la Pergolettese. Si piazza al dodicesimo posto in campionato riuscendo a evitare i play-out, in ragione di una penalizzazione inflitta al Ravenna.\nIl 16 giugno diventa ufficialmente il nuovo l'allenatore del , in Serie B. Viene esonerato il 1\u00ba ottobre 2011, dopo la sconfitta casalinga contro il Sassuolo per 0-1, dopo sette gare di campionato (1 vittoria, 3 pareggi e 3 sconfitte; 2 gol fatti e 6 subiti).\nIl 5 luglio 2012 acquisisce a Coverciano il titolo di allenatore di Prima Categoria UEFA Pro e quindi il diritto di ricoprire il ruolo di tecnico in una squadra della massima serie. Il 29 ottobre 2012 diventa il nuovo allenatore del Saint-Christophe Vall\u00e9e d'Aoste, subentrando a Giovanni Zichella.. Annuncia le sue dimissioni il 20 aprile 2013, prima della sfida interna contro il Fano, dopo avere ottenuto 7 vittorie, 6 pareggi ed 8 sconfitte in 21 partite.\nIl 15 maggio 2014 viene ingaggiato dal Leeds di Massimo Cellino come consulente speciale per l'ambito sportivo legato a strutture e vivaio.\nIl 12 marzo 2015 diventa allenatore della Pro Sesto, militante in Serie D, ottenendo la salvezza ai play-out con il Caravaggio.\nIl 14 agosto 2016 diventa allenatore della in Serie B, sostituendo l'esonerato Christian Panucci. Dalla propriet\u00e0 gli viene affidato anche il ruolo di direttore sportivo, in stile \"manager\" all'inglese. Rassegna le dimissioni il 21 gennaio 2017 con la Ternana penultima, dopo aver collezionato 20 punti in 22 gare.\nL'8 dicembre dello stesso anno diventa il vice di Walter Zenga al Crotone in Serie A e il 12 ottobre 2018 lo segue al Venezia in Serie B rimanendo fino al 5 marzo 2019 quando vengono esonerati.\nL\u2019anno seguente non segue Zenga al e in estate diventa collaboratore di Gianni De Biasi nello staff della nazionale azera.\nStatistiche.\nStatistiche da allenatore.\n\"Statistiche aggiornate al 19 gennaio 2020.\"\nCuriosit\u00e0.\nNel 2002 ha preso parte ad una puntata della soap opera \"Un posto al sole\" insieme agli ex calciatori del Napoli Ferdinando Coppola e Paolo Cannavaro."}
{"id": "408014", "revid": "287204", "url": "https://it.wikipedia.org/wiki?curid=408014", "title": "Bandiera dell'orgoglio bisessuale", "text": "La bandiera dell'orgoglio bisessuale (in inglese: \"Bi pride flag\") \u00e8 nata nel 1998 per rappresentare la comunit\u00e0 bisessuale. \u00c8 stata creata da Michael Page, che si \u00e8 ispirato ai colori di BiNet USA, la pi\u00f9 vecchia associazione non profit degli Stati Uniti d'America che si occupa di tutela delle persone bisessuali.\nStoria della bandiera.\nIl disegnatore della bandiera, Michael Page, volle dare un proprio simbolo alla comunit\u00e0 bisessuale, paragonabile all'uso di successo della bandiera arcobaleno delle comunit\u00e0 gay e lesbiche, in modo da aumentare la visibilit\u00e0 delle persone bisessuali come un gruppo distinto di persone tra le persone omosessuali e quelle eterosessuali. Altri simboli utilizzati in quel periodo (come il semplice simbolo del triangolo rosa capovolto, sovrapposto al triangolo blu, a formare un terzo triangolo di colore viola) non erano adatti come bandiere o marchi.\nLa bandiera.\nLa bandiera \u00e8 costituita da tre colori diversi:\nIn alto, una striscia rosa (Pantone 226) rappresenta l'orientamento omosessuale.\nIn fondo, una striscia blu (Pantone 286) che rappresenta l'orientamento eterosessuale.\nAl centro, una striscia viola (Pantone 258); la striscia \u00e8 un quinto della bandiera e il colore simboleggia la combinazione tra i due orientamenti sessuali.\nLe dimensioni della bandiera non sono fisse, ma generalmente \u00e8 3:2 o 5:3.\nL'ILGA ha stabilito che il 23 settembre \u00e8 la giornata mondiale dell'orgoglio bisessuale.\nIn Italia non c'\u00e8 mai stato un \"Orgoglio bisessuale\" poich\u00e9 all'interno del mondo LGBT tale orientamento, cos\u00ec come gli altri orientamenti sessuali e identit\u00e0 di genere (esempio transgender), non viene emancipato in quanto incluso nel tessuto interno del movimento. Vengono fatti vari incontri sulla bisessualit\u00e0 (solitamente tenuti nella settimana del 23 settembre) per cercare di superare pregiudizi e discriminazioni."}
{"id": "408022", "revid": "91773878", "url": "https://it.wikipedia.org/wiki?curid=408022", "title": "Mactel", "text": "Il termine Mactel \u00e8 nato per indicare il binomio tra 2 colossi del panorama informatico mondiale, Apple (di cui vengono prese le iniziali del proprio sistema operativo macOS) e Intel, leader indiscusso della produzione di microprocessori.\nApple ha da sempre abituato i propri clienti ad architetture diverse dalla classica x86 utilizzata nei normali pc. Prima utilizzando i processori Motorola, e poi i PowerPC di IBM, Apple si \u00e8 ritagliata una propria fetta di appassionati, soprattutto nell'ambito professionale. A giugno 2005, Apple annunci\u00f2 che, data la scarsa innovazione portata avanti da IBM sull'architettura PowerPC, in particolare sui processori G5, sarebbe passata all'archittetura Intel a partire dal processore Core Duo Yonah.\n\u00c8 proprio a questi sistemi, prodotti da Apple ma basati su architettura Intel, che vengono chiamati Mactel, in modo da distinguerli facilmente dai predecessori, e prendendo come spunto il termine Wintel utilizzato invece con una connotazione per indicare il duopolio dell'architettura Intel abbinata al sistema operativo Windows di Microsoft."}
{"id": "408032", "revid": "868986", "url": "https://it.wikipedia.org/wiki?curid=408032", "title": "Austenitizzazione", "text": "L'austenitizzazione \u00e8 una trasformazione di struttura cristallina degli acciai, consistente nell'ottenimento nell'acciaio stesso di una struttura austenitica.\nPoich\u00e9 l'austenite \u00e8 una forma cristallina metastabile, non pu\u00f2 sussistere a temperatura ambiente; l'austenitizzazione costituisce quindi la prima fase dei trattamenti di:"}
{"id": "408033", "revid": "174925", "url": "https://it.wikipedia.org/wiki?curid=408033", "title": "Annales (Tacito)", "text": "Annales \u00e8 un'opera storica scritta da Tacito che copre i regni dei quattro imperatori romani succeduti ad Augusto. Le parti dell'opera giunte fino ai nostri giorni riguardano gran parte dei regni di Tiberio e Nerone.\nIl titolo \"Annales\" (\"Annali\") non fu dato da Tacito. Il probabile titolo originale era \"Ab excessu divi Augusti\", \"Dalla morte del Divino Augusto\".\nTrasmissione dell'opera.\nL'opera di Tacito ci \u00e8 giunta in maniera frammentaria. I libri 7-10 non ci sono pervenuti e si conoscono solo in parte i restanti volumi (11-16). I libri 1-6, custoditi nell'Abbazia di Corvey, furono scoperti nel 1508 e pubblicati a Roma nel 1515. I restanti libri a noi trasmessi, dall'11 al 16, sono invece conservati nella Biblioteca Medicea Laurenziana di Firenze (codice 68.2 o \"Tacito-Apuleio\", contenente inoltre anche i primi 5 libri delle \"Historiae\" e alcune opere di Apuleio), dopo essere stati a lungo trattenuti dalla Abbazia di Montecassino sin dall'XI secolo, e forse condotti a Firenze da Giovanni Boccaccio, il quale non \u00e8 certo se abbia fatto dono al Convento di Santo Spirito dell'originale o di una sua copia. Boccaccio aveva avuto certamente in prestito il codice dal monaco cassinese Zenobi di Strada, il quale a sua volta l'aveva scoperto tra il 1355 e il 1357.\nNel XV secolo il manoscritto entra in possesso di Niccol\u00f2 Niccoli, collezionista amico dell'umanista Poggio Bracciolini. Dall'epistolario intercorso tra i due alcuni studiosi, tra cui John Wilson Ross (che nel 1878 pubblic\u00f2 a Londra l'opera \"Tacitus and Bracciolini, the Annals Forged in the XVth Century\"), hanno dedotto l'ipotesi della falsificazione degli \"Annales\" da parte del Bracciolini. Questa teoria \u00e8 stata tuttavia smentita in pi\u00f9 occasioni dagli studiosi, affermando che il manoscritto vergato in elegante scrittura beneventana custodito a Firenze \u00e8 autentico, dal momento che esso fu conosciuto gi\u00e0 da Boccaccio e che le glosse ivi riscontrate, e redatte da pi\u00f9 autori, sono riconducibili in parte alla mano del monaco del XIV secolo Zenobi di Strada, dato che attesta la sua esistenza prima dell'epoca della presunta contraffazione (o fabbricazione come sostenne il Ross).\nContenuto.\nGli \"Annales\", che narrano del periodo storico successivo alla morte di Augusto nel 14, furono l'opera finale di Tacito. Scrisse almeno 16 libri, ma i libri 7-10 sono andati perduti e parti dei libri 5, 6, 11 e 16 sono mancanti. Il libro 6 finisce con la morte di Tiberio e i libri dal 7 al 10 coprivano presumibilmente i regni di Caligola e, in parte, di Claudio. I libri rimanenti riguardano il regno di Nerone, probabilmente sino alla sua morte nel giugno 68 o sino alla fine dell'anno per poi ricollegarsi alle \"Historiae\". La seconda parte del libro 16 \u00e8 andata perduta (finisce narrando gli eventi dell'anno 66). Non si sa se Tacito complet\u00f2 l'opera o se decise di finire prima gli altri lavori che aveva pianificato di scrivere; mor\u00ec prima di poter mettere mano alle storie di Nerva e Traiano, e non si ha nessun frammento della parte dell'opera su Augusto e gli albori dell'impero con cui aveva deciso di finire il suo lavoro di storico.\nCos\u00ec come aveva gi\u00e0 scritto nelle \"Historiae\", Tacito sostiene la sua tesi sulla necessit\u00e0 del principato. Se da un lato elogia Augusto per aver garantito pace allo stato romano dopo anni di guerra civile, dall'altro mostra gli svantaggi di una vita vissuta sotto il dominio dei Cesari. Della storia dell'impero fa parte il tramonto definitivo della libert\u00e0 politica dell'aristocrazia senatoriale, che Tacito vedeva moralmente decaduta, corrotta ed asservita ai voleri del sovrano. Durante il regno di Nerone c'era stata una grande diffusione di opere letterarie che esaltavano il suicidio come \"exitus illustrium virorum\" (\"fine degli uomini illustri\"). Ancora una volta, come aveva gi\u00e0 sostenuto nell\"'Agricola\", Tacito si oppone a coloro che scelgono un inutile martirio tramite il suicidio. Descrivendo il suicidio di Petronio, Tacito sottolinea deliberatamente l'ironico capovolgimento dei modelli filosofici compiuto da quest'uomo.\nTuttavia, contro questo tetro contesto, una parte benestante della classe politica continu\u00f2 ad esercitare onestamente il proprio potere sulle province e a guidare l'esercito in modo retto. La storiografia tragica, piena di eventi drammatici, ha un peso importante negli \"Annales\". Tacito ci mostra la tragedia del popolo. L'obiettivo non \u00e8 suscitare forti emozioni. Tacito usa le componenti tragiche della storia per penetrare negli animi dei personaggi e portare alla luce le loro passioni ed ambiguit\u00e0. Le passioni dominanti nei personaggi sono le passioni politiche (fatta eccezione per Nerone). Tutte le classi sociali, senza eccezioni, hanno questi difetti: ambizione, desiderio di potere e di prestigio personale, e spesso invidia, ipocrisia e presunzione. Tutti gli altri sentimenti, eccetto ambizione, vanit\u00e0 e cupidigia, hanno un'importanza secondaria.\nNegli \"Annales\", Tacito svilupp\u00f2 ulteriormente lo stile di descrizione che aveva utilizzato cos\u00ec bene nelle \"Historiae\". Forse il ritratto migliore che fa \u00e8 quello di Tiberio, fatto in maniera indiretta, che emerge progressivamente nel corso della narrazione, con osservazioni e commenti. Il ritratto morale ha la precedenza su quello fisico; ci sono anche dei ritratti paradossali. Il pi\u00f9 significativo di questi \u00e8 quello di Petronio, il cui fascino sta nelle sue apparenze contraddittorie. La debolezza della sua vita \u00e8 in opposizione con l'energia e la competenza che dimostr\u00f2 nei doveri pubblici. Petronio affront\u00f2 la morte come un ultimo piacere, dando contemporaneamente prova di autocontrollo, coraggio e fermezza. Si oppose all'usanza stoica del suicidio teatrale, tanto da parlare con gli amici, mentre moriva, di argomenti futili. Tacito non ne fa un modello da seguire, ma suggerisce implicitamente che la sua grandezza d'animo fu pi\u00f9 solida di quella mostrata da tanti martiri stoici.\nStile.\nAnche se si tratta di una semplificazione, \u00e8 tuttavia corretto riconoscere che lo stile di Tacito negli \"Annales\" si rif\u00e0 marcatamente alle norme grammatiche e di composizione degli autori della tarda Repubblica, primo fra tutti Marco Tullio Cicerone. A pi\u00f9 riprese descritto come peregrino, arcaico e solenne, Tacito raggiunge il suo unico stile personale attraverso rare se non uniche forme grammaticali, ellissi frequenti (specialmente delle forme ausiliarie del verbo 'esse'), circonlocuzioni creative e dizioni che si estendono sino ai limiti del lessico latino. In confronto alle \"Historiae\", gli \"Annales\" sono molto meno fluidi, molto pi\u00f9 concisi e severi. C'\u00e8 persino una predilezione maggiore per le incongruenze. Le forme verbali poco armoniche riflettono gli eventi discordanti che narrano e l'ambiguit\u00e0 dei personaggi che descrivono. Ci sono molte \"violente\" metafore ed usi audaci della personificazione. Gli stili poetici, specie quello di Virgilio, sono usati spesso. Ad esempio, la descrizione della spedizione di Germanico nel luogo teatro della Battaglia della foresta di Teutoburgo alla ricerca dei resti delle legioni distrutte di Varo ricalca lo stile utilizzato da Virgilio nella descrizione della discesa di Enea nel mondo ultraterreno.\nTuttavia, lo stile cambia nel corso della lettura. Dal tredicesimo libro in poi, Tacito usa uno stile pi\u00f9 tradizionale, pi\u00f9 vicino ai canoni dello stile classico. Lo stile diventa pi\u00f9 ricco ed elevato, meno conciso, meno aspro e insinuante. Nello scegliere tra sinonimi, Tacito predilige ora l'uso di espressioni pi\u00f9 normali e moderate piuttosto che espressioni ricercate. Probabilmente il regno di Nerone \u00e8 trattato con meno solennit\u00e0 perch\u00e9 cronologicamente pi\u00f9 vicino al tempo della stesura dell'opera, mentre l'et\u00e0 di Tiberio era considerata pi\u00f9 vicina alla vecchia Repubblica. La mancanza di cura che talvolta emerge nei libri 15 e 16 ha indotto alcuni a sostenere che le versioni giunte sino ai nostri giorni non siano la versione definitiva, bens\u00ec una bozza ancora da rivedere."}
{"id": "408036", "revid": "124779344", "url": "https://it.wikipedia.org/wiki?curid=408036", "title": "Carl Djerassi", "text": "Biografia.\nI suoi genitori erano ebrei, suo padre bulgaro e sua madre austriaca. Si conobbero alla facolt\u00e0 di medicina dell'universit\u00e0 di Vienna, si sposarono e si trasferirono a Sofia. Sua madre torn\u00f3 a Vienna per due mesi per far nascere il suo unico figlio. Il giovane Carl visse insieme ai suoi genitori in Bulgaria nei primi anni della sua vita. Quando comp\u00ed 5 anni part\u00ed con sua madre per Vienna. L\u00ec studi\u00f3 nella scuola reale di Freud fino all'et\u00e0 di 14 anni. I suoi genitori divorziarono e lui, durante l'estate, visse con suo padre in Bulgaria. Dopo i cambiamenti politici in Austria nel 1938, i suoi genitori si risposano per salvare il padre dal regime nazista. Carl visse un anno con suo padre e frequent\u00f3 il collegio americano a Sofia. Intanto sua madre part\u00ed per l'Inghilterra per riuscire a recuperare un visto per gli Stati Uniti, dove arrivarono nel 1939, con soltanto 20 dollari in tasca.\nNel 1942 ottenne la laurea in chimica organica al Kenyon College e nel 1945 il dottorato all'universit\u00e0 del Wisconsin. Dal 1952 al 1959 insegn\u00f3 Chimica all'Universit\u00e0 del Wayne e dal 1959 fu professore di chimica all'universit\u00e0 di Stanford e presidente dei Laboratori Syntex a Citt\u00e0 del Messico.\nNoto per il contributo dato allo sviluppo della pillola anticoncezionale. Nel 1951 ha partecipato insieme ai messicani Luis E. Miramontes e Jorge Rosenkranz all'invenzione del progesterone sintetico (noretindrone e il noretinodrel) il quale, a differenza del progesterone naturale, mantiene la sua efficacia quando assunto per via orale ed \u00e8 pi\u00f9 potente della versione naturale.\nRiconoscimenti.\nNel 2005, con il libro \"Operazione Bourbaki\" ha vinto il 3\u00ba Premio letterario Merck Serono, premio dedicato a saggi e romanzi che sviluppino un confronto ed un intreccio tra scienza e letteratura."}
{"id": "408037", "revid": "1543377", "url": "https://it.wikipedia.org/wiki?curid=408037", "title": "Moidore", "text": "Moidore \u00e8 il nome dato dagli inglesi alla moneta da 4 cruzado (o 4000 reis), una moneta d'oro portoghese di ca. 9,33 grammi, coniata tra il 1640 ed il 1720.\nAl diritto presentava lo stemma coronato del Portogallo ed al rovescio la croce di Gerusalemme\nValeva 27 scellini.\nFu la valuta corrente in gran parte dell'Europa occidentale e nelle Americhe.\nEra anche la moneta principale usata in Irlanda all'inizio del XVIII secolo.\nIl nome \"moidore\" deriva dal Portoghese \"moeda de ouro\", che significa \"moneta d'oro\"."}
{"id": "408039", "revid": "123462579", "url": "https://it.wikipedia.org/wiki?curid=408039", "title": "Celibato", "text": "Il celibato, nel diritto, \u00e8 lo stato civile di un uomo non sposato, ossia \"celibe\". L'analoga condizione della donna non sposata (\"nubile\"), \u00e8 detta nubilato.\nNella religione con \"celibato\", ci si riferisce all'impegno di un membro del clero di vivere senza contrarre matrimonio. Per la Chiesa cattolica il voto di castit\u00e0, praticato dai religiosi, differisce dal celibato come natura; non \u00e8 legato alla disciplina ecclesiastica, come nel caso degli ordini maggiori (escluso il diaconato) nella Chiesa latina, ma fa parte della natura stessa del monachesimo.\nIn alcune religioni il celibato \u00e8 comunemente praticato come una fase temporanea, come per gli uomini nel buddhismo.\nIl celibato nel clero cristiano.\nCattolicesimo, Chiese ortodosse bizantine e Chiese ortodosse orientali.\nNella Chiesa cattolica vi \u00e8 variet\u00e0 di disciplina a seconda della tradizione propria di ogni singola Chiesa particolare. Nella Chiesa latina, agli ordini non sono di regola ammessi uomini sposati, a meno di avere almeno 35 anni di et\u00e0 e di essere destinati unicamente al diaconato permanente, senza procedere all'ordinazione sacerdotale. Talvolta vengono fatte eccezioni nel caso di ministri sposati di Chiese protestanti che, diventati cattolici, vengono ordinati nella Chiesa cattolica. Questa disciplina \u00e8 espressa chiaramente nel diritto canonico a partire dal 1917.. Le eccezioni riguardanti i diaconi permanenti e gli ex ministri protestanti datano rispettivamente dal 1967 e dal 1951. \nPrima e (secondo dichiarazioni del IV secolo) a partire dai tempi degli apostoli, potevano essere vescovi, presbiteri e diaconi anche uomini sposati, ai quali per\u00f2 si richiedeva l'astinenza dai rapporti coniugali con le mogli.. \nSposarsi dopo essere ordinato chierico era considerato illecito, ma valido fino al 1139, quando il Concilio Lateranense II dichiar\u00f2 tali matrimoni nulli. Continuavano, anche se con minore favore, le ordinazioni di uomini sposati, dato che papa Giovanni XXII, nel 1322, insisteva che non si deve ordinare al sacerdozio un uomo sposato senza il consenso della moglie (ovviamente coinvolta nella proibizione di rapporti coniugali). Il Concilio di Trento, pur ribadendo la nullit\u00e0 di matrimoni dopo l'ordinazione, non proib\u00ec assolutamente l'ordinazione di uomini gi\u00e0 sposati, ma al decretare l'istituzione dappertutto di seminari per la formazione di candidati celibi agli ordini sacri rese non pi\u00f9 necessario ricorrere a candidati sposati, che sarebbero poi obbligati ad astenersi da rapporti coniugali con le proprie spose, inaugurando una situazione in cui il Codice di Diritto Canonico del 1917, nell'escludere gli uomini sposati dall'ordinazione, non fece altro che registrare un uso gi\u00e0 invalso.\nNelle Chiese cattoliche orientali (per esempio nelle Chiese greco cattoliche, presenti soprattutto in Europa danubiana ma anche in Italia), i presbiteri e i diaconi possono essere scelti fra uomini non celibi. In altre (come nella Chiesa cattolica siro-malabarese e nella Chiesa cattolica siro-malankarese, presenti soprattutto in India), il presbiterato e il diaconato sono riservati ai non sposati (celibi o vedovi). I vescovi, in tutte le Chiese cattoliche, sia latina che orientali, sono scelti solo fra i non sposati.\nNelle Chiese dell'est dell'Eurasia (Europa orientale e Asia), di tradizione bizantina, sia ortodosse che cattoliche, il celibato non \u00e8 richiesto per i normali sacerdoti, lo \u00e8 per i monaci, siano essi chierici o laici, e per i vescovi, per cui questi generalmente sono scelti fra i monaci. In alcuni casi il marito pu\u00f2 entrare in un monastero maschile se anche la moglie entra in un monastero femminile.\nProtestantesimo.\nLa Chiesa anglicana e le Chiese protestanti non chiedono il celibato ai loro ministri del culto. Alcune incoraggiano il matrimonio dei ministri.\nIl celibato laico.\nPer la Chiesa cattolica il celibato \u00e8 una condizione di vita non riservata ai soli sacerdoti. \u00c8 essenziale per i membri degli istituti religiosi per uomini e donne e degli altri istituti di vita consacrata, ma \u00e8 aperta anche ad altri membri laicato. L'esortazione apostolica \"Christifideles laici\" di Giovanni Paolo II afferma espressamente (n.15) che i fedeli laici sono chiamati a santificare se stessi nel matrimonio o nella vita celibe.. Normalmente il celibato cristiano viene spiegato attraverso il paradigma della sponsalit\u00e0: essere come Cristo, Sposo della Chiesa; o essere come la Chiesa, Sposa di Cristo. Mauro Leonardi, per il celibato dei laIci, propone in \"Come Ges\u00f9\" di affiancare a quella tradizionale una seconda chiave interpretativa, quella dell'amicizia.\nCelibato sotto il Fascismo.\nLa politica di incentivo alla natalit\u00e0 promossa dal Fascismo fin dall'inizio, vide l'emanazione di una tassa progressiva sul celibato con il Regio Decreto del 19 dicembre 1926, n. 2132."}
{"id": "408042", "revid": "1745361", "url": "https://it.wikipedia.org/wiki?curid=408042", "title": "Maxima Caesariensis", "text": "Maxima Caesariensis (Massima Cesariense) era una delle quattro province della Britannia romana, creata agli inizi del IV secolo. La sua collocazione e i suoi esatti confini non ci sono pervenuti, ma secondo una ricostruzione la capitale era probabilmente \"Londinium\" (Londra) e il suo territorio comprendeva l'odierno sud-est dell'Inghilterra.\nAll'inizio i suoi governatori furono \"praeses\" di rango equestre, ma dalla met\u00e0 del IV secolo acquistarono quello consolare.\n\"Maxima Caesariensis\" e la sua vicina settentrionale \"Flavia Caesariensis\", potrebbero essere state, per un breve periodo, una sola provincia, che comprendeva la maggior parte dell'odierna Inghilterra orientale. Eric Birley e altri studiosi hanno suggerito che le due province chiamate \"Caesariensis\" sarebbero discese da un'unit\u00e0 pi\u00f9 ampia. Dal fatto che Costanzo Cloro sia stato accolto favorevolmente a Londra nel 296, Birley parte per ipotizzare che egli gli avrebbe assegnato il titolo supplementare di \"Caesariensis\"."}
{"id": "408048", "revid": "1745361", "url": "https://it.wikipedia.org/wiki?curid=408048", "title": "Flavia Caesariensis", "text": "Flavia Caesariensis (Flavia Cesariense) era una delle province romane britanniche, creata agli inizi del IV secolo dalla riforma dell'imperatore Diocleziano. \nI suoi confini sono incerti, ma secondo una ricostruzione comprendevano i Pennini meridionali, allungandosi verso ovest, fino al mare d'Irlanda e forse anche al territorio degli iceni. Il fatto che la capitale della \"Britannia Secunda\" fosse a York indicherebbe che il territorio della \"Flavia\" non si estendeva molto pi\u00f9 a nord di Lindum, che ne era probabilmente la capitale.\nA differenza delle altre province della diocesi di Britannia, il governatore della Flavia Caesariensis non era un \"praeses\" ma un \"vicarius\".\nFlavia Caesariensis e la sua vicina meridionale \"Maxima Caesariensis\" potrebbero essere state, per un breve periodo, una sola provincia, che comprendeva la maggior parte dell'odierna Inghilterra orientale. Eric Birley e altri studiosi hanno suggerito che le due province chiamate \"Caesariensis\" sarebbero discese da un'unit\u00e0 pi\u00f9 ampia. Dal fatto che Costanzo Cloro sia stato accolto favorevolmente a Londra nel 296, Birley parte per ipotizzare che egli gli avrebbe assegnato il titolo supplementare di \"Caesariensis\"."}
{"id": "408050", "revid": "1305772", "url": "https://it.wikipedia.org/wiki?curid=408050", "title": "Bilancia dei pagamenti", "text": "La bilancia dei pagamenti \u00e8 il rendiconto in cui vengono registrate tutte le operazioni effettuate dall\u2019economia di uno stato verso l'estero, nell'arco di tempo considerato (mese, trimestre o anno), e contabilizzate in valuta nazionale. \nPi\u00f9 tecnicamente si tratta di:\nIn Italia la bilancia dei pagamenti \u00e8 redatta dalla Banca d'Italia, secondo specifiche regole dettate dal Fondo monetario internazionale, che sono a loro volta sostanzialmente coerenti con le convenzioni internazionali in materia di contabilit\u00e0 nazionale.\nStruttura.\nLa \"bilancia dei pagamenti\" \u00e8 articolata in tre sezioni:\nIn ciascun conto si registrano debiti e crediti. Va notato che \"debiti\" e \"crediti\" sono tali secondo un criterio di cassa e indicano pertanto, rispettivamente, uscite e entrate di moneta. Si tratta peraltro di \"flussi\" che modificano gli stock dei crediti e dei debiti in senso patrimoniale: se un paese presta denaro a un altro, vanta nei confronti di questo un maggior \"credito\" (criterio patrimoniale) ma registra un'uscita di moneta (un \"debito\", secondo il criterio di cassa). \u00c8 questo il motivo per cui vengono classificate come debiti le uscite di moneta che aumentano i crediti (in senso patrimoniale), come crediti le entrate di moneta che aumentano i debiti. In sintesi si intendono:\nSi segue il metodo della partita doppia, registrando ciascuna transazione a debito di un conto e a credito di un altro. Ne dovrebbe risultare un saldo nullo della bilancia, che per\u00f2 nella pratica non si verifica in quanto le informazioni sulle varie poste sono tratte da fonti diverse. Le differenze confluiscono nel conto \"Errori ed omissioni\".\nConto corrente.\nIl \"Conto corrente\" (detto anche \"Conto delle partite correnti\") registra le transazioni internazionali in merci e servizi, redditi e trasferimenti unilaterali correnti.\nI crediti riportano le entrate rivenienti da esportazioni di beni e servizi, nonch\u00e9 da prestazioni dei fattori produttivi (lavoro di residenti, capitale di propriet\u00e0 di residenti) utilizzate da altri paesi.\nI debiti riportano le uscite per importazioni di beni e servizi e per prestazioni di fattori produttivi non residenti.\nI trasferimenti unilaterali correnti sono entrate o uscite senza contropartita che, modificando il reddito disponibile, hanno un impatto sui consumi.\nPi\u00f9 in dettaglio:\nIl conto relativo al 2007 presenta i seguenti importi (in milioni di euro; la mancata quadratura dell'ultima cifra \u00e8 dovuta agli arrotondamenti):\nSi sono quindi incassati pagamenti (crediti) per 532.105 milioni di euro, si sono eseguiti pagamenti (debiti) per 569.470 milioni di euro (in entrambi i casi, nelle forme riepilogate nel \"Conto finanziario\"), le uscite di denaro hanno superato le entrate di 37.366 milioni di euro.\nConto capitale.\nNel \"Conto capitale\" (detto anche \"Conto dei movimenti di capitale\") compaiono:\nIl conto relativo al 2007 presenta i seguenti importi (in milioni di euro):\nConto finanziario.\nNel \"Conto finanziario\" (detto anche \"Conto dei movimenti finanziari\") vengono registrati:\nIl conto relativo al 2007 presenta i seguenti importi (in milioni di euro):\nIl conto va letto come segue:\nErrori ed omissioni.\nLa somma dei saldi del \"Conto corrente\" e del \"Conto capitale\", -34.693, dovrebbe essere uguale in valore assoluto, ma col segno opposto, al saldo del \"Conto finanziario\". In linea di principio, infatti, ad ogni debito registrato nei primi due conti (acquisizione di un'attivit\u00e0, sia essa una merce, una prestazione di lavoro o un brevetto) dovrebbe corrispondere un credito finanziario (uscita di denaro o altro come mezzo di pagamento); viceversa per i crediti.\nIn realt\u00e0 vi \u00e8 una differenza, per il 2007, di 8.555 milioni di euro in quanto le informazioni sulle varie poste sono tratte da fonti diverse, con tempi di registrazione e criteri di valutazione non omogenei. Contribuiscono anche transazioni le cui contropartite sfuggono alle registrazioni ufficiali, quali il contrabbando e le fughe di capitali.\nLa posizione netta sull'estero.\nSi tratta di un prospetto statistico che riporta le consistenze, ad una certa data, delle attivit\u00e0 e passivit\u00e0 finanziarie verso il resto del mondo. Non fa parte della bilancia dei pagamenti, ma \u00e8 ad essa strettamente correlato in quanto la variazione delle consistenze rispetto ad una data precedente sono causate dai flussi finanziari e da aggiustamenti resi necessari da variazioni nei prezzi e nei tassi di cambio o di volume intervenuti tra le due date (i flussi, infatti, sono convertiti a tassi medi, mentre gli stock a tassi di fine periodo).\nAd esempio, la posizione netta sull'estero per l'Italia alla fine del 2007 risultava (importi in miliardi di euro; la mancata quadratura dell'ultima cifra \u00e8 dovuta agli arrotondamenti):\nSi pu\u00f2 rilevare che il totale dei flussi, -26,1 miliardi di euro, non \u00e8 altro che il saldo del \"Conto finanziario\" col segno cambiato (se \u00e8 positivo indica un afflusso di denaro, quindi un aumento delle passivit\u00e0 e, pertanto, va sottratto dalla posizione patrimoniale precedente). Vi sono stati, tuttavia, aggiustamenti per 13,2 miliardi di euro, dovuti prevalentemente ad una riduzione di valore delle attivit\u00e0 per l'apprezzamento dell'euro nei confronti del dollaro e ad una riduzione del valore dei titoli a lungo termine al passivo per l'aumento dei tassi di interesse. Il peggioramento complessivo della posizione netta (aumento del debito estero netto) \u00e8 risultato quindi contenuto in 12,9 miliardi di euro.\nPeriodicit\u00e0.\nLe macro componenti del \"Conto corrente\", del \"Conto capitale\" e del \"Conto finanziario\" sono pubblicate mensilmente nei \"Supplementi\" al \"Bollettino Statistico\" della Banca d'Italia. Per ciascun mese si hanno dati provvisori dopo 70/75 giorni, dati revisionati dopo 130/135 giorni. Eventuali ulteriori revisioni compaiono nel Supplemento del mese di giugno dell'anno successivo.\nVi \u00e8 un'eccezione per le \"riserve ufficiali\". Dopo le crisi finanziarie del Messico (1994-95) e del sud-est asiatico (1997-98), il Fondo Monetario Internazionale ha definito uno standard per la produzione di statistiche economiche e finanziarie tempestive ed affidabili. Conseguentemente, a partire dal marzo 2000 la Banca d'Italia pubblica mensilmente un \"Comunicato sulle riserve ufficiali e la liquidit\u00e0 internazionale dell'Italia\", che riporta la situazione delle riserve alla fine del mese precedente.\nNel mese di marzo si pubblicano le serie complete dei dati mensili relativi ai beni ed ai servizi di trasporto di due anni prima, utilizzando le revisioni dei dati del commercio estero operate dall'ISTAT.\nI dati completi, comprensivi cio\u00e8 della posizione netta sull'estero, vengono pubblicati nella \"Relazione annuale\" della Banca d'Italia.\nRaccordo tra bilancia dei pagamenti e contabilit\u00e0 nazionale.\nValgono le seguenti identit\u00e0:\ndove (cfr. il Conto economico delle risorse e degli impieghi del Sec95):\ndove:\ndove:\nTrascurando il conto \"Errori ed omissioni\" e gli aggiustamenti della posizione finanziaria internazionale (dovuti a variazione in volume o in valore - per oscillazioni di prezzi e tassi di cambio - delle attivit\u00e0 e passivit\u00e0 sull'estero) si ha:\ndove:\nInfine:\ndove:"}
{"id": "408057", "revid": "6923", "url": "https://it.wikipedia.org/wiki?curid=408057", "title": "Taurina", "text": "La taurina (dal latino \"taurus\", toro, dato che originariamente \u00e8 stata isolata dalla bile del toro dagli scienziati tedeschi Friedrich Tiedemann e Leopold Gmelin) o acido 2-amminoetanosolfonico, \u00e8 una sostanza chimica acida abbondante in molti tessuti di diversi animali, uomo incluso. La taurina si trova anche in qualche specie batterica, in quantit\u00e0 pi\u00f9 modeste, ma non nelle piante. \u00c8 un'ammina con un gruppo funzionale acido solfonico.\nSono stati identificati piccoli polipeptidi contenenti taurina, ma a oggi non \u00e8 stata trovata nessuna amminoacil-tRNA sintetasi in grado di riconoscere specificamente la taurina e capace di incorporarla nel tRNA.\nBiosintesi.\nLa via metabolica primaria per la sintesi di taurina nei mammiferi avviene nel fegato nella via dell'acido solfinico della cisteina. In questa via, il gruppo solfidrile della cisteina \u00e8 all'inizio ossidato a cisteina-acido solfinico dall'enzima cisteina diossigenasi. La cisteina-acido solfinico, in seguito, \u00e8 decarbossilata dalla cisteina-acido solfinico decarbossilasi per formare ipotaurina. Non \u00e8 chiaro se poi l'ipotaurina venga ossidata a taurina normale spontaneamente o per via enzimatica.\nSintesi industriale.\nLa richiesta di taurina per la produzione di prodotti alimentari e di alcuni tipi di bevande ha portato allo sviluppo di diversi metodi di sintesi industriale. Negli Stati Uniti d'America \u00e8 stato introdotto un metodo che sfrutta l'amminazione ad alta pressione di un sale derivato dall'acido isetionico, ottenuto facendo reagire l'ossido di etilene con il ditionito di sodio (Na2S2O4). Altre due sintesi, usate in Giappone, si basano invece sulla reazione dell'aziridina con il diossido di zolfo e di un'aloetilammina con solfito di sodio.\nUn'altra metodica alternativa, di grande interesse industriale, utilizza la solfonazione dell'acido 2-amminoetilsolfonico con solfito di sodio. Dapprima si procede alla sintesi dell'acido 2-amminoetilsolfonico facendo reagire l'etanolammina con acido solforico:\nL'acido 2-amminoetilsolfonico viene quindi fatto reagire con il solfito di sodio, ottenendo la taurina che verr\u00e0 poi isolata dalla miscela di reazione:\nRuoli fisiologici.\nLa taurina ha due ruoli fisiologici ben documentati:\nLa taurina \u00e8 anche implicata in un grande numero di vari fenomeni fisiologici, tra cui il potenziamento a lungo termine dello striato/ippocampo, la stabilizzazione di , l'inibizione feedback degli scoppi respiratori di neutrofili/macrofagi, e l'omeostasi del calcio. Gli effetti riscontrati sono relativamente poveri se comparati con i casi riportati sul ruolo della taurina nella sintesi degli acidi biliari e nella osmoregolazione.\nNeonati prematuri che mancano nell'enzima necessario per convertire la cistationina in cisteina potrebbero diventare taurina-deficienti. Per questo la taurina \u00e8 un componente essenziale nella dieta di questi neonati.\nNegli esperimenti sui ratti \u00e8 stato dimostrato che la taurina \u00e8 efficace nel rimuovere i depositi di grasso sul fegato, nel prevenire malattie epatiche e nel combattere la cirrosi.\nSebbene sia presente in diverse bevande energetiche, la taurina non ha propriet\u00e0 energizzanti; sono state dimostrate tuttavia propriet\u00e0 anti-ossidanti. In particolar modo, ha l'effetto di contrastare le sostanze ossidanti rilasciate dal corpo in seguito all'esercizio fisico.\n\u00c8 stato dimostrato anche il beneficio che la taurina pu\u00f2 svolgere nelle persone predisposte a infarto aumentando l'efficienza delle contrazioni del muscolo cardiaco.\nLa taurina ha inoltre attivit\u00e0 di agonista indiretto sul sistema GABAergico, inibendo l'attivit\u00e0 dell'enzima GABA-transaminasi, responsabile del metabolismo del GABA a livello sinaptico.\nUsi commerciali della taurina.\nDagli anni '80, la taurina \u00e8 diventata un ingrediente nelle bibite energetiche come la Red Bull, Burn Energy Drink, Monster Energy, Verve! e altre bevande o preparati affini; ha inoltre trovato impiego in caramelle energetiche come le XS Energy Drink, Foosh, le White Bull e le Red Bull.\nTaurina nello sport.\nVi sono anche prove che la taurina negli esseri umani adulti possa contribuire a ridurre la pressione sanguigna, e studi recenti dimostrano che gli integratori di taurina somministrati ai ratti con una dieta ricca di grassi hanno impedito loro di raggiungere il sovrappeso, migliorando nel contempo il controllo del diabete. Recentemente ulteriori studi sull'uomo hanno mostrato che l'assunzione di taurina pu\u00f2 avere effetti favorevoli nell'ossidazione di grasso durante l'esercizio. In uno studio recente, la supplementazione pre-allenamento di 1,66 g di taurina non ha dimostrato di migliorare la prestazione, ma ha aumentato del 16% l'ossidazione dei grassi durante una prestazione a moderata intensit\u00e0 al 66,5% del VO2 per 90 minuti in ciclisti allenati. Tuttavia sono necessari ulteriori approfondimenti per poter determinare l'efficienza della taurina nei programmi per la perdita di peso.\nLa taurina \u00e8 presente in alte concentrazioni nel muscolo scheletrico, ed \u00e8 stato visto che le concentrazioni dell'amminoacido al suo interno si riducono dopo l'esercizio, indipendentemente dalla durata. Inoltre, questa diminuzione \u00e8 stata rilevata specificamente nelle fibre a contrazione rapida (di tipo 2), anche se la concentrazione plasmatica di taurina \u00e8 rimasta invariata. Si \u00e8 suggerito che l'amminoacido possa giocare un ruolo come difesa cellulare dal danno indotto dai radicali liberi. Infatti l'esercizio intenso si crede possa aumentare lo stress ossidativo e il danno muscolare. Alcune ricerche hanno rilevato che la supplementazione di taurina o la deplezione di taurina possono svolgere misurabili azioni citoprotettive per attenuare le lesioni muscolari indotte dall'esercizio fisico. A seguito dell'esercizio coi pesi con ripetizioni eccentriche, l'assunzione di taurina ha dimostrato di influire sulla contrazione muscolare riducendo lo stress ossidativo, in associazione con una riduzione del superossido, un radicale libero. Vi sono evidenze recenti che l'assunzione concomitante di taurina e amminoacidi ramificati (BCAA) riesca a ridurre la percezione del DOMS e il danno muscolare indotto dall'esercizio coi pesi pi\u00f9 dei soli BCAA.\nLa taurina \u00e8 piuttosto conosciuta per essere, assieme alla caffeina, un ingrediente delle popolari bevande energetiche. Esse contengono circa un grammo di taurina, ma la taurina non ha mostrato di essere energetica di per s\u00e9; tuttavia alcuni risultati scientifici sull'uso di taurina hanno dimostrato un suo ruolo nel ridurre la fatica muscolare, portando a benefici nella termoregolazione (aiutando a stabilizzare la temperatura corporea durante l'attivit\u00e0 fisica) e nella concentrazione. Si \u00e8 spesso erroneamente sostenuto che la taurina sia uno stimolante energetico, ma in realt\u00e0 essa pu\u00f2 svolgere un'azione opposta, essendo coinvolta nell'inibire i neuroni eccitatori del cervello, il che la renderebbe pi\u00f9 una sostanza rilassante. La taurina \u00e8 infatti un amminoacido che calma il sistema nervoso, perch\u00e9 sostiene la produzione di GABA. Essa pu\u00f2 favorire la gestione dell'ansia contrastando potenzialmente gli ormoni dello stress. Il suo utilizzo come ingrediente nelle bevande energetiche \u00e8 quindi ottimale accanto a un effettivo stimolante come la caffeina, per i suoi benefici nel ridurre la fatica, favorire la termoregolazione e migliorare la concentrazione. L'effetto sinergico tra caffeina e taurina \u00e8 stato dimostrato anche in dissociazione da tali bevande. Anche se assunta singolarmente, la ricerca mostra come la taurina possa portare benefici e miglioramenti nella prestazione sportiva in soggetti affetti da scompenso cardiaco, aumentando la prestazione e la resistenza alla fatica.\nLa taurina ha dimostrato un potenziale di imitare l'attivit\u00e0 dell'insulina, attenuando la glicemia in risposta all'assunzione di glucosio. Si \u00e8 ipotizzato che la taurina favorisca il trasporto di glucosio e amminoacidi all'interno delle cellule muscolari, in ultima analisi, svolgendo un ruolo come volumizzatore cellulare. Questo permetterebbe che le cellule diventino \"superidratate\", e alcune ricerche suggeriscono che questo possa promuovere una maggiore sintesi proteica muscolare e l'inibizione del catabolismo proteico muscolare. Questo potrebbe portare a uno sviluppo di maggiore massa e forza muscolare, anche se queste rimangono ipotesi. La ricerca ha anche rivelato che l'integrazione con taurina pu\u00f2 diminuire la quantit\u00e0 di una sostanza chimica chiamata 3-metilistidina (3-MH), il che segnalerebbe che la taurina sembra contribuire a ridurre il catabolismo proteico muscolare."}
{"id": "408059", "revid": "53803", "url": "https://it.wikipedia.org/wiki?curid=408059", "title": "Frigidezza", "text": ""}
{"id": "408069", "revid": "1714743", "url": "https://it.wikipedia.org/wiki?curid=408069", "title": "Selvaggia di Staufen", "text": "Biografia.\nAl fine di rafforzare i rapporti tra l'impero e la marca veronese-veneta, spos\u00f2 Ezzelino III da Romano il 23 maggio 1238, nel giorno di Pentecoste. Le nozze furono celebrate a Verona, nella chiesa di San Zeno, e si svolsero con sei giorni di feste solenni e memorabili che coinvolsero la popolazione intera.\nMor\u00ec probabilmente nel 1244.\nA Vicenza, nel Museo diocesano si conserva il prezioso \"piviale dei pappagalli\", ricavato da un mantello regale duecentesco, di manifattura siciliana-normanna, che forse in origine faceva parte della dote nuziale di Selvaggia. Il tessuto di fondo \u00e8 uno sciamito, un genere tessile prodotto originariamente in Medio Oriente. A questo ambito culturale rimanda anche il repertorio iconografico del ricamo a coppie affrontate di pappagalli, simbolo regale, motivi geometrici e fiori stilizzati."}
{"id": "408074", "revid": "256896", "url": "https://it.wikipedia.org/wiki?curid=408074", "title": "Leggenda dell'aquila di pietra", "text": ""}
{"id": "408091", "revid": "819238", "url": "https://it.wikipedia.org/wiki?curid=408091", "title": "Sezione di blocco", "text": "Si definisce sezione di blocco ciascuna delle parti in cui viene divisa una tratta ferroviaria (esercita in regime di blocco) ai fini della circolazione dei treni e della loro sicurezza; essa, ben definita e delimitata da segnali, pu\u00f2 essere occupata da un solo treno per volta che viene protetto dalla disposizione a via impedita dei segnali di blocco.\nL'informazione sull'occupazione delle sezioni di blocco viene prodotta attraverso diverse metodologie che prevedono il controllo visivo \"umano\" dell'occupazione da parte di un convoglio ferroviario, utilizzate soprattutto in passato, o pedali di occupazione (pedali conta-assi) o circuiti di binario. Oggi viene utilizzato anche il controllo radio di occupazione delle sezioni. \nPremessa.\nUna delle prerogative del trasporto su binari \u00e8 senz'altro il risparmio energetico dovuto alla bassa resistenza all'avanzamento dei veicoli grazie al basso attrito volvente fra rotaia e ruota entrambe in acciaio. Per contro, anche il coefficiente di attrito radente - e pertanto l'aderenza - \u00e8 molto minore di quello esistente fra pneumatico e asfalto. Quindi a fronte di una minore spesa energetica per mantenere in movimento una massa, la minore aderenza pone dei problemi al momento di fermare la massa stessa (mediamente l'ordine di grandezza \u00e8 tra le 300 e le 700 tonnellate per i treni viaggiatori e tra le 1\u00a0000 e le 1\u00a0600 tonnellate per i carri merci).\nCon l'automobile che si guida tutti i giorni, frenando allo scorgere dell'ostacolo (se la velocit\u00e0 non \u00e8 sconsiderata rispetto alla visuale libera e ai tempi di reazione umana) si evita l'urto. Gli spazi tipici di arresto di un'autovettura sono di 6 metri alla velocit\u00e0 di 30 km/h, di 24 metri alla velocit\u00e0 di 60 km/h e di 96 metri alla velocit\u00e0 di 120 km/h. In caso di fondo bagnato essi aumentano, ma rimangono comunque entro la distanza di visibilit\u00e0, ossia una distanza che permette di vedere l'ostacolo innanzi e l'arresto in sicurezza. Nel caso del treno questi spazi aumentano considerevolmente e quindi, prendendo in considerazione i valori pi\u00f9 restrittivi, si avranno 60 metri a 30 km/h, 240 metri a 60 km/h e 960 metri a 120 km/h. A questi risultati devono essere aggiunti alcuni metri per il tempo tecnico di intervento del freno (che mediamente \u00e8 di 3 secondi), arrivando cos\u00ec a un valore attorno ai 1\u00a0200 metri, che possono essere identificati come lo spazio di arresto \"standard\" di un treno.\nAppare evidente come tale elevata distanza non permetta l'individuazione tempestiva a vista, anche con visuale libera, di eventuali ostacoli o impedimenti alla circolazione, in tempo utile ad arrestare un convoglio che non viaggi a una velocit\u00e0 ridottissima. Quindi il treno, se non in casi del tutto particolari, non viaggia in regime di marcia a vista come l'automobile, ma necessita di un sistema diverso di controllo. Come si evince da quanto esposto, a causa degli elevati spazi di frenatura la sicurezza della marcia dei treni dipende dal loro distanziamento e il sistema con cui essi vengono distanziati in linea \u00e8 costituito proprio dalle sezioni di blocco.\nCaratteristiche.\nUna sezione di blocco, secondo la direzione di marcia, \u00e8 delimitata da due segnali detti di blocco posti ciascuno alle estremit\u00e0; essi assolvono la funzione di protezione di ogni treno che impegna la sezione, disponendosi a via impedita dietro di esso; in certi casi possono mantenere impegnate anche una o pi\u00f9 sezioni alle spalle di quella occupata dal treno (a seconda della velocit\u00e0 massima ammessa e degli spazi di frenatura conseguenti). Nel caso di sezioni di blocco concatenate alla distanza minima ogni segnale di blocco (a protezione del treno) porta accoppiato il segnale di avviso relativo al successivo segnale di uscita dalla sezione. Quando invece le sezioni sono molto lunghe fra questi due segnali ve n'\u00e8 posto un terzo con esclusiva funzione di avviso per il segnale di uscita. I segnali di protezione/uscita che si trovano fra una sezione di blocco e la sezione contigua sono definiti \"segnali di blocco\".\nNella tecnica ferroviaria \u00e8 adottata una terminologia precisa che definisce i segnali di protezione della sezione \"Segnale di Blocco\", mentre l'espressione \"segnale di protezione\" \u00e8 riservata ai soli segnali di protezione che precedono stazioni o posti di movimento; inoltre le sezioni di blocco insistenti in una stazione non sono formalmente considerate sezioni di blocco bens\u00ec binari di stazione, e i segnali di protezione e di partenza della stazione stessa (ossia della/delle sezioni di blocco insistenti nella stazione) sono considerati formalmente come unico posto di blocco.\nAnticamente i sistemi di sicurezza ferroviaria di vecchio tipo prevedevano la presenza di una sola sezione di blocco tra due stazioni di una linea sia a semplice che a doppio binario ma successivamente l'introduzione di nuove tecnologie diede la possibilit\u00e0 di aumentarne il numero. Oggi per aumentare la capacit\u00e0 di una linea, ossia il numero di treni per unit\u00e0 di tempo che possono circolare sulla linea stessa, sia a semplice che a doppio binario ove possibile le tratte di piena linea tra le stazioni vengono suddivise in pi\u00f9 sezioni di blocco permettendo l'inoltro di treni a seguito di altri, aumentando cos\u00ec la loro potenzialit\u00e0.\nLa lunghezza delle sezioni di blocco \u00e8, ove possibile, standardizzata su valori uniformi di spazio che permettano di ottenere la massima velocit\u00e0 possibile con la garanzia del rispetto degli spazi di frenatura. Possono esistere tuttavia, in situazioni particolari, sezioni di blocco di ridotta lunghezza che vengono classificate come \"anormali\", e per le quali si realizza una forma di segnalamento particolare che garantisca l'arresto in sicurezza in relazione allo spazio a disposizione prima del segnale.\nPer la determinazione della massima velocit\u00e0 di circolazione ammessa, dovuta al vincolo dello spazio di frenatura, le varie amministrazioni ferroviarie prevedono nei loro regolamenti metodi di calcolo partendo dalle caratteristiche dei veicoli, dalla pendenza delle tratte da superare e da altre variabili. Nella rete nazionale italiana gestita da RFI, similmente a quanto accade nelle principali reti europee, le caratteristiche di frenatura dei convogli vengono calcolate a loro volta (al momento della composizione del treno) a partire da due dati: la massa dei veicoli (definita tecnicamente \"peso da frenare\") e la loro forza frenante misurata (definita tecnicamente \"massa frenata\"). \nLa lunghezza reale delle sezioni di blocco, caso per caso, influenza anche la capacit\u00e0 della tratta ferroviaria. Questa lunghezza pu\u00f2 variare sensibilmente: nel caso del regime di blocco elettrico manuale e del regime di blocco conta-assi pu\u00f2 raggiungere una lunghezza considerevole, dai 1000 metri in poi fino anche a 15/20 km per le linee a scarso traffico.\nNel caso invece del blocco automatico su linee a doppio binario (su rete italiana), utilizzato nelle linee a maggior traffico, tale lunghezza pu\u00f2 essere ridotta al valore di 1350 metri, e comunque di solito non supera i 2000 metri."}
{"id": "408092", "revid": "125408165", "url": "https://it.wikipedia.org/wiki?curid=408092", "title": "Costanza di Staufen", "text": "Biografia.\nNel 1244, a soli quattordici anni, and\u00f2 in sposa al cinquantenne Giovanni III Ducas Vatatze (1221-1254) imperatore di Nicea, mutando il proprio nome in quello bizantino di Anna. Al matrimonio era contrario papa Innocenzo IV, tanto che fece parte delle ragioni per la scomunica dell'imperatore Federico II nel 1245.\nMorto Giovanni il 3 novembre 1254, a succedergli fu dapprima il figlio, Teodoro II Lascaris, e quindi, nel 1261, Michele VIII Paleologo che tent\u00f2 di impalmare l'imperatrice vedova, divorziando dalla legittima moglie. Si opposero per\u00f2 a tale decisione sia il Consiglio di Stato che il patriarca di Costantinopoli e Costanza da allora visse relegata a palazzo quasi come un ostaggio, finch\u00e9 nel 1262 fu rimandata in Italia presso il fratello Manfredi, re di Sicilia.\nIn seguito alla caduta della casata sveva dopo la battaglia di Benevento (1266), si rifugi\u00f2 presso l'omonima nipote, figlia del fratello Manfredi e moglie di Pietro III d'Aragona. Stabilitasi a Valencia, nel monastero di Santa Barbara, vi mor\u00ec anziana nell'aprile 1307.\nControversie.\nDagli alberi genealogici pi\u00f9 antichi fino a pubblicazioni recenti, Costanza \u00e8 riconosciuta come moglie di Corrado Malaspina (il Vecchio), capostipite della famiglia Malaspina del ramo dello Spino Secco, ma non vi sono documenti certi. Inoltre \u00e8 attestata nel 1259 un'altra consorte di nome Agnesina."}
{"id": "408094", "revid": "486946", "url": "https://it.wikipedia.org/wiki?curid=408094", "title": "Mission Impossible 2", "text": ""}
{"id": "408095", "revid": "486946", "url": "https://it.wikipedia.org/wiki?curid=408095", "title": "Mission Impossible II", "text": ""}
{"id": "408096", "revid": "2225", "url": "https://it.wikipedia.org/wiki?curid=408096", "title": "Mission Impossible 3", "text": ""}
{"id": "408097", "revid": "2225", "url": "https://it.wikipedia.org/wiki?curid=408097", "title": "Mission Impossible III", "text": ""}
{"id": "408103", "revid": "2189195", "url": "https://it.wikipedia.org/wiki?curid=408103", "title": "Psicoanalista", "text": "Lo psicoanalista \u00e8 colui che esercita la psicoanalisi di orientamento freudiano o postfreudiano.\nNell'uso comune il termine \"psicanalista\" (senza la \"o\") fa riferimento, invece, al professionista di orientamento lacaniano. Tale paragrafia fonemica \u00e8 andata consolidandosi nel corso del tempo cos\u00ec come l'uso di \"psicologo analista\" per lo psicoanalista che si rif\u00e0 alle teorie junghiane.\nNel linguaggio non specialistico il termine \"psicoanalista\" viene spesso usato, in maniera impropria, per indicare chiunque pratichi un'attivit\u00e0 psicoterapeutica. Sempre nel linguaggio comune, quando sia chiaro il contesto della frase, il termine viene abbreviato in \"analista\".\nProfessione.\nLo psicoanalista \u00e8 un professionista che opera attraverso precise opzioni di setting, e con finalit\u00e0 tanto terapeutiche quanto conoscitive. Storicamente, dal punto di vista terapeutico, la psicoanalisi si costituisce come trattamento elettivo per disordini di tipo nevrotico (disturbi d'ansia, isteria, nevrosi ossessive, fobie, distorsioni del carattere, inibizioni e anomalie sessuali) tramite l'analisi sistematica delle difese e del transfert all'interno della cornice relazionale che si viene a costituire tra paziente e analista. L'analisi delle difese e del transfert permetterebbe al paziente di comprendere meglio la natura della propria esperienza psichica (e psicopatologica), consentendo al soggetto la \"sostituzione di atti psichici inconsci con atti psichici coscienti\" (Freud, 1925, p.\u00a0225). Una migliore padronanza degli aspetti della vita psichica inconscia costituirebbe di per s\u00e9 il fattore terapeutico principale, promuovendo una migliore conoscenza della propria vita psichica.\nSolitamente, lo psicoanalista pratica la propria professione di analista nel proprio studio privato, ed al paziente viene chiesto di rispettare alcune norme precise (\"setting\") senza le quali non si potrebbe avviare un lavoro psicoanalitico: nell'ambito della psicoanalisi classica, la disponibilit\u00e0 ad un'alta frequenza di sedute settimanali (da due a quattro) e la loro durata (45-50 minuti), l'uso del lettino, o \"chaise-longue\", su cui il paziente si sdraia mentre l'analista siede alle sue spalle, le modalit\u00e0 di pagamento, sono alcuni criteri funzionali tramite i quali si costruisce la cornice relazionale entro cui si dipaner\u00e0 il rapporto analista-paziente.\nLe regole del setting psicoanalitico classico (ad esempio, per quanto concerne il numero di 2-4 sedute settimanali) sono leggermente diverse da quelle della pi\u00f9 diffusa psicoterapia psicoanalitica (che prevede solitamente due sedute settimanali).\nIl training per divenire psicoanalisti \u00e8 molto lungo, selettivo e complesso, ed \u00e8 parallelo o successivo a quello, comunque necessario, per l'ottenimento dell'abilitazione all'esercizio della psicoterapia; segue solitamente procedure di selezione e linee guida di formazione rigorosamente stabilite dalle diverse societ\u00e0 psicoanalitiche nazionali ed internazionali, e prevede sempre per il candidato molti anni di \"analisi personale\", \"analisi didattica\" e supervisione clinica (oltre a tirocini, corsi e seminari teorico-clinici).\nLegislazione.\nL'attivit\u00e0 della psicoanalisi \u00e8 regolata in alcuni Paesi e libera in altri.\nItalia.\nLa legge 18 febbraio 1989 n. 56 ha disciplinato l'esercizio delle professioni di psicologo e psicoterapeuta in senso lato. In particolare, ha istituito l'Ordine degli psicologi e ha subordinato l'esercizio dell'attivit\u00e0 psicoterapeutica \u00abad una specifica formazione professionale, da acquisirsi dopo il conseguimento della laurea in psicologia o in medicina e chirurgia, mediante corsi di specializzazione almeno quadriennali che prevedano adeguata formazione e addestramento in psicoterapia [...] presso scuole di specializzazione universitaria o presso istituti a tal fine riconosciuti\u00bb (art. 3). Il riconoscimento di tali istituti era demandato a un decreto del Presidente della Repubblica, ma la successiva legge 15 maggio 1997 n. 127 (art. 17, comma 96 b) ha assegnato tale compito al Ministero dell'universit\u00e0 e della ricerca.\nL'esercizio della psicoanalisi richiede dunque sia l'inserimento negli albi degli psicologi o dei medici (all'interno dei quali \u00e8 previsto un elenco speciale per gli psicoterapeuti),[5] sia l'acquisizione di una specifica formazione acquisita presso istituti che, come risulta sia dagli atti parlamentari che dalla successiva evoluzione della materia, vanno intesi come societ\u00e0 o associazioni private. In ambito freudiano, si possono distinguere la Societ\u00e0 Psicoanalitica Italiana (SPI) e l\u2019Associazione Italiana di Psicoanalisi (AIPsi), facenti parte dell\u2019International Psychoanalytical Association (IPA), insieme all\u2019Associazione Studi Psicoanalitici (ASP), alla Societ\u00e0 Italiana di Psicoanalisi della Relazione (SIPRe), all\u2019Istituto di Psicoanalisi Esistenziale e all\u2019Istituto Erich Fromm di Psicoanalisi Neofreudiana facenti parti dell\u2019International Federation of Psychoanalytic Societies (IFPS). In ambito junghiano, invece, si possono trovare l\u2019Associazione Italiana di Psicologia Analitica (AIPA) e il Centro Italiano di Psicologia Analitica (CIPA) facenti parte dell\u2019International Association for Analytical Psychology (IAAP).\nL'iter della legge \u00e8 stato lungo e travagliato. Iniziato presso il Senato nel corso della VI legislatura, non ebbe per lungo tempo il voto definitivo della Camera sia per le interruzioni delle legislature, sia per alcune perplessit\u00e0 circa l'opportunit\u00e0 di regolamentare l'attivit\u00e0 psicoterapeutica. Venne infine raggiunta un'intesa distinguendo tra scuole di specializzazione universitaria e associazioni private, nel nome di \u00abesigenze di realismo rispettoso della vasta gamma di modalit\u00e0 psicoterapeutiche, in cui si riscontrano metodiche acquisibili in appropriate sedi accademiche, opportunamente apprezzate, e metodiche ad orientamento psicodinamico (in particolare, la psicoterapia psicoanalitica), acquisibili solo mediante una particolare esperienza personale che non pu\u00f2 essere offerta in sede scolastica\u00bb.\nIn generale, infatti, l'esercizio di una professione non richiede di averne fatto diretta esperienza (non \u00e8 necessario aver subito interventi chirurgici per esercitare la chirurgia), ma la formazione dello psicoanalista richiede in primo luogo il completamento di un'analisi personale. Questa non solo non pu\u00f2 avere una durata predeterminata, ma difficilmente potrebbe essere certificata da un organismo pubblico, anche per la presenza di tradizioni consolidate ma diverse tra loro (ad esempio, l'AIPA e il CIPA sono di orientamento junghiano, la SPI \u00e8 freudiana, l'IFPS \u00e8 neofreudiana).\nData la specificit\u00e0 della formazione di uno psicoanalista, emersero anche orientamenti favorevoli a un riconoscimento \"di fatto\" delle associazioni di pi\u00f9 consolidata tradizione. In particolare, si discusse un emendamento che avrebbe autorizzato l'esercizio della psicoterapia anche a chi, con laurea in discipline diverse dalla psicologia, avesse svolto \u00abdopo la laurea almeno due anni di attivit\u00e0 o di formazione psicoterapeutica in societ\u00e0 di tradizione almeno decennale e di importanza nazionale riconosciute da omologhe associazioni professionali internazionali\u00bb, ma venne respinto.\nLa legge 56/89 si propone infatti da un lato di riconoscere l'esistenza di una pratica psicoanalitica di consolidata tradizione ma basata su processi di formazione non disciplinabili per legge, dall'altro di tenere la collettivit\u00e0 al riparo dai cosiddetti \u00abselvaggi\u00bb, cio\u00e8 da sedicenti psicoanalisti di dubbio valore e seriet\u00e0.\nPermangono ancora perplessit\u00e0 e resistenze da parte di alcuni psicoanalisti di orientamento lacaniano, ma AIPA, CIPA e SPI - le tre associazioni citate nel dibattito parlamentare - hanno chiesto e ottenuto da tempo il riconoscimento delle loro scuole di formazione da parte del Ministero dell'universit\u00e0 e della ricerca. Ad esse si sono aggiunte anche altre associazioni di diverso orientamento e/o costituite dopo l'approvazione della legge 56/89. L'elenco completo degli istituti di specializzazione in psicoterapia, psicoanalitici e non, \u00e8 consultabile sul sito del Ministero.\nSono tuttavia dirimenti in Italia alcune sentenze, le quali ormai univocamente concludono che \u00abla psicoanalisi \u00e8 pur sempre una psicoterapia che si distingue dalle altre per i metodi usati per rimuovere i disturbi mentali, affettivi (emotivi) e comportamentali\u00bb.\nPsicoanalisti celebri.\nAustria\nFrancia\nItalia\nRegno Unito\nSvizzera\nUSA"}
{"id": "408108", "revid": "3732", "url": "https://it.wikipedia.org/wiki?curid=408108", "title": "Nicola Savino", "text": "Biografia.\nNicola Savino nasce a Lucca il 14 novembre 1967 da padre ingegnere foggiano e madre farmacista cosentina e cresce a Metanopoli (frazione di San Donato Milanese), citt\u00e0 dove il padre Francesco lavorava per conto dell'ENI. A sette mesi di vita ha perso il mignolo di una mano, amputato per sbaglio da un'infermiera in ospedale. \nSposato nel 2009 con Manuela Suma, \u00e8 padre di Matilda.\n\u00c8 un grande tifoso dell'Inter e del Cosenza Calcio.\nRadio.\nComincia a lavorare nel 1984 nella emittente locale Radio Sandonato. Nei 5 anni successivi, in cui si divide tra radio e discoteche, contatta vari network radiofonici proponendosi come regista (\u00ab\"ho puntato pi\u00f9 in basso come mansione per avere uno stipendio fisso e fare contenta la mamma\"\u00bb raccont\u00f2) e nel 1989 ottiene risposta positiva da parte di Claudio Cecchetto, che lo inserisce in Radio Deejay. Qui cura dall'inizio la regia di \"W Radio Deejay\", un programma condotto da Marco Baldini e da Fiorello, e in seguito quella del programma \"Baldini Ama Laurenti\", con Marco Baldini, Amadeus e Luca Laurenti.\nNel 1995 approda momentaneamente a Radio Capital con il programma \"Due meno dieci\", condotto da Amadeus e Dj Angelo. Nel 1996 torna a Radio Deejay, e qualche mese pi\u00f9 tardi \u00e8 in onda nella trasmissione di Linus \"Deejay chiama Italia\", nel corso della quale il conduttore interpella frequentemente Nicola per conoscere il suo parere di \"uomo della strada\" sui fatti del giorno: gli scambi che ne derivano riscuotono talmente tanto successo che gli interventi di Nicola al microfono, dapprima estemporanei, diventano una costante dell'appuntamento radiofonico e gli valgono la notoriet\u00e0 con lo pseudonimo di \"Uomo Della Strada\" e del suo acronimo \"UDS\".\nLa formula a due voci del programma incontra il favore del conduttore storico e del pubblico, e dal 1999 Nicola Savino, d'ora in poi col suo nome anagrafico, diventa ufficialmente co-conduttore di \"Deejay chiama Italia\". Nel frattempo Nicola partecipa anche al programma \"Ciao belli\" al quale, fin dalla prima stagione nel 1998, contribuisce come autore e soprattutto come imitatore di personaggi famosi (tra cui Ligabue, il capitano dell'Inter Zanetti, Giampiero Galeazzi, Berlusconi, Enrico Ruggeri e molti altri) dando vita a un universo surreale assieme a Digei Angelo e Roberto Ferrari.\nNell'estate del 2006 Savino conduce da solo il programma radiofonico \"Rio\", sulla musica e i protagonisti degli anni ottanta.\nTelevisione.\nNicola Savino \u00e8 stato autore del \"Festivalbar\" dal 1996 al 2004. Dal 1998 al 2002 \u00e8 stato autore de \"Le Iene\", oltre che la voce fuori campo che introduce i conduttori all'inizio del programma. \u00c8 stato inoltre autore di \"Zelig Circus\" (2003) e \"Zelig Off\" (2004) oltre che dei Telegatti. Ha collaborato dal 2003 al 2009 con \"Quelli che il calcio\", durante la conduzione di Simona Ventura. Nel 2004 ha presentato \"Sformat\" su Rai 2 con Digei Angelo, Camila Raznovich e A\u00edda Y\u00e9spica. \u00c8 stato anche uno dei volti simbolo di Sky Cinema dove presentava \"Sky Cine News\" e la sitcom \"Una poltrona per due\" con Alessia Ventura dal 2004 al 2008.\nDal 2003 al 2009 \u00e8 andato in onda tutte le domeniche a \"Quelli che il calcio\" su Rai 2. Sullo stesso canale televisivo condusse nell'estate 2007 con Flavia Cercato la striscia quotidiana \"Soir\u00e9e\", e dal 2007 al 2009 \"Scorie\", un variet\u00e0 basato su un mix di curiose immagini televisive, fuori onda, gag in studio, ospiti illustri e comici. Nel 2010 ha presentato insieme a Juliana Moreira, \"Matricole &amp; Meteore\" in onda il gioved\u00ec sera su Italia 1, con la partecipazione di Dj Angelo. Ha condotto \"Colorado Caf\u00e8\" nelle edizioni 2009 e 2010 con Rossella Brescia e Dj Angelo. Il 29 marzo 2011 ha condotto \"L'isola dei famosi\" sostituendo la conduttrice Simona Ventura, sbarcata in Honduras.\nDal 25 gennaio al 5 aprile 2012 Savino ha condotto la nona edizione de \"L'isola dei famosi\" su Rai 2, affiancato da Vladimir Luxuria come inviata e co-conduttrice. Dal 22 novembre dello stesso anno Savino ha condotto la nuova edizione di \"Un minuto per vincere\" su Rai 2. Dalla stagione 2013/2014, sempre su Rai 2, ha presentato la trasmissione d'intrattenimento a tema sportivo \"Quelli che il calcio\", succedendo a Victoria Cabello. Il 10 maggio 2014 ha commentato in diretta con Linus la finale dell'Eurovision Song Contest 2014 su Rai 2.\nDal 9 al 13 febbraio 2016 ha condotto assieme a Max Giusti e alla Gialappa's Band il \"DopoFestival 2016\" su Rai 1.\nDal 28 dicembre conduce \"Boss in incognito\" su Rai 2.\nDal 7 all'11 febbraio 2017 conduce nuovamente su Rai 1 il \"DopoFestival\", con Ubaldo Pantani e la Gialappa's Band.\nIl 17 maggio dello stesso anno viene ufficializzato il suo ritorno a Mediaset; dal 1\u00ba ottobre conduce la puntata domenicale de \"Le Iene\" su Italia 1 e dal 17 gennaio 2018 conduce sempre su Italia 1 \"90 Special\", affiancato da Katia Follesa, Ivana Mr\u00e1zov\u00e1 e Cristiano Malgioglio. In estate conduce \"Balalaika - Dalla Russia col pallone\" con Ilary Blasi e Bel\u00e9n Rodr\u00edguez su Canale 5. Da settembre conduce \"Le Iene\" al marted\u00ec con Alessia Marcuzzi.\nDall\u20198 dicembre 2021 conduce su RaiPlay, per cinque mercoled\u00ec, il nuovo format musicale \"Il giovane Old\". Dal 4 gennaio 2022 conduce su Italia 1 il nuovo programma \"Back to School\". In seguito prende parte, questa volta come opinionista, insieme a Vladimir Luxuria, alla sedicesima edizione de \"L'isola dei famosi\", condotta da Ilary Blasi.\nCinema.\nNicola Savino ha lavorato come attore per il film \"Agente matrimoniale\", prodotto da Eleonora Giorgi, con Corrado Fortuna, regia di Christian Bisceglia e musiche di Mario Venuti, uscito il 6 luglio 2007. Ha interpretato il ruolo di un cameriere nel film di Massimo Venier con Ale e Franz, \"Mi fido di te\".\nCome doppiatore, nel 2011 ha doppiato Will il Krill in \"Happy Feet 2\", nel 2016 il bradipo Flash nel film \"Zootropolis\" ed infine nel 2018 il coniglio Peter Rabbit nel primo film \"Peter Rabbit\" e nel sequel \"Peter Rabbit 2 - Un birbante in fuga\" in uscita nel corso del 2020."}
{"id": "408109", "revid": "125951811", "url": "https://it.wikipedia.org/wiki?curid=408109", "title": "Omosessualit\u00e0 e leggi antidiscriminatorie", "text": "Le leggi antidiscriminatorie dovrebbero mirare alla tutela dei cittadini appartenenti a minoranze o gruppi contro possibili violenze, persecuzioni o delitti motivati da odio.\nBasi giuridiche del concetto.\nL'Articolo 2 della Dichiarazione universale dei diritti dell'uomo del 1948 contiene due indicazioni relative alla non discriminazione in genere:\nL'articolo 7 proibisce ogni forma di discriminazione:\nMolti trattati internazionali contengono indicazioni come queste, che non menzionano esplicitamente \"l'orientamento sessuale\".\nTale lacuna \u00e8 stata colmata da numerosi Paesi che hanno legiferato, in modo diverso come, per prevedere anche l'orientamento sessuale, o specificatamente l'omosessualit\u00e0, tra i gruppi oggetto di tutela.\nIl Comitato per i Diritti umani delle Nazioni Unite, nel 1994, ha equiparato, nel caso \"Nicholas Toonen vs. Australia\", la menzione a \"sesso\" a quella di \"orientamento sessuale\".\nIn Europa.\nParlamento europeo e norme antidiscriminatorie.\nIl Parlamento europeo \u00e8 intervenuto pi\u00f9 volte chiedendo agli stati membri di legiferare in materia antidiscriminatoria con risoluzioni che, pi\u00f9 o meno sinteticamente, ribadivano la necessit\u00e0 che venissero adottate legislazioni antidiscriminatorie in vari ambiti dalle legislazioni nazionali, tenendo conto fra le altre, e allo stesso titolo, anche della discriminazione antiomosessuale.\nEcco alcune delle risoluzioni in materia:\nIl 26 settembre 2000 la stessa Assemblea ha approvato, con la maggioranza del 77 per cento, una nuova raccomandazione (n. 1474) a tutti gli Stati membri ad introdurre una completa legislazione antidiscriminatoria (oltre che a riconoscere la parit\u00e0 di diritti per le coppie omosessuali e ad includere un divieto esplicito di discriminazioni basate sull'orientamento sessuale nella Convenzione europea per la salvaguardia dei diritti dell'uomo e delle libert\u00e0 fondamentali). Tale voto seguiva quello del 6 giugno, quando la stessa Assemblea parlamentare aveva approvato un'analoga raccomandazione, con cui si invitavano gli Stati membri a includere la persecuzione degli omosessuali fra le cause di riconoscimento del diritto di asilo nel proprio territorio e a garantire il diritto di immigrazione per i partner di coppie dello stesso sesso. Infine, un esplicito divieto di discriminazioni fondate, tra l'altro, sull'orientamento sessuale \u00e8 stato inserito nell'articolo 21 della Carta dei diritti fondamentali dell'Unione europea approvata dal Parlamento europeo il 14 novembre 2000 (anche qui la locuzione \u00aborientamento sessuale\u00bb, che compare nelle altre lingue, \u00e8 resa in italiano con l'eccentrica traduzione \u00abtendenze sessuali\u00bb).\nLe norme qui proposte, oltre a colmare una lacuna che solo a fatica e parzialmente comincia ad essere affrontata dalla giurisprudenza (del tutto disarmata, peraltro, in materia penale), intendono mettere l'Italia al passo con le legislazioni antidiscriminatorie gi\u00e0 vigenti da anni, in misura pi\u00f9 o meno ampia, in molti Paesi democratici (Danimarca, Finlandia, Francia, Islanda, Lussemburgo, Norvegia, Paesi Bassi, Svezia, Svizzera, Slovenia, Canada, Israele, Sudafrica, numerosi Lander tedeschi e Stati degli USA e dell'Australia).\nMolti Stati europei hanno adottato iniziative per allinearsi alle due direttive UE del 2000: la direttiva sull'uguaglianza razziale (2000/43/CE), che vieta, nella vita di tutti i giorni, la discriminazione fondata sulla razza o sull'origine etnica, e la direttiva sulla parit\u00e0 di trattamento in materia di occupazione (2000/78/CE), che vieta la discriminazione, in materia di occupazione e formazione, fondata sulla religione o le convinzioni personali, la disabilit\u00e0, l'et\u00e0 o l'orientamento sessuale. Questo include i dieci nuovi Stati membri che sono entrati nell'UE nel mese di maggio 2004.\nIl 31 marzo 2010 il comitato dei ministri del Consiglio d'Europa ha adottato una raccomandazione agli stati membri riguardante le \"misure per combattere la discriminazione per motivi di orientamento sessuale o identit\u00e0 di genere\"\nAustria.\nIl 26 maggio 2004 l'Austria ha adottato la \"Legge sul trattamento equo\" che interviene contro le discriminazioni sul luogo di lavoro legate all'appartenenza etnica, all'et\u00e0, la religione, il sesso della persona o al suo orientamento sessuale.\nBelgio.\nIl governo federale del Belgio ha adottato all'inizio del 2003 una legislazione destinata ad attuare le direttive sull'uguaglianza razziale e sulla parit\u00e0 di trattamento in materia di occupazione.\nCipro.\nCon la legge n. 58(I) del 2004 sulla parit\u00e0 di trattamento in materia di occupazione e condizioni di lavoro Cipro prevede la non discriminazione per razza o l'origine etnica, la religione o le convinzioni personali, l'et\u00e0 e l'orientamento sessuale.\nDanimarca.\nLa Danimarca si \u00e8 dotata di una legge antidiscriminatoria generale (legge 9 giugno 1971, n. 289) emendata il 3 giugno 1987 con la legge n. 357 che prevede la non discriminazione per \"orientamento sessuale\" \"seksuelle orientering\".\nL'articolo 266b del codice penale, inoltre, punisce l'incitamento all'odio anche nei confronti degli omosessuali.\nFinlandia.\nIl codice penale finlandese vieta (e punisce) ogni forma di discriminazione nei settori dell'occupazione e dell'accesso al lavoro. In particolare l'art. 11, \u00a7 3 (come modificato dalla legge del 21 aprile 1995, n. 578) fa espresso riferimento all'orientamento sessuale (\"sukupuolinen suuntautuminen\").\nIl tribunale amministrativo di Vaasa ha recentemente annullato una decisione della Chiesa evangelica luterana che aveva dichiarato inammissibile la candidatura di una donna a diventare cappellano perch\u00e9 convivente con un'altra donna e decisa a registrare ufficialmente l'unione.\nLa cosa contravveniva alla legge sulla non discriminazione fondata, fra l'altro, sull'orientamento sessuale o su \u00abaltri motivi riguardanti la persona\u00bb: si \u00e8 giunti alla conclusione che convivere in un'unione con una persona dello stesso sesso faceva parte di questi \u00abaltri motivi\u00bb.\nFrancia.\nIl 23 giugno 2004 il consiglio dei Ministri francese ha approvato una proposta di legge contro l'omofobia.\nChi insulta per l\u2019orientamento sessuale rischia fino ad un anno di carcere e fino a 45.000 euro di multa.\nIl 22 dicembre il Senato francese ha approvato in via definitiva la legge con la quale viene istituita anche \u00abl'Alta autorit\u00e0 per la lotta contro la discriminazione e per l'uguaglianza\u00bb (Halde).\nGermania.\nIn Germania non esiste a livello federale una legge antidiscriminatoria dell'omosessualit\u00e0.\nLa costituzione di tre L\u00e4nder prevede il divieto di discriminazione per \"identit\u00e0 sessuale\" (\"sexuelle Identit\u00e4t\").\nGli articoli di riferimento sono:\nLa Sassonia si \u00e8 dotata il 22 dicembre 1997 di una \"Legge per la riduzione della discriminazione contro lesbiche e gay\" (\"Gesetz zum Abbau von Benachteiligungen von Lesben und Schwulen\").\nGrecia.\nIl 27 gennaio 2005 la Grecia si \u00e8 dotata di una legge sull'applicazione del principio della parit\u00e0 di trattamento indipendentemente da razza o origine etnica, convinzioni personali o religiose, disabilit\u00e0, et\u00e0 o orientamento sessuale.\nIrlanda.\nIn Irlanda la non discriminazione per orientamento sessuale \u00e8 stata aggiunta nel 1993 all\"'Equal Status Act\" del 2000 (No. 8, s. 3(2)(d)) che riguarda beni e servizi, educazione e alloggio. Le norme vietano la discriminazione diretta ed indiretta, nei settori pubblico e privato, per quanto concerne l'occupazione e orientamento e formazione professionale.\nIslanda.\nIl codice penale islandese prevede, dal 1996, pene per la discriminazione per orientamento sessuale (General Penal Code, No. 19/1940, s. 180, come emendato dalla legge n. 135/1996, s. 1).\nItalia.\nArticolo 3 della Costituzione.\nIn Italia la tutela dalle discriminazioni \u00e8 sancita, dall'articolo 3 della Costituzione, primo comma:\nNel caso particolare di omosessuali, bisessuali o transessuali il divieto di discriminazioni fondate su \u00abcondizioni personali\u00bb sembrerebbe costituzionalmente sancito, ma non ancora dalla legge.\nLegge Mancino.\nLa legge di riferimento per la tutela da alcuni crimini d\u2019odio e discriminazioni in Italia \u00e8 la cosiddetta legge Mancino n. 205 del 1975, detta \"antinaziskin\" che assicura protezione contro le discriminazioni motivate da condizioni razziali, etniche, nazionali o religiose.\nSul lavoro.\nLa legislazione italiana tutela le persone discriminate sul posto di lavoro, per motivi legati all'orientamento sessuale, con l'emanazione del , in attuazione della direttiva 2000/78/CE per la parit\u00e0 di trattamento in materia di occupazione e di condizioni di lavoro.\nIl testo di legge italiano peraltro recepiva la normativa dell'Unione europea ribaltandone parzialmente il senso, in quanto introduceva per la prima volta nell'ordinamento italiano alcune eccezioni, riguardanti il personale delle Forze armate, di quelle di Polizia e dei servizi di soccorso (VV.FF., ecc.), stabilendo cos\u00ec di fatto i casi nei quali era lecito discriminare sul lavoro le persone omosessuali. Il secondo periodo del terzo comma dell'art. 3 del decreto recitava: \"Parimenti, non costituisce atto di discriminazione la valutazione delle caratteristiche suddette ove esse assumano rilevanza ai fini dell'idoneit\u00e0 allo svolgimento delle funzioni che le forze armate e si servizi di polizia, penitenziari o di soccorso possono essere chiamati ad esercitare\". L'espressione \"caratteristiche suddette\" rinviava alle \"caratteristiche connesse alla religione, alle convinzioni personali, all'handicap, all'et\u00e0, all'orientamento sessuale\", elencate nel periodo precedente dello stesso comma.\nIn seguito alla procedura d'infrazione avviata contro l'Italia dalla Commissione europea (procedura di infrazione 2005/2358), il predetto periodo (che consentiva di discriminare gli omosessuali nelle forze armate e di polizia e nei servizi di soccorso) \u00e8 stato abrogato dall'art. 8-septies del decreto-legge n. 59 dell'8 aprile 2008 convertito, con modificazioni, nella legge n. 101 del 6 giugno 2008.\nProposte di legge.\nNel corso della XIV Legislatura, il 15 maggio 2002, l'on. Franco Grillini ha presentato un disegno di legge dal titolo, ora decaduto.\nIl 10 novembre 2004 la Regione Toscana ha approvato la legge titolata: \u00abNorme contro le discriminazioni determinate dall'orientamento sessuale o dall'identit\u00e0 di genere\u00bb, la prima del genere in Italia, che \u00e8 stata impugnata dinanzi alla Corte Costituzionale dal governo della XIV Legislatura. Il testo riconosce a tutti il diritto alla libera espressione e manifestazione del proprio orientamento sessuale e della propria identit\u00e0 di genere, stabilendo precise norme anti-discriminazione e mettendo in cantiere specifiche azioni in campo formativo, lavorativo, sociale e nei servizi turistici e commerciali.\nIl 2 ottobre 2009, la commissione Giustizia della Camera dei deputati ha adottato un testo base, presentato dalla deputata Anna Paola Concia e costituito da un singolo articolo, che tra le circostanze aggravanti comuni previste dall'articolo 61 del codice penale avrebbe dovuto inserire quella inerente all'orientamento sessuale. Tale testo \u00e8 stato bloccato il 13 ottobre 2009 dalla maggioranza che ha votato a favore di una mozione pregiudiziale di costituzionalit\u00e0 sollevata dall'Unione di Centro.\nNel 2013 il deputato Ivan Scalfarotto presenta una proposta di legge per l'estensione della legge Mancino anche ai crimini \" motivati dall'identit\u00e0 sessuale della vittima\" (espressione non attestata nell'ordinamento italiano o nella letteratura scientifica). Dopo un acceso dibattito, la legge viene approvata il 19 settembre dalla Camera dei deputati, con la specifica che non sono soggette ad aggravante per omofobia \"opinioni assunte all'interno di organizzazioni che svolgono attivit\u00e0 di natura politica, sindacale, culturale, sanitaria, di istruzione ovvero di religione o di culto, relative all'attuazione dei principi e dei valori di rilevanza costituzionale che connotano tali organizzazioni\u201d. Il 29 aprile 2014 la legge inizia l'iter al Senato ma non vedr\u00e0 mai la luce in quanto mai approvata dall'aula.\nA luglio 2020 viene calendarizzata alla Camera dei deputati la proposta da parte del PD della cosiddetta \u201clegge Zan\u201d, che andrebbe ad aggiungere all'attuale legge Mancino, dove sono gi\u00e0 punite le discriminazioni per appartenenza religiosa, politica e razziale, le aggravanti di discriminazione per sesso, genere, orientamento sessuale e identit\u00e0 di genere. La discussione in parlamento \u00e8 prevista per il 3 agosto 2020. Fa discutere l'emendamento di Forza Italia a firma Enrico Costa che introduce alla proposta di legge quanto segue: \"Ai sensi della presente legge, sono consentite la libera espressione di convincimenti od opinioni nonch\u00e9 le condotte legittime riconducibili al pluralismo delle idee e alla libert\u00e0 delle scelte\". Il relatore Alessandro Zan ha dichiarato che questo emendamento non influir\u00e0 minimamente sull'effetto della proposta di legge in quanto va solo a ribadire un concetto gi\u00e0 presente nella Costituzione. Sussiste comunque preoccupazione all'interno della comunit\u00e0 LGBT in quanto esiste il rischio che l'emendamento citato, impensabile se fosse stato applicato ad atti di discriminazione razziale, vada ad autorizzare comportamenti lesivi della dignit\u00e0 delle persone LGBT spacciandoli per \"opinione\". Dopo l'approvazione in commissione la proposta di legge \u00e8 prevista per il voto alla Camera dei deputati il 22 ottobre 2020. Il 17 ottobre, su richiesta dei capigruppo di Lega e Fratelli d'Italia alla Camera dei deputati, a causa dei contagi COVID-19 crescenti tra i parlamentari, la discussione della sola proposta di legge contro l'omofobia \u00e8 stata rinviata a data da destinarsi. Insorgono le associazioni LGBT che vedono questo slittamento come l'ennesimo tentativo di far naufragare il progresso della proposta di legge. La settimana successiva, su pressioni del presidente della Camera dei deputati Roberto Fico, la proposta di legge viene posta in esame e approvata dalla Camera dei deputati a scrutinio segreto, passando dunque all'esame del Senato.\nNel marzo 2021 il ddl Zan quindi passa sotto l'approvazione del Senato, ma il suo iter viene ripetutamente bloccato in commissione giustizia dalla presidenza, affidata alla Lega. Il 28 aprile seguente, dopo settimane di ostruzionismo e di fronte alle pressioni sociali che spingono per una rapida approvazione, il presidente della commissione giustizia Andrea Ostellari autorizza la calendarizzazione in commissione della legge, facendosene per\u00f2 relatore. Il provvedimento viene quindi bocciato al Senato per mancanza di numeri, tra gli applausi e l'esultanza dei senatori di Lega e Fratelli d'Italia. Una nuova discussione \u00e8 fissata per aprile 2022\nLussemburgo.\nIl codice penale del Lussemburgo vieta (artt. 454, 457 aggiunti con la legge del 19 luglio 1997) la discriminazione diretta per quanto riguarda assunzione, avanzamento di carriera e licenziamento anche per orientamento sessuale \"orientation sexuelle\" e costumi \"moeurs\". \u00c8 prevista la possibilit\u00e0 per i gruppi portatori di interessi legittimi di intervenire in giudizio.\nNorvegia.\nLa Norvegia \u00e8 stato il primo paese al mondo ad includere gli omosessuali nella sua legislazione anti-discriminazione nel 1981 con un articolo del codice penale (Codice Penale, art. 349a come emendato dalla legge dell'8 maggio 1981, n. 14) che rende perseguibile penalmente colui che \"in attivit\u00e0 economiche o similari\" rifiuta beni o servizi ad una persona per la sua \"disposizione, stile di vita o tendenza all'omosessualit\u00e0\" (\"homofile legning, leveform eller orientering\").\nLa pena \u00e8 una multa o il carcere fino a sei mesi.\nUn altro emendamento del 1991 ad un altro articolo del Codice Penale (S.135a) stabilisce che \u00e8 illegale incitare all'odio o alla persecuzione una persona per la sua \"disposizione, stile di vita o tendenza all'omosessualit\u00e0\". La pena \u00e8 una multa o il carcere fino a due anni.\nLa legge \u00e8 stata applicata una sola volta per perseguire un ministro di culto che aveva pubblicamente offeso gli omosessuali, ma il suo valore simbolico, indiscutibilmente ha portato una ventata di tolleranza nel Paese tanto che un'indagine condotta tra la popolazione, nel 1968, mostr\u00f2 che il 76% degli intervistati fosse d'accordo nel sostenere che gli omosessuali dovessero contrastare la loro tendenza. Nel 1983 il 33% della popolazione era assestato su questa posizione e nel 1989 il dato si assestava al 25% (\"The Norwegian Act on Registered Partnerships for homosexual couples\", Ministry of children and family affaire publication, Oslo 1993).\nIn un emendamento all'Atto sull'Ambiente del Lavoro, \u00e8 stato inserito un nuovo capitolo che riguarda la parit\u00e0 di trattamento sul posto di lavoro e il divieto a ogni tipo di differenza che si basi su orientamenti di natura sessuale. Questo capitolo \u00e8 entrato in vigore il 1\u00ba maggio 2004.\nNegli ultimi anni il governo ha intrapreso numerosi azioni mirate a modificare i modi di pensare e a creare condizioni di vita migliori per gli omosessuali e le lesbiche che vivono nella societ\u00e0 norvegese. Questi sforzi si sono basati sulla Relazione n.25 (2000-2001) presentata al Parlamento sulle condizioni e sulla qualit\u00e0 della vita in Norvegia di omosessuali e lesbiche, ma anche sulle decisioni prese successivamente dal governo come risposta a questa relazione. A seguito di ci\u00f2, sono stati stanziati pi\u00f9 di 20 milioni di corone norvegesi per mettere in atto misure di vario genere che aiutino a prevenire ogni forma di discriminazione contro gli omosessuali e le lesbiche residenti in Norvegia, e a favorire la loro accettazione.\nPaesi Bassi.\nNei Paesi Bassi non esiste una legge antidiscriminatoria per gli omosessuali.\nL'articolo 137c del codice penale, aggiunto il 14 novembre 1991, (Artikel 137c:\npunisce con il carcere fino ad un anno o ad una multa (di massimo 4500 euro) la persona che, sia oralmente che negli scritti o con un'immagine, diffama pubblicamente un gruppo per la sua razza, religione, credenze personali o il suo orientamento sessuale.\nLa corte di primo grado olandese condann\u00f2, il 7 ottobre 1998, il deputato Van Dijke, per ingiurie agli omosessuali, che aveva paragonato, in un articolo pubblicato da un quotidiano, ai truffatori.\nAncora, nel 1999, la Commissione olandese per le pari opportunit\u00e0 ha stabilito che le scuole private possono rifiutare allievi omosessuali, ma solo se dimostrano che l'allievo \u00e8 impossibilitato a perseguire la missione della scuola e non semplicemente in ragione della sua omosessualit\u00e0.\nRomania.\nLegge per l'adozione di un'ordinanza governativa d'emergenza No. 89/2001, pubblicata nella gazzetta ufficiale della Romania, part I no. 65/30.01.2002 (\"orientarii sexuale\").\nSlovenia.\nIl codice penale sloveno prevede dal 1994 (art. 141 della legge del 29 settembre 1994 pubblicata il 13 ottobre 1994) la non discriminazione per orientamento sessuale (\"spolni usmerjenosti\").\nSpagna.\nIn Spagna la legge 51/2003, del 2 dicembre 2003, sulle pari opportunit\u00e0, la non discriminazione e l'accesso universale alle persone disabili prevede anche la non discriminazione per orientamento sessuale.\nAlcuni articoli del codice penale del 23 novembre 1995 (art. 314, 511-12 e 22(4), 510, 515(5)) prevedono la non discriminazione per \"orientaci\u00f3n sexual\".\nSvizzera.\nL'art. 8 della Costituzione federale svizzera, adottata il 18 aprile 1999 sanziona la discriminazione per \"stile di vita\" (\"Lebensform\"), perifrasi che include l'orientamento sessuale, e nelle clausole di non discriminazione include l'orientamento sessuale.\nSvezia.\nIl codice penale svedese al capitolo 16 paragrafo 9, prevede per le offese ai danni di omosessuali sul posto di lavoro, una pena fino ad un anno di carcere.\nLa Svezia si \u00e8 dotata di norme che vietano la discriminazione diretta ed indiretta a causa dell'orientamento sessuale (legge che vieta le discriminazioni fondate sull'orientamento sessuale in materia di lavoro (1999:133), modificate dalla legge\n2003:310), nel settore lavorativo pubblico e privato e ha istituito una autorit\u00e0, l'Ombudsman, preposta alla lotta alla discriminazione con il ruolo di mediatore e con poteri d'indagine nel caso di controversia contro le discriminazioni sull'orientamento sessuale.\nIl 16 novembre 2002 il parlamento svedese ha deciso di includere omosessuali e bisessuali nella legge costituzionale contro l'incitamento all'odio razziale.\nIl colpevole di minacce o dell'espressione di disprezzo verso gli omosessuali pu\u00f2 essere condannato da 6 mesi a 4 anni di carcere.\nLa prima sentenza \u00e8 stata commiatata il 29 giugno 2004 ad un pastore della chiesa luterana svedese, \u00c5ke Green, che durante una predica aveva attaccato il matrimonio omosessuale definendo gli omosessuali \"perversi\" e \"un cancro nel corpo della societ\u00e0\".\nLa sentenza \u00e8 stata poi annullata dalla Corte Suprema il 29 novembre 2005.\nNel gennaio 2005 \u00e8 entrata in vigore in Svezia la legislazione contro la discriminazione fondata sull'orientamento sessuale in materia di sicurezza sociale.\nUngheria.\nUna Organizzazione non governativa ungherese che lotta per i diritti di omosessuali e lesbiche ha, in passato, citato in giudizio l'universit\u00e0 G\u00e1sp\u00e1r K\u00e1roli della chiesa riformata per aver espulso uno studente di teologia che aveva ammesso la propria omosessualit\u00e0 a uno dei professori.\nI tribunali ungheresi di prima e seconda istanza si sono pronunciati affermando che l'universit\u00e0 aveva esercitato la propria libert\u00e0 di espressione entro i limiti costituzionali senza discriminare gli omosessuali.\nIn Ungheria \u00e8 in vigore la \"Legge sulla salute pubblica\", numero 154 del 1997, che all'art. 7 prevede la non discriminazione per orientamento sessuale (\"szexu\u00e1lis ir\u00e1nyults\u00e1g\")\nRegno Unito.\nIl Regno Unito si \u00e8 dotato nel 2003 di regolamenti sull'uguaglianza in materia di occupazione e contro la discriminazione fondata sull'orientamento sessuale.\nNel gennaio 2005 \u00e8 stato rilevato il primo caso di violazione ai regolamenti del 2003.\nIn particolare il tribunale del lavoro di Stratford (Londra) ha inflitto ad un dirigente dell'azienda Cleanaway una multa di 35\u00a0345 sterline (circa 51\u00a0300 euro) per licenziamento senza giusta causa, molestie e discriminazione di un omosessuale.\nSerbia e Montenegro.\n- Codice penale, articolo 141 (in vigore dall ottobre del 2000 e relativo alle \"preferenze sessuali\").\nRepubblica Ceca.\nSi veda, ad. es., la Legge 167/1999 del 13 luglio 1999 (emendamento alla legge 1/1991 sul lavoro), 30 luglio 1999 e la Legge 155/2000 del 18 maggio 2000 (emendamento alla legge sul lavoro, Legge 65/1965, Art. 1(4), e alla legge sui militari, Legge 221/1999, Art. 2(4)), 21 giugno 2000 49 Sb\u00edrka Z\u00e1konu 2290, 2318 (\"sexu\u00e1ln\u00ed orientace\")\nNel resto del mondo.\nAustralia.\nL'Equal opportunity Act del 1984 prevede protezione dalla discriminazione sul lavoro, in ambito educativo per omosessuali, bisessuali e transessuali.\nL'Anti-Discrimination Act del 1998 prevede la menzione dell'\"orientamento sessuale\" tra le categorie protette dalle discriminazioni e proibisce l'incitamento all'odio.\nBrasile.\nDue stati prevedono protezione:\nL'Articolo 10.3 della Costituzione del 1989 prevede esplicitamente la protezione contro la discriminazione per \"orientamento sessuale\".\nL'Articolo 3.2 della Costituziuone del 1989 prevede esplicitamente la protezione contro la discriminazione per \"orientamento sessuale\".\nCanada.\nLa Carta dei Diritti riconosce il divieto di discriminazione per razza, origini etniche o nazionalit\u00e0, colore, religione, sesso, et\u00e0 o disabilit\u00e0 fisica o mentale.\nLa Corte suprema ha riconosciuto nel caso \"Egan v. Canada\" che anche l'orientamento sessuale \u00e8 protetto allo stesso grado.\nNel 1996 l\"'Human Rights Act\" ha riconosciuto il divieto di discriminazione per orientamento sessuale.\nColombia.\nLa Corte Costituzionale ha giudicato discriminatoria una legge del 1979 che imponeva le dimissioni agli insegnanti omosessuali.\nCosta Rica.\nLa Legge 7771, art. 48 protegge dalle discriminazioni per razza, nazionalit\u00e0, genere, et\u00e0, scelte politiche, orientamento sessuale, posizione sociale, situazione economica, stato civile e malattia.\nEcuador.\nLa non discriminazione per orientamento sessuale \u00e8 garantita dall'articolo 23 della Costituzione del 1998.\nIsole Figi.\nL'art. 38.2 della Costituzione, con un emendamento del 1997, ha introdotto il divieto di discriminazione per orientamento sessuale nel 1997.\nIsraele.\nL\"'Equal opportunities in Employment act\" del 1992 proibisce le discriminazioni relative all'orientamento sessuale sul lavoro.\nStati Uniti.\nLa discriminazione sul posto di lavoro per orientamento sessuale, secondo la \"Civil Rights law\", \u00e8 proibita.\nUn ordine esecutivo intitolato \"Further Amendament to Executive order 11478\", firmato dal presidente Bill Clinton nel 1998, proibisce la discriminazione basata sull'orientamento sessuale per i lavoratori del governo.\nNel 2009 il presidente Barack Obama promulg\u00f2 il \"Matthew Shepard Act\", un provvedimento che punisce i crimini d'odio motivati da gender, orientamento sessuale, identit\u00e0 di genere o disabilit\u00e0, percepita o reale della vittima.\nNel 2011 entr\u00f2 ufficialmente in vigore il \"Don't Ask, Don't Tell Repeal Act of 2010\", firmato dall'amministrazione Obama, che pose fine alla precedente politica del \"Don't ask, don't tell\", adottata nel 1993 e applicata nel 1994 dall'amministrazione Clinton, che aveva impedito a omosessuali e bisessuali di servire apertamente nelle forze armate degli Stati Uniti.\nNel 2020 una sentenza della Corte Suprema stabil\u00ec l'illegalit\u00e0 del licenziamento dei lavoratori in quanto omosessuali o transgender.\nSudafrica.\nLa Costituzione del Sudafrica vieta dal 1996 la discriminazione sulla base delle scelte sessuali.\nIn particolare, l'art. 9, c. 3, dispone che lo Stato non pu\u00f2 discriminare direttamente o indirettamente ciascuno sulla base della razza, genere, sesso, stato di gravidanza, stato civile, origine etnica o sociale, colore, et\u00e0, handicap fisici e mentali, religione, coscienza, credo, cultura, lingua, nascita e orientamento sessuale.\nCollegamenti esterni.\n ILGA. Il sito dell'ILGA, fornisce informazioni sulle leggi relative all'omosessualit\u00e0 nel mondo"}
{"id": "408115", "revid": "254401", "url": "https://it.wikipedia.org/wiki?curid=408115", "title": "Via XX Settembre (Genova)", "text": "Via XX Settembre \u00e8 una delle principali arterie viarie del centro di Genova all'interno del quartiere genovese di San Vincenzo, della lunghezza di poco inferiore al chilometro.\nUbicazione.\nSi sviluppa in direzione est-ovest e, assieme a corso Italia - la \"promenade\" che costeggia il lungomare - \u00e8 uno dei luoghi prediletti per le passeggiate dei genovesi.\nAttraversa i due sestieri centrali di Portoria (primo tratto, porticato, da piazza De Ferrari al Ponte Monumentale) e di San Vincenzo (dal Ponte Monumentale allo sbocco in via Cadorna presso piazza della Vittoria.\n\u00c8 incrociata nel suo sviluppo da numerose strade - in parte pedonalizzate in occasione dei lavori di riqualificazione per il G8 del 2001, - ricche di eleganti negozi. Serve da cerniera fra la parte centro-orientale della citt\u00e0 che si affaccia a est del torrente Bisagno a quella pi\u00f9 occidentale sviluppata oltre largo della Zecca, verso porta Principe.\nCongiunge in particolare piazza della Vittoria a piazza De Ferrari, ovvero due dei maggiori slarghi della citt\u00e0.\nQuasi esclusivamente riservata a negozi e uffici della citt\u00e0, via Venti \u00e8 posta in leggera salita in direzione ovest (ma il traffico automobilistico si sviluppa in senso opposto) ed \u00e8 abbellita da alcuni fra i pi\u00f9 imponenti palazzi cittadini; nella parte superiore della via una serie di lunghi portici si sviluppa su entrambi i suoi lati.\nLungo via XX Settembre si affacciano alcuni fra pi\u00f9 prestigiosi negozi e hanno sede eleganti bar. Fino agli anni ottanta, l'arteria era anche ricca di sale cinematografiche e teatri (fra i quali, per esempio, il Cinema Olimpia e il Teatro Margherita), tanto da far conoscere la via a livello nazionale come \"la strada dei cinema\", successivamente trasferite nelle multisale del porto antico e della Fiumara a Sampierdarena.\nStoria.\nVia XX Settembre \u00e8 una strada che ha avuto un'origine controversa. Fu fortemente voluta dal sindaco Andrea Podest\u00e0, ma osteggiata da parte della popolazione residente poich\u00e9 per costruirla fu necessario procedere a pesanti demolizioni di case e negozi. Soprattutto furono contrari i religiosi della chiesa del Rimedio, espropriati per far passare l'arteria. Fra le altre demolizioni necessarie vi fu quella, ostacolata dal governo, delle carceri di Sant'Andrea.\nLa strada fu edificata sul percorso delle precedenti Via Giulia, per il tratto che va da piazza De Ferrari (al tempo piazza San Domenico, dal nome dell'omonima chiesa non pi\u00f9 esistente) sino al Ponte Monumentale, e via della Consolazione, per il tratto oltre al Ponte Monumentale fino a porta Pila.. Un progetto di ampliamento di via Giulia (strada risalente al XVII secolo e pi\u00f9 volte modificata per migliorarne la percorribilit\u00e0 da carri e carrozze) era gi\u00e0 stato approvato nel 1840, ma la pratica fu poi bloccata a causa dei ricorsi dei proprietari degli edifici che sarebbero stati demoliti o modificati, e quindi nei decenni successivi vennero effettuati solo lavori di minore impatto per limitarne la pendenza abbassandone il livello stradale.\nVia XX Settembre fu ridisegnata sul tracciato delle due vie in asse, quando, a fine Ottocento, partendo dal 1892, si decise il riassetto urbanistico di tutto il centro cittadino. La progettazione della via venne affidata all'ingegnere Cesare Gamba. Lungo il suo tracciato e parimenti nelle vie adiacenti, sorsero i pi\u00f9 enfatici edifici in stile liberty della citt\u00e0, tra il 1892 e il 1912. La strada venne costruita in due tempi (un primo tratto inferiore da porta Pila a porta d'Archi e uno superiore da porta d'Archi a piazza de Ferrari), non senza difficolt\u00e0 economiche (la crisi bancaria del 1894 colpir\u00e0 alcuni degli enti che avevano finanziato i lavori) e i progetti relativi ai singoli palazzi, oltre che le caratteristiche della futura strada (come la presenza o meno di porticati), vennero modificati pi\u00f9 volte negli anni, per adattarsi alle mutate richieste e necessit\u00e0 del comune e delle imprese che li stavano costruendo.\nAd attraversarla in senso longitudinale, all'incirca a met\u00e0 del suo tracciato, \u00e8 il Ponte Monumentale, una imponente struttura in marmo a pi\u00f9 arcate. Il Ponte Monumentale si impone sullo stesso luogo dove era la Porta dell'Arco, delle mura del XVI secolo, le cosiddette \"Mura Nuove\". Il suo ruolo \u00e8, come lo era stato quello della porta dell'Arco, di collegare due sistemi di viabilit\u00e0, uno inferiore (via XX Settembre), ed uno superiore (corso Podest\u00e0).\nVenne realizzato con una doppia progettazione. Quella ingegneristica fu affidata nuovamente all'ingegner Cesare Gamba, che realizz\u00f2 una immensa arcata con una struttura del tipo di quelle dei ponti ferroviari; ad essa fu sovrapposto un apparato monumentale in marmo, con colonne e sculture. La progettazione di diversi edifici fu dovuta a Benvenuto Pesce Maineri.\nSituata poco anteriormente al Ponte Monumentale vi \u00e8 la Chiesa intitolata a Santa Rita, detta Chiesa della Consolazione il cui ingresso, corrispondente al livello delle vecchie strade, rimane leggermente pi\u00f9 basso dell'attuale sede stradale. Immediatamente oltre, sopraelevata rispetto alla strada, la chiesa di Santo Stefano, di architettura romanica e ricostruita sui resti di un'antica abbazia benedettina.\nIn occasione delle riqualificazioni cittadine per il G8 del 2001, i marciapiedi di met\u00e0 della via lato Piazza de Ferrari sono stati ampliati di alcuni metri per permettere un maggiore afflusso di pedoni."}
{"id": "408132", "revid": "15756", "url": "https://it.wikipedia.org/wiki?curid=408132", "title": "Video Disk Recorder", "text": "Video Disk Recorder (VDR) \u00e8 un software per Linux sviluppato sotto licenza GPL che consente di trasformare un normale personal computer in un ricevitore satellitare (DVB-S) e digitale terrestre (DVB-T) con funzionalit\u00e0 di personal video recorder.\nRequisiti.\nL'hardware comunemente utilizzato da VDR \u00e8 IBM compatibile, nonostante ci\u00f2, \u00e8 possibile utilizzarlo anche con altre architetture hardware.\nI requisiti minimi delle prime versioni (1.0x) erano molto limitati: processore Pentium 133\u00a0MHz, 32 MB di RAM, un Hard Disk da pochi GByte (quanto basta per l'installazione di una distribuzione linux) e una scheda satellitare comunemente conosciuta fra gli appassionati come Premium o FF (full feature), prodotta in varie versioni con marchi diversi (TechnoTrend, Fujitsu Siemens Computers, Hauppauge) con decoder MPEG ed uscita TV integrati a bordo.\nLe ultime versioni richiedono maggiori risorse hardware, tuttavia un sistema basato su di un vecchio Pentium 3 ad 1\u00a0GHz, 128Mb di RAM ed un Hard Disk da un centinaio di GByte si possono considerare all'altezza per realizzare un \"box\" completo.\nDal punto di vista software il tutto ruota intorno al sistema operativo Linux ed il progetto Linux TV (che sviluppa il supporto per le schede dvb sotto Linux).\nPlugin.\nUna della caratteristiche pi\u00f9 interessanti di VDR \u00e8 la possibilit\u00e0 di essere espanso tramite l'aggiunta di numerosi plugins. La comunit\u00e0 di appassionati e sviluppatori ha dato origine a decine e decine di plugin.\nPatch.\nLa filosofia aperta di VDR consente a chiunque di ampliarne le caratteristiche tramite delle patch:\nDecodifica MPEG.\nIl flusso dati MPEG, proveniente dalla scheda DVB, richiede una decodifica per poter essere visualizzato. Questa decodifica pu\u00f2 essere effettuata in hardware da un apposito chip (decoder) oppure via software\nDecodifica hardware (schede Premium/FF).\nDi norma il flusso viene decodificato dal chip MPEG presente sulla scheda dvb (della famiglia Premium/FF) e reso disponibile in formato analogico sull'uscita TV. In questo caso la scheda dvb ha una doppia funzione: \u00e8 sia periferica di input che periferica di output.\nDecodifica software (schede Budget).\nSul mercato sono presenti numerose schede dvb (dal costo inferiore rispetto alle FF) che non hanno funzionalit\u00e0 in hardware di decodifica, ne uscita tv, queste schede sono comunemente chiamate budget. Utilizzando una scheda budget, la decodifica \u00e8 effettuata via software dalla CPU mentre l'output \u00e8 demandato alla scheda video che deve avere un'uscita tv nel caso si voglia collegare un apparecchio televisivo.\nLa modalit\u00e0 software comporta l'installazione e la configurazione di diversi moduli aggiuntivi e librerie:\nIn alternativa:\nUn'ulteriore possibilit\u00e0 pu\u00f2 essere quella di utilizzare una scheda budget accoppiata ad una scheda Dxr3 (o Hollywood-Plus MPEG) che ha a bordo un decoder MPEG:\nVa ricordato che la decodifica software richiede maggiori risorse in termini di CPU, memoria ram, ecc. Attualmente \u00e8 l'unica via per visualizzare i (pochi) programmi televisivi in alta definizione."}
{"id": "408148", "revid": "1543377", "url": "https://it.wikipedia.org/wiki?curid=408148", "title": "Temperatura critica", "text": "In chimica fisica si parla di temperatura critica in differenti ambiti; nel caso della transizione di fluidi si definisce critica la temperatura al di sopra della quale una sostanza non pu\u00f2 esistere allo stato liquido. Nel caso della transizione superconduttiva si definisce critica la temperatura al di sotto della quale il materiale diviene superconduttore.\nPi\u00f9 in generale si pu\u00f2 chiamare temperatura critica quella temperatura alla quale avviene una transizione di fase.\nIl caso dei fluidi.\nCome gi\u00e0 detto, nel caso dei fluidi, si definisce temperatura critica la temperatura al di sopra della quale una sostanza non pu\u00f2 esistere allo stato liquido, neanche essendo sottoposta a compressione.\nDefinita per la sostanza allo stato gassoso l'equazione di stato di van der Waals:\ne tracciate sul diagramma di Clapeyron (p\u00a0\u2212\u00a0V) le curve corrispondenti alle temperature costanti, si ottiene che esse sono decrescenti per valori superiori a una data Tc, mentre al di sotto di questa non sono monotone. Evidentemente quelle inferiori non possono descrivere bene il comportamento del gas, ammettendo compressioni isoterme con diminuzione della pressione. Per cui nell'area sottostante la curva Tc la sostanza si presenta anche in forme non gassose (ovvero in forma liquida, o in una coesistenza delle due fasi), e il grafico sperimentale non corrisponde a quello di van Der Waals.\nDalla Tc in su invece la sostanza esiste solo sotto forma di gas, e pertanto la temperatura detta \u00e8 quella critica.\nSi ricava che:\nTemperatura ridotta.\nIl rapporto tra la temperatura e la temperatura critica prende il nome di temperatura ridotta ed \u00e8 una quantit\u00e0 adimensionale.\nLa temperatura ridotta \u00e8 utilizzata dal teorema degli stati corrispondenti per il calcolo del fattore di comprimibilit\u00e0 di un gas o di una miscela gassosa."}
{"id": "408151", "revid": "1543377", "url": "https://it.wikipedia.org/wiki?curid=408151", "title": "Iceni", "text": "Gli Iceni o Eceni erano una trib\u00f9 celtica britannica che, tra il I secolo a.C. e il I secolo d.C., viveva approssimativamente, forse, nelle odierne contee inglesi di Norfolk e Suffolk. I Cenimagni, che si arresero a Gaio Giulio Cesare durante la sua seconda spedizione, nel 54 a.C., erano forse un ramo degli Iceni .\nStoria.\nGli Iceni iniziarono, attorno al 10 a.C., a produrre monete il cui disegno era adattato dal tipo gallo-belgico detto la \"faccia di cavallo\" nel quale, in alcuni esemplari pi\u00f9 antichi e soprattutto a Bixley, il cavallo era rimpiazzato con un verro. Alcune monete recano l'iscrizione \"ECENI\", mentre il primo nome di persona a comparire sulle monete \u00e8 Antedio (ca. 10 a.C.), insieme ad altri abbreviati come \"AESU\" e \"SAEMU\".\nLo storico latino Tacito ricorda che all'epoca dell'invasione della Britannia voluta dall'imperatore Claudio, nel 43 d.C., gli Iceni si allearono volontariamente con i Romani. Tuttavia, si ribellarono nel 47, dopo che il proconsole Publio Ostorio Scapula aveva minacciato di disarmarli. Furono sconfitti proprio da Scapula in una battaglia feroce in un luogo fortificato, anche se gli fu poi concesso di mantenere la loro indipendenza. Il sito della battaglia potrebbe essere Stonea Camp, nel Cambridgeshire.\nUna nuova e pi\u00f9 seria ribellione si ebbe nel 61: Prasutago, il ricco re iceno filo-romano, mor\u00ec; era pratica diffusa che un sovrano cliente lasciasse il suo regno in eredit\u00e0 a Roma, mentre il celta tent\u00f2 di preservare la sua casata lasciando come suoi eredi congiunti l'imperatore e le figlie. I Romani ignorarono queste volont\u00e0 testamentarie ed il procuratore Catone Deciano si impadron\u00ec dell'intero territorio, la moglie di Prasutago, Budicca, fu fustigata e le figlie stuprate. Mentre il governatore Gaio Svetonio Paolino stava combattendo in Galles, Budicca guid\u00f2 gli Iceni ed i loro vicini Trinovanti in una rivolta su larga scala, mettendo a sacco la citt\u00e0 di \"Camulodunum\" (Colchester). Tacito attribuisce alla rapacit\u00e0 del procuratore Deciano una certa responsabilit\u00e0 nello scoppio di questa rivolta.\nQuando la regina attacc\u00f2 \"Camulodunum\", i suoi abitanti chiesero aiuto a Deciano, che per\u00f2 invi\u00f2 solo duecento uomini; la citt\u00e0 cadde e Deciano, spostatosi in Gallia, fu sostituito da Giulio Alpino Classiciano. Budicca mise a sacco anche \"Londinium\" (Londra) e \"Verulamium\" (St Albans), prima di essere sconfitta in una localit\u00e0 sconosciuta, forse nelle Midlands Occidentali, da qualche parte nel Watling Street.\nGli Iceni sono ricordati come una \"civitas\" della Britannia romana da Claudio Tolomeo nella sua \"Geografia\",\nin cui \u00e8 menzionata la citt\u00e0 icena di \"Venta Icenorum\". \"Venta\" \u00e8 anche menzionata nella \"Cosmografia ravennate\", e nell\"'Itinerario antonino\", dove \u00e8 indicato come un insediamento nei pressi del villaggio di Caister Saint Edmunds o, secondo il Museo nazionale di Cardiff, a Bixley nel Norfolk o nel Suffolk.\nUna grande Statua di Budicca con una spada e sopra un carro si trova a Londra, sulla riva nord del Tamigi, vicino al ponte di Westminster. "}
{"id": "408175", "revid": "8911", "url": "https://it.wikipedia.org/wiki?curid=408175", "title": "Habitat naturale", "text": ""}
{"id": "408192", "revid": "640277", "url": "https://it.wikipedia.org/wiki?curid=408192", "title": "Deejaytime", "text": ""}
{"id": "408215", "revid": "124360245", "url": "https://it.wikipedia.org/wiki?curid=408215", "title": "FreeMove", "text": "FreeMove \u00e8 un'alleanza, costituita nel 2003, che riunisce alcuni dei principali operatori mobili del mondo. In Europa questa alleanza ha come scopo principale quello di incentivare e semplificare l'utilizzo del telefono cellulare all'estero con il roaming internazionale, nonch\u00e9 di offrire servizi mobili alle aziende multinazionali, attraverso una forza vendita dedicata.\nL'attivit\u00e0 dell'alleanza si estende anche all'America del Nord e del Sud, ed alcuni degli operatori che ne fanno parte sono presenti in Africa e Medio Oriente. In Europa copre circa 230\u00a0000\u00a0000 di clienti.\nGli operatori che ne fanno parte sono: Orange (sussidiaria di France T\u00e9l\u00e9com), T-Mobile (sussidiaria di Deutsche Telekom), TIM (sussidiaria di Telecom Italia). L'operatore TeliaSonera \u00e8 entrato a far parte di FreeMove nel 2006.\nFino al mese di gennaio 2006 ne faceva parte anche Movistar (sussidiaria di Telef\u00f3nica), che per\u00f2 ha lasciato l'alleanza a seguito dell'acquisizione dell'operatore mobile O2 (Irlanda, Regno Unito e Germania).\nL'alleanza \u00e8 simile alla Starmap Mobile Alliance."}
{"id": "408231", "revid": "120806568", "url": "https://it.wikipedia.org/wiki?curid=408231", "title": "Pulp (genere)", "text": "Il pulp \u00e8 un genere letterario che propone vicende dai contenuti forti, con abbondanza di crimini violenti, efferatezze e situazioni macabre e che di norma viene apparentato con l'hard boiled, il poliziesco e l'horror.\nOrigine.\nIl genere pulp nacque nei primi anni venti negli Stati Uniti d'America con storie pubblicate a puntate su riviste (le cosiddette \"Pulp magazine\") di 128 pagine dalle sfolgoranti copertine ma con le pagine interne stampate su carta non rifilata di polpa di legno (in inglese \"pulp\"), quindi di infima qualit\u00e0. \u00c8 negli anni trenta che il genere conobbe il suo apice con le storiche riviste \"Weird Tales\" e \"The Strand\".\nCaratteristiche.\nI romanzi, che in alcuni casi iniziarono ad avere protagonisti fissi, erano scritti da decine di autori, alcuni dei quali oggi sono considerati maestri della letteratura di genere come Howard Phillips Lovecraft, Clark Ashton Smith, Robert E. Howard. Il prezzo variava dai dieci cents al quarto di dollaro e contenevano storie avventurose, fantastiche e ricche di suspense, spesso con protagonisti mascherati, ma quasi sempre con donne sensuali ritratte in copertina.\nLo stile, dato che gli autori erano pagati un tanto a parola, era spesso ridondante, con molti aggettivi e avverbi, dando vita a una narrazione sontuosa, diventata marchio di fabbrica del genere.\nIl pulp in Italia.\nVerso la met\u00e0 degli anni novanta, in Italia si forma un gruppo di scrittori denominati \"I Cannibali\". Questa generazione di autori italiani ha rivisitato in chiave contemporanea il genere letterario \"pulp\". Grazie alle opere dei \"cannibali\" e al successo del film \"Pulp Fiction\", la notoriet\u00e0 del \"pulp\" in Italia indusse il comico Bebo Storti a creare il personaggio dello scrittore pulp Thomas Prostata, protagonista di alcuni sketches del programma televisivo \"Mai dire Gol\". Il suo tormentone era la battuta \"Pulp, molto pulp... pure troppo!\". Nel dicembre del 2013, per le Edizioni Il Foglio, gli Electric Sheep Comics pubblicano la graphic novel Blood Washing che per tematiche e caratteristiche di narrazione si rif\u00e0 al genere Pulp statunitense. L'albo ha avuto un discreto successo, soprattutto nell'underground letterario.\nLa letteratura pulp oggi.\nVi sono anche scrittori non italiani che presentano uno stile molto simile a quello dei \"Cannibali\". Chuck Palahniuk per esempio \u00e8 uno dei maggiori esponenti dello stile pulp contemporaneo; pubblica proprio nel 1996 \"Fight Club\" che presenta gi\u00e0 alcune somiglianze con il movimento letterario italiano, che diventa ancora pi\u00f9 simile in romanzi successivi, stile che non perde neppure nelle sue ultime pubblicazioni, come per esempio \"Gang bang\".\nAdattamenti cinematografici.\nDa questi romanzi a puntate sono stati tratti negli anni '40 decine di adattamenti cinematografici, anch'essi serializzati in pi\u00f9 episodi (dai dodici ai quindici) che venivano proiettati il sabato pomeriggio nelle tipiche \"sale da popcorn\".\nCinema pulp.\nErroneamente oggi si tende a indicare con il termine pulp tutte quelle pellicole che propongono contenuti forti e che abbondano di crimini violenti ed efferatezze, in particolar modo dopo l'uscita nel 1994 del film \"Pulp Fiction\" di Quentin Tarantino, anche se in realt\u00e0 nel mondo del cinema ci\u00f2 che viene considerato pulp dovrebbe essere chiamato exploitation, essendo il pulp un genere pi\u00f9 propriamente letterario.\nPraticamente tutta la produzione di Quentin Tarantino (film diretti, codiretti e sceneggiati) \u00e8 considerata \"pulp\", tanto che spesso si usa il termine \"tarantiniano\" come sinonimo di \"pulp\". Oltre a Tarantino, registi famosi per la violenza in puro stile pulp dei loro film sono Takashi Miike (\"Ichi the Killer\", \"Dead or Alive\", \"Sukiyaki Western Django\"), Gregg Araki (\"Doom Generation\") e Robert Rodriguez (\"Grindhouse - Planet Terror\", \"Sin City\", \"C'era una volta in Messico\", \"Machete\", \"Machete Kills\") e andando pi\u00f9 indietro nel tempo Fernando Di Leo (\"Milano calibro 9\", \"La mala ordina\", \"Il boss\"), Sergio Corbucci (\"Django\", \"Il grande silenzio\") e Umberto Lenzi (\"\", \"Roma a mano armata\")."}
{"id": "408236", "revid": "1718925", "url": "https://it.wikipedia.org/wiki?curid=408236", "title": "Albume", "text": "L'albume \u00e8 un componente delle uova degli uccelli e dei rettili.\nNelle uova degli uccelli l'albume \u00e8 composto da tre strati, due esterni pi\u00f9 fluidi e uno interno pi\u00f9 spesso, gelificato, che tende a rimanere attaccato al tuorlo quando si rompe un uovo fresco.\nIl ruolo primario dell'albume \u00e8 protettivo nei confronti del tuorlo, fungendo da conservante naturale. L'albume agisce contro i batteri che possono contaminare il tuorlo compromettendo lo sviluppo dell'embrione, essendo capace di deteriorarsi a un ritmo sufficientemente lento a garantirne la protezione durante l'intera cova.\nLa composizione chimica dell'albume vede una quantit\u00e0 di acqua pari a circa il 90 % del suo peso; il resto \u00e8 composto di proteine (~ 9 %), sali minerali (magnesio, sodio e potassio), vitamine del gruppo B, e glucosio libero (0,8 %). A differenza del tuorlo, non contiene lipidi.\nSolitamente l'albume coagula a 62 \u00b0C.\nL'albume \u00e8 l'alimento che contiene le pi\u00f9 alte dosi dell'aminoacido metionina, il cui metabolismo produce omocisteina.\nSchiuma.\nLo stress fisico di sbattere gli albumi pu\u00f2 creare schiuma. Sono due i tipi di stress che possono essere provocati nello sbattere l'albume con una frusta da cucina.\nIl primo avviene quando la frusta trascina il liquido attraverso di s\u00e9, provocando una forza che dispiega le molecole delle proteine. Questo processo \u00e8 chiamato denaturazione.\nIl secondo tipo di stress fisico viene dal mescolarsi di aria dentro gli albumi, che induce le proteine a uscire dal proprio stato naturale. Queste proteine denaturate si raccolgono assieme dove l'aria e l'acqua s'incontrano e creano legami multipli con le altre proteine srotolate. In questo modo formano una schiuma, trattenendo sul posto l'aria incorporata, perch\u00e9 le proteine sono formate da amminoacidi; alcuni sono idrofili (sono attratti dall'acqua) e altri sono idrofobici (sono respinti dall'acqua). Questo processo \u00e8 chiamato coagulazione.\nNel gergo della cucina, sbattere gli albumi viene detto \"montare a neve gli albumi\". Quando si sbattono, gli albumi vengono classificati in tre fasi a seconda delle punte che formano quando lo sbattitore viene sollevato: punte soffici, ferme e rigide. Uova sbattute eccessivamente assumono un'apparenza asciutta e alla fine collassano.\nGli albumi non montano correttamente se sono esposti ad una qualunque forma di grassi, come gli oli alimentari o i grassi contenuti nei tuorli delle uova.\nStabilizzare le uova per scopi di cucina.\nCiotola di rame.\nCiotole di rame sono state impiegate in Francia dal XVII secolo per stabilizzare la schiuma delle uova. Il rame assiste nel creare legami pi\u00f9 compatti in elementi contenenti solfuro, come gli albumi. Il legame creato \u00e8 cos\u00ec compatto che i solfuri non riescono a reagire con altri materiali. Una ciotola placcata d'argento ha lo stesso risultato di quella di rame, come anche un pizzico di rame in polvere ad uso alimentare usato in una ciotola di vetro. Gli svantaggi della ciotola di rame includono il costo della ciotola stessa e la difficolt\u00e0 nella pulizia della ciotola. La contaminazione di rame dalla ciotola \u00e8 minima, visto che una tazza di schiuma contiene un decimo del normale fabbisogno giornaliero di una persona.\nQuestioni sanitarie.\nNonostante gli albumi siano apprezzati come fonte di nutrimento con pochi grassi e ricchi di proteine, una piccola quantit\u00e0 di persone non pu\u00f2 consumarle. L'allergia alle uova \u00e8 pi\u00f9 frequente tra i bambini che ne gli adulti, e la maggior parte dei bambini guariscono all'et\u00e0 di cinque anni. Le reazioni allergiche riguardanti l'albume sono pi\u00f9 comuni di quelle riguardanti il tuorlo. In aggiunta alle vere reazioni allergiche, alcune persone manifestano intolleranze alimentari agli albumi.\nLe uova sono sensibili alle contaminazioni con \"Salmonella\". La cottura completa elimina il pericolo diretto (cio\u00e8 albumi cotti che sono solidi e non acquosi), il pericolo di contaminazione rimane se le persone maneggiano uova contaminate e poi toccano altro cibo con attrezzi di cucina, spargendo cos\u00ec i batteri.\nUtilizzi.\nL'albume viene utilizzato come agente chiarificante, soprattutto nella stabilizzazione e chiarificazione del vino. L'albume pu\u00f2 anche essere aggiunto nei cocktail shakerati per creare una delicata schiuma. Alcune proteine in polvere utilizzano l'albume come fonte primaria di proteine.\nNegli anni '50 del Settecento, si credeva che l'albume aiutasse a ridurre il gonfiore, ed era spesso utilizzato per quello scopo. Per aiutare le zone afflitte, l'albume veniva mescolato al bolo armeno. L'albume era anche utilizzato nella rilegatura dei libri, in particolare nel processo della doratura, in modo da far aderire la foglia oro, le tinte e lucidare la copertina.\nL'albume era anche utilizzato dello sviluppo fotografico della seconda met\u00e0 dell'Ottocento. Questo processo era chiamato stampa all'albume."}
{"id": "408255", "revid": "1305887", "url": "https://it.wikipedia.org/wiki?curid=408255", "title": "Capro", "text": ""}
{"id": "408256", "revid": "1442080", "url": "https://it.wikipedia.org/wiki?curid=408256", "title": "SWIF", "text": "SWIF \u00e8 l'acronimo per Sito Web Italiano per la Filosofia. Fondato nel 1995 da Mauro Di Giandomenico e Luciano Floridi, che ne sono stati direttori, \u00e8 stato sostenuto dal Seminario di Storia della Scienza e dal Laboratorio di Epistemologia Informatica dell'Universit\u00e0 degli Studi di Bari.\nDotato fin dal 1997 di un proprio identificativo ISSN (1126-4780) e riconosciuto dal Ministero dell'Istruzione, dell'Universit\u00e0 e della Ricerca (MIUR) come rivista scientifica, lo SWIF \u00e8 stato, fino al 2008, il portale web di riferimento per la filosofia in Italia.\nL'avvio, nel 2002, del progetto \"Bibliotec@SWIF\" ha segnato il passaggio da portale a content provider.\nTra il 2005 e il 2008, lo SWIF \u00e8 stato un editore di strumenti e contenuti in formato di digitale, ha pubblicato e ospitato riviste elettroniche di rilievo nazionale e internazionale, e-book e altre risorse online (quali \"FOLDOP - Free On-line Dictionary of Philosophy\" e \"TFO - Tesi Filosofiche Online\", il database italiano delle tesi di argomento filosofico). Inoltre, lo SWIF ha ospitato regolarmente corsi e seminari online di filosofia. Tutti i materiali offerti dallo SWIF sono sempre stati gratuiti e il lavoro redazionale \u00e8 stato interamente basato sull'opera di volontari.\nA partire dal 1\u00ba luglio 2008, il progetto SWIF \u00e8 stato archiviato."}
{"id": "408285", "revid": "198277", "url": "https://it.wikipedia.org/wiki?curid=408285", "title": "Massimo Carrera", "text": "\u00c8 salito alla ribalta da calciatore con la maglia del , con cui ha vinto una Coppa Mitropa (1990). In seguito ha vissuto i suoi anni pi\u00f9 gloriosi alla , con cui ha conquistato in Italia un campionato di Serie A (1994-95), una Coppa Italia (1994-95) e una Supercoppa italiana (1995), e in campo internazionale una Coppa UEFA (1992-93) e una UEFA Champions League (1995-96). Ha infine legato la seconda parte della carriera agonistica ai colori dell', divenendone \"bandiera\" a cavallo degli anni 1990 e 2000, e raggiungendo una promozione in Serie A (1999-00).\nDa allenatore ha vinto un campionato di Prem'er-Liga (2016-17) e una Supercoppa russa (2017) sulla panchina dello Spartak Mosca, e, in qualit\u00e0 di collaboratore tecnico della Juventus, ha vinto la Supercoppa italiana (2012) sostituendo lo squalificato Antonio Conte in panchina.\nCarriera.\nGiocatore.\nClub.\nGli inizi, Bari.\nCresciuto nella , dopo alcuni anni di esperienza nelle serie minori esordisce in Serie B nel 1985 con la maglia del , allenato da Catuzzi, dove gioca in squadra con Luigi De Rosa e Gian Piero Gasperini. Successivamente si afferma nel , dove resta cinque stagioni.\nJuventus.\nNell'estate del 1991 viene ingaggiato dalla . Nella squadra bianconera guidata da Giovanni Trapattoni viene schierato prettamente come terzino destro, ruolo che aveva gi\u00e0 ricoperto anche a Bari, ma dimostra una grande versatilit\u00e0. La sua prima stagione a Torino culmina con la convocazione nella nazionale di Arrigo Sacchi. Al termine dell'annata seguente solleva il primo trofeo internazionale, la Coppa UEFA.\nNell'estate del 1994, con l'arrivo sulla panchina bianconera di Marcello Lippi, viene schierato come libero al posto dell'incerto Fusi, e diventa un pilastro della squadra che al termine della stagione conquista il \"double\" Scudetto-Coppa Italia. \nNella stagione successiva, l'ultima trascorsa a Torino, perde il posto da titolare, subentrando spesso dalla panchina. Lascia la squadra dopo aver totalizzato 166 presenze e una rete in maglia juventina, vincendo Scudetto, Coppa Italia e Coppa UEFA, a cui si aggiungono la Supercoppa di Lega e la Champions League dell'ultima stagione.\nAtalanta, ultimi anni.\nNell'estate del 1996 viene ceduto all'. Diventa subito capitano e \"leader\" della squadra nerazzurra, la cui maglia veste per otto stagioni sommando 207 gare e 3 reti. A Bergamo diviene una \"bandiera\" proprio per la grinta che mette in ogni partita, nonostante l'et\u00e0 ormai avanzata.\nNel settembre 2003 passa a parametro zero al , rimanendo con i campani per un'annata. Nell'estate 2004 si accorda con il , militando anche coi veneti per una sola stagione. Nell'ottobre 2005, quarantunenne, approda alla con cui lascia il calcio giocato, all'et\u00e0 di quarantaquattro anni, al termine del campionato di Serie C2 2007-2008.\nNazionale.\nLe prestazioni al primo anno nella Juventus gli valgono la convocazione in nazionale, con la quale scende in campo un'unica volta il 19 febbraio 1992 a Cesena in un'amichevole contro .\nAllenatore.\nJuventus.\nIl 18 giugno 2009, Carrera diventa nuovo coordinatore tecnico del settore giovanile della , ruolo che mantiene fino all'estate del 2011 quando, con l'arrivo di Antonio Conte come allenatore, diventa coordinatore tecnico della prima squadra.\nSostituisce Conte nella direzione tecnica degli incontri della squadra durante la fase iniziale della stagione 2012-2013, a causa delle squalifiche inflitte a quest'ultimo e al suo vice Angelo Alessio a seguito delle sentenze sullo scandalo calcioscommesse. Esordisce sulla panchina della prima squadra il 4 agosto 2012 nell'amichevole di Salerno col , mentre Conte e Alessio sono in attesa di giudizio; in seguito alle sentenze di squalifica dei due, \u00e8 confermato allenatore \"ad interim\" della prima squadra a partire dal primo incontro ufficiale della stagione, la finale di Supercoppa italiana disputata l'11 agosto 2012 a Pechino contro il : la squadra bianconera s'impone 4-2 ai tempi supplementari e Carrera conquista il suo primo trofeo da tecnico. Il 25 agosto successivo colleziona la prima panchina in Serie A, mentre il 17 settembre 2012, dopo che la squalifica di Conte \u00e8 estesa anche alle competizioni internazionali, esordisce da allenatore in Champions League. Colleziona la sua ultima panchina bianconera il successivo 7 ottobre contro il , lasciando il posto ad Alessio dopo 7 vittorie e 3 pareggi, chiudendo da imbattuto.\nNazionale italiana.\nA causa delle dimissioni di Conte dalla Juventus, il 16 luglio 2014 \u00e8 esonerato dal club bianconero insieme al resto dello staff del tecnico salentino, e il successivo 19 agosto, con la firma di Conte come commissario tecnico della nazionale italiana, Carrera entra a far parte dello staff azzurro in qualit\u00e0 di assistente.\nNel 2014-2015 frequenta a Coverciano il corso di abilitazione per il master di allenatori professionisti Prima Categoria-UEFA Pro.\nSpartak Mosca.\nDopo il non segue Conte al , e il 13 luglio Carrera entra nello staff dello in qualit\u00e0 di allenatore in seconda. L'8 agosto 2016, dopo la prima giornata di campionato, prende inizialmente \"ad interim\" la guida tecnica del club a seguito delle dimissioni di Dmitrij Aleni\u010dev, venendo poi definitivamente confermato sulla panchina dei russi il 18 dello stesso mese. Sovvertendo i pronostici di inizio stagione, il 7 maggio 2017 vince la Prem'er-Liga alla guida degli spartachi, riportandoli al titolo nazionale dopo 16 anni.\nNella stagione seguente vince la Supercoppa russa contro la , battuta 2-1 ai tempi supplementari. Non riesce, per\u00f2, a confermarsi in campionato, chiudendo al terzo posto della classifica, stesso piazzamento ottenuto nel girone di Champions League. Ripescato in Europa League, lo Spartak \u00e8 eliminato ai sedicesimi di finale dall', mentre nella Coppa di Russia raggiunge le semifinali, dov'\u00e8 estromesso dal . Il 22 ottobre 2018, all'indomani della sconfitta interna in campionato (2-3) contro l', Carrera \u00e8 esonerato, pagando un negativo avvio di stagione.\nAEK e Bari.\nL'8 dicembre 2019 viene nominato allenatore dell', subentrando a Marinos Ouzounid\u012bs, dal quale eredita una squadra in terza posizione nel campionato greco. Conclude la stagione confermando la posizione in classifica, che vale la partecipazione ai preliminari di Europa League e guida gli ateniesi fino alla finale di coppa nazionale, persa contro l'. All'inizio della stagione seguente, dopo aver portato la squadra alla fase a gironi di Europa League, il 22 dicembre 2020 viene sollevato dall'incarico a causa degli scarsi risultati ottenuti in campionato.\nIl 9 febbraio 2021 torna in Italia, ingaggiato dal , squadra militante in Serie C di cui aveva gi\u00e0 vestito la maglia da calciatore tra il 1986 e il 1991, subentrando a Gaetano Auteri. Esordisce sulla panchina biancorossa il 17 febbraio seguente, vincendo in casa contro il per 1-0. Dopo un buon inizio con dieci punti in quattro giornate, la squadra accusa un calo di rendimento che la fa scivolare al quarto posto in classifica. A causa di questi risultati, la societ\u00e0 decide di esonerarlo il 19 aprile seguente, con un bilancio di 5 vittorie, 3 pareggi e 4 sconfitte.\nControversie.\nLa notte di capodanno del 2011 rimane coinvolto in un tamponamento a catena sull'autostrada A4, tra Dalmine e Bergamo, nel quale perdono la vita due ragazze. Tra i conducenti indagati per omicidio colposo, nel maggio 2013 viene condannato in primo grado, con rito abbreviato, a due anni e sei mesi di reclusione.\nStatistiche.\nStatistiche da allenatore.\n\"Statistiche aggiornate al 19 aprile 2021.\" In grassetto le competizioni vinte."}
{"id": "408327", "revid": "125477069", "url": "https://it.wikipedia.org/wiki?curid=408327", "title": "Robert Frost", "text": "\u00c8 uno dei pi\u00f9 noti e importanti poeti americani e fu anche traduttore e drammaturgo.\nBiografia.\nRobert Frost nacque a San Francisco, figlio di Isabelle Moodie, scozzese, e William Prescott Frost, Jr., un discendente dei coloni che giunsero nel New Hampshire nel 1634. Frost visse in California fino all'et\u00e0 di 11 anni. Dopo la morte del padre si trasfer\u00ec, con la madre e la sorella, nel Massachusetts, presso la casa dei nonni paterni. Si iscrisse al Dartmouth College nel 1892 e pi\u00f9 tardi ad Harvard, ma non prese mai una laurea. Frost si dedic\u00f2 a numerose occupazioni dopo aver lasciato la scuola, lavorando come insegnante, calzolaio ed editore dell'opera \"Sentinel\" di D. H. Lawrence. La sua prima poesia, \"My Butterfly\", fu pubblicata l'8 novembre del 1894, nel quotidiano \"The Independent\".\nNel 1895, Frost spos\u00f2 Elinor Miriam White, che divent\u00f2 la pi\u00f9 grande fonte d'ispirazione per le sue poesie fino alla sua morte, avvenuta nel 1938. La coppia si trasfer\u00ec in Inghilterra nel 1912, dopo il fallimento della loro fattoria. Fu all'estero che Frost incontr\u00f2 e fu influenzato da numerosi poeti contemporanei britannici come Edward Thomas, Rupert Brooke e Robert Graves. Mentre si trovava in Inghilterra, Frost strinse amicizia con il poeta modernista Ezra Pound, che lo aiut\u00f2 a promuovere e pubblicare i suoi lavori. Nel 1915, al momento del suo ritorno negli U.S.A., Frost aveva gi\u00e0 pubblicato 2 raccolte complete: \"A Boy's Will\" e \"North of Boston\", con le quali la sua reputazione si afferm\u00f2 completamente. Negli anni venti fu il pi\u00f9 celebre poeta negli U.S.A. e con ogni nuovo libro la sua fama e i suoi onori (inclusi i suoi 4 premi Pulitzer per la poesia) crebbero. Ricevette anche la medaglia d'oro del Congresso ma mai il Premio Nobel per la Letteratura.\nRobert Frost, che fu uno dei poeti preferiti di John Fitzgerald Kennedy (a cui dedic\u00f2 una lirica per la sua inaugurazione presidenziale del 1961) e che venne citato ne \"Le vite di Dubin\" di Bernard Malamud, visse molti anni in Massachusetts e in Vermont, e mor\u00ec a Boston, il 29 gennaio del 1963, per complicanze seguite ad un intervento chirurgico alla prostata per l'asportazione di un tumore maligno, all'et\u00e0 di quasi 89 anni.\nVita privata.\nLa vita di Frost fu costellata da innumerevoli lutti e tragedie. Quando aveva undici anni, il padre mor\u00ec di tubercolosi, lasciando nel suo testamento solamente otto dollari per la sua famiglia. La madre di Frost mor\u00ec di cancro nel 1900 e nel 1920 Frost dovette prendere la decisione di mandare la sorella minore all'ospedale psichiatrico dove mor\u00ec nove anni pi\u00f9 tardi. Queste malattie psichiatriche erano chiaramente ereditarie e anche Frost soffr\u00ec di depressione come sua madre. Sua figlia Irma fu mandata in un ospedale psichiatrico nel 1947 e anche la moglie di Frost, Elinor, soffr\u00ec a tratti di depressione.\nElinor e Robert Frost ebbero un figlio e cinque figlie:\nAlla morte di Frost nel 1963 erano vive soltanto le figlie Lesley e Irma. Sua moglie, che aveva sofferto di problemi cardiaci per tutta la sua vita, era morta nel 1938 a seguito di un arresto cardiaco soltanto un anno dopo che le era stato diagnosticato il cancro al seno.\nLa sua biografia ha influenzato le sue poesie, che, a dispetto delle tragiche esperienze personali, contengono spesso immagini dolci e tranquille e vogliono dare una speranza a chi le legge.\nPoetica.\nLe sue opere sono principalmente associate al mistero, al pavore e alla \"sacralit\u00e0\" insiti nella natura selvaggia ed all'ambientazione della vita e dei paesaggi naturali della New England; sebbene fosse un poeta che utilizzava forme e metrica tradizionali, rimase distaccato dai movimenti letterari e dalle mode del suo tempo. Frost \u00e8 un prosecutore del poeta romantico britannico William Wordsworth, immerso nella linea metafisica americana del trascendalista Emerson, e di Emily Dickinson. Egli tende a superarare nella rappresentazione ci\u00f2 che la natura mostra: tende alla musica interna delle cose, allo svelamento di esse. Il suo metro abituale \u00e8 il giambico libero e il ritmo \u00e8 di per s\u00e9 rappresentazione, \u00e8 immagine."}
{"id": "408355", "revid": "767487", "url": "https://it.wikipedia.org/wiki?curid=408355", "title": "Spatzen-Messe", "text": "La Spatzen-Messe in Do maggiore K 220, ossia la \"Messa dei passeri\", \u00e8 una messa composta da Wolfgang Amadeus Mozart nel 1775 all'et\u00e0 di 19 anni quando si trovava a Monaco.&lt;br&gt;\n\u00c8 una Missa brevis e deve tale curioso appellativo al fatto che nel Sanctus, all'attacco allegro del \"Pleni sunt coeli et terra\", i violini eseguono una piccola cellula ritmica con un'appoggiatura inferiore Fa diesis-Sol, eseguita anche durante gli Osanna, che richiama il cinguettio dei passeri.\nI movimenti sono quelli di una Missa Brevis, orchestrata per\u00f2 con la solennit\u00e0 di una Missa Solemnis (si veda l'impiego di trombe e timpani e il raddoppio delle voci corali dei tromboni)."}
{"id": "408356", "revid": "8911", "url": "https://it.wikipedia.org/wiki?curid=408356", "title": "Eceni", "text": ""}
{"id": "408358", "revid": "486946", "url": "https://it.wikipedia.org/wiki?curid=408358", "title": "Cane maggiore", "text": ""}
{"id": "408360", "revid": "15756", "url": "https://it.wikipedia.org/wiki?curid=408360", "title": "Unico indizio la luna piena", "text": "Unico indizio la luna piena \u00e8 un romanzo breve di Stephen King del 1983.\nOriginariamente doveva essere un calendario: per ogni mese venne realizzato un capitolo e un'illustrazione. In seguito all'annullamento del progetto, capitoli e illustrazioni vennero riunite in un unico volumetto.\nIn Italia \u00e8 stato pubblicato da quattro case editrici: Longanesi, Club degli editori, Salani e Teadue. Tutti contengono la riproduzione delle dodici tavole a colori e in bianco e nero e una economica, senza le illustrazioni, la Teadue.\nDal libro \u00e8 stato tratto anche, nel 1985, il film \"Unico indizio la luna piena\".\nTrama.\nDal mese di gennaio di un non meglio precisato anno, una cittadina nella provincia degli Stati Uniti nord occidentali viene funestata da una serie di tremendi delitti. Inizialmente, i delitti vengono attribuiti a un orso. A scoprire il vero autore dei delitti, ovvero un lupo mannaro, \u00e8 Marty, un ragazzino paraplegico. Una notte di plenilunio il piccolo protagonista esce di casa sulla sua sedia a rotelle, per fare esplodere alcuni petardi regalatigli dallo zio Al. Viene aggredito dal lupo mannaro, ma si salva scagliandogli i petardi in un occhio e fuggendo. Racconta l'accaduto allo zio, che, inizialmente, \u00e8 incredulo. Tuttavia i delitti si susseguono ad ogni plenilunio e infine, insospettito dalla coincidenza, decide di aiutare il ragazzo. Marty inizia cos\u00ec a cercare qualcuno che abbia perso un occhio di recente e scopre, infine, durante la notte di Halloween, che si tratta del sacerdote battista Lowe. Il ragazzo inizia a mandargli, durante il mese di novembre, lettere anonime in cui lo invita a suicidarsi. Infine gli rivela, stupidamente, che conosce il suo segreto, al ch\u00e9 il prete decide di aspettare la seguente luna piena per cercarlo e farlo tacere. Conscio di ci\u00f2, Marty spiega allo zio Al che per uccidere il mostro \u00e8 necessario un proiettile d'argento e lo zio si rivolge cos\u00ec ad un armaiolo di sua conoscenza, un maestro nel suo genere, che prepara una pallottola d'argento. La notte di capodanno c'\u00e8 la luna piena, e il lupo mannaro tenta di aggredire i due, ma questa volta non li trova impreparati, e viene abbattuto con un proiettile d'argento alla testa.\nPersonaggi.\nLa Famiglia Coslaw:"}
{"id": "408365", "revid": "339392", "url": "https://it.wikipedia.org/wiki?curid=408365", "title": "Rowling", "text": ""}
{"id": "408366", "revid": "1347902", "url": "https://it.wikipedia.org/wiki?curid=408366", "title": "Nikolaj Nikolaevi\u010d Polikarpov", "text": "Era conosciuto nell'ambiente come il \"Re dei caccia\", soprattutto grazie al progetto che port\u00f2 alla luce i caccia Polikarpov I-15 e I-16 \"Ishak\" (asinello). Quest'ultimo, il cui primo volo \u00e8 del 1933, fu il primo monoplano ad ali ribassate e con carrello d'atterraggio retrattile.\nBiografia.\nNacque a Georgievsk, nel distretto di Livenskogo, un villaggio della provincia di Or\u00ebl. Comp\u00ec i primi studi a Or\u00ebl, citt\u00e0 di cui frequent\u00f2 anche il liceo, e ultim\u00f2 gli studi in meccanica, costruzione aeronautica e navale al Politecnico di San Pietroburgo. Laureatosi nel 1916, inizi\u00f2 a lavorare nei cantieri navali russo-baltici di San Pietroburgo.\nNel marzo 1918 part\u00ec per Mosca su proposta dell'Amministrazione centrale della Flotta aerea militare, come responsabile dell'uniformamento della produzione aeronautica, e dell'omologazione delle officine di fabbricazione.\nPolikarpov fu capace di integrare le officine della scomparsa azienda aeronautica Dux, a quell'epoca i pi\u00f9 grandi stabilimenti aeronautici dell'URSS, divenendone responsabile degli studi, della progettazione e dei materiali. Alla fine dell'anno, il prototipo \"Dux R-1\", una copia del de Havilland DH.4, sarebbe stato pronto a volare se i motori fossero stati messi a punto \u2013 cosa che non avvenne per diversi mesi.\nPass\u00f2 nel 1919 al comitato tecnico delle forze armate: a gennaio era a capo di un ufficio speciale di studio e progettazione (OKB) composto in gran parte da personale delle vecchie officine \"Dux\", e dove progett\u00f2 un modello pi\u00f9 contenuto del Dux R-1 nelle dimensioni, equipaggiandolo col potente motore Liberty L-12. Prese cos\u00ec forma il Polikarpov I-1, un monoplano con ali a sbalzo.\nNon avendo per\u00f2 preso la tessera del partito comunista, Polikarpov fu rimosso dalle sue funzioni dopo poco tempo.\nNell'ottobre 1929 Polikarpov fu arrestato e condannato a morte, a causa del fallimento di un progetto assegnatogli nel quadro del piano quinquennale. Nel 1931, dopo due anni di attesa, fu trasferito all'Ufficio Speciale di Progettazione dell'OGPU, la polizia politica segreta allora esistente nell'URSS (CKB-39 OGPU) con base alla prigione di Butyrka, dove ebbe modo di progettare con Dmitrij Grigorovi\u010d il Polikarpov I-5. La sentenza fu mutata in 10 anni di lavori forzati, e gli fu garantita la libert\u00e0 vigilata per buona condotta; nel luglio di quello stesso anno, in virt\u00f9 del suo \"status\" di scienziato, gli fu concessa l'amnistia con un gruppo di altri internati.\nPolikarpov, grazie alla qualit\u00e0 del suo lavoro, fu insignito di una quantit\u00e0 di premi, come la nomina di Eroe del Lavoro Socialista (1940), il Premio Stalin (1941, 1943) e l'Ordine di Lenin.\nIl \"Picco di Polikarpov\" nella catena del Pamir prende il nome proprio da Nikolaj Nikolaevi\u010d.\nMor\u00ec nel 1944, consumato da un tumore allo stomaco. Dopo la sua morte, l'OKB da lui seguito fu assorbito dagli OKB Lavochkin, Sukhoi e Mikoyan Gurevich."}
{"id": "408367", "revid": "66387", "url": "https://it.wikipedia.org/wiki?curid=408367", "title": "Nikolaj Polikarpov", "text": ""}
{"id": "408368", "revid": "6066", "url": "https://it.wikipedia.org/wiki?curid=408368", "title": "Ad Maiorem Dei Gloriam", "text": ""}
{"id": "408369", "revid": "66387", "url": "https://it.wikipedia.org/wiki?curid=408369", "title": "Nikolai Polikarpov", "text": ""}
{"id": "408389", "revid": "4711", "url": "https://it.wikipedia.org/wiki?curid=408389", "title": "Impero del Giappone", "text": ""}
{"id": "408395", "revid": "1573940", "url": "https://it.wikipedia.org/wiki?curid=408395", "title": "Boudewijn de Groot", "text": "Biografia.\nBoudewijn de Groot nacque in un campo di concentramento giapponese nel 1944 in Indonesia, dove sua madre mor\u00ec appena un anno dopo. La famiglia ritorn\u00f2 nei Paesi Bassi nel 1946. Entr\u00f2 per la prima volta nelle classifiche nel 1965 con la canzone \"Meisje van 16\" (\"ragazza sedicenne\"). Divenne presto una star e le sue canzoni, impegnate nel sociale, conquistarono un vasto pubblico.\nNel 2004 ebbe un ruolo nella serie tv fiamminga \"Flikken\". Un anno dopo, nel 2005, gli olandesi scelsero una sua canzone, \"Avond\", come miglior canzone di sempre per la classifica \"Radio 2 Top 2000\"."}
{"id": "408402", "revid": "6923", "url": "https://it.wikipedia.org/wiki?curid=408402", "title": "Colorado Springs", "text": "Colorado Springs \u00e8 un comune degli Stati Uniti d'America e capoluogo e citt\u00e0 pi\u00f9 popolosa della contea di El Paso nello Stato del Colorado. La popolazione era di 416.427 persone al censimento del 2010, il che la rendeva al tempo la seconda citt\u00e0 pi\u00f9 grande dello Stato, alle spalle di Denver, e la quarantesima negli Stati Uniti. La citt\u00e0 si trova a 60 miglia (97 km) a sud dal Campidoglio di Denver. Fa parte dell'area metropolitana di Colorado Springs.\nGeografia fisica.\nSecondo lo United States Census Bureau, ha un'area totale di .\nSociet\u00e0.\nEvoluzione demografica.\nSecondo il censimento del 2010, c'erano 416.427 persone. Secondo i dati disponibili del 2018, la citt\u00e0 possiede 472.688 abitanti.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dal 78,8% di bianchi, il 6,3% di afroamericani, l'1,0% di nativi americani, il 3,0% di asiatici, lo 0,3% di oceaniani, il 5,5% di altre etnie, e il 5,1% di due o pi\u00f9 etnie. Ispanici o latinos di qualunque tipo erano il 16,1% della popolazione."}
{"id": "408424", "revid": "1305772", "url": "https://it.wikipedia.org/wiki?curid=408424", "title": "Fiammingo", "text": ""}
{"id": "408436", "revid": "15756", "url": "https://it.wikipedia.org/wiki?curid=408436", "title": "Euparkeria capensis", "text": "L'euparkeria (Euparkeria capensis ) \u00e8 un rettile estinto, appartenente agli arcosauriformi. Visse nel Triassico medio (Anisico, circa 245 milioni di anni fa) e i suoi resti fossili sono stati ritrovati in Sudafrica. \u00c8 considerato molto vicino all'origine degli arcosauri veri e propri.\nDescrizione.\nQuesto animale era piuttosto piccolo, e non doveva superare il metro di lunghezza. Erano presenti file di piccoli elementi ossei (osteodermi) che correvano lungo la zona centrale del collo, del dorso e della coda. Quest'ultima era molto lunga, mentre il corpo era relativamente breve e compatto se raffrontato con quello di altri arcosauriformi primitivi. Il cranio era di grandi dimensioni, piuttosto alto e dotato di grandi finestre anteorbitali e temporali. Anche l'orbita era grande, e possedeva un notevole anello sclerotico. I denti mascellari e mandibolari erano ricurvi e compressi lateralmente, dal margine tagliente e seghettato, ben infissi negli alveoli. Erano inoltre presenti denti sul palato, caratteristica di molti anfibi e rettili primitivi. Gli arti posteriori erano robusti e slanciati, ed erano lunghi una volta e mezzo quelli anteriori. Era presente inoltre un'articolazione mesotarsale (ovvero tra un tarsale prossimale e quello distale), come nei dinosauri, e il piede con cinque dita era di forma simmetrica, con il terzo dito molto allungato.\nScatola cranica.\nUno studio di Gower e Weber (1998) ha messo in luce le caratteristiche della scatola cranica di \"Euparkeria\", di notevole importanza in quanto questo animale potrebbe essere stato vicino all'origine dei veri arcosauri (e quindi molto simile agli arcosauri pi\u00f9 primitivi). La regione otica \u00e8 piuttosto espansa longitudinalmente rispetto a quella degli arcosauri, ed \u00e8 molto stretta da lato a lato. Le pareti delle capsule non sono molto ossificate, in particolare quella interna. Le capsule otiche dei coccodrilli, invece, sono altamente ossificate e sembrano essere ben salde e fisse; questo tipo di organizzazione spaziale \u00e8 necessaria per il senso dell'udito, che dipende da una topologia molto precisa. La scatola cranica di \"Euparkeria\", inoltre, \u00e8 dotata di varie protuberanze e flange che servivano all'inserzione di muscoli o tendini.\n\"Euparkeria \"rappresenta bene uno stadio intermedio dell'evoluzione tra i tetrapodi basali e gli arcosauri. Nei tetrapodi basali, la scatola cranica (oltre a contenere il cervello) \u00e8 una sorta di punto di ancoraggio per altre strutture craniche. In \"Euparkeria\", invece, la scatola cranica non aveva necessit\u00e0 di essere in contatto con le ossa dermiche del cranio, e nemmeno di ancorare meccanicamente muscoli e tendini, che invece avevano soltanto punti d'appoggio. Queste caratteristiche potrebbero essere state determinanti per il rapido sviluppo degli arcosauri in varie direzioni durante il Triassico medio.\nClassificazione.\n\"Euparkeria \"venne descritto per la prima volta da Robert Broom nel 1913, sulla base di resti fossili rinvenuti nella regione di Aliwal North, in Sudafrica, in terreni risalenti all'inizio del Triassico medio (Anisico). Nel 1920 il paleontologo tedesco Friedrich von Huene coni\u00f2 il termine Euparkeriidae per accogliere \"Euparkeria \"e i suoi presunti stretti parenti; lo studioso classific\u00f2 \"Euparkeria \"e gli euparkeriidi all'interno degli pseudosuchi (un nome che a quel tempo indicava gli stretti parenti dei coccodrilli vissuti nel Triassico). Analisi filogenetiche recenti, invece, hanno indicato che gli euparkeriidi siano un gruppo di arcosauriformi basali, al di fuori del clade Pseudosuchia e prossimi sia alla linea evolutiva di arcosauri simili a coccodrilli (crurotarsi) che a quella degli arcosauri affini ai dinosauri e agli uccelli (ornitodiri). In ogni caso, \"Euparkeria \"e i suoi stretti parenti non erano probabilmente diretti antenati di nessuna delle due linee. Altri possibili euparkeriidi sono \"Dorosuchus\", \"Halazhaisuchus\", \"Osmolskina \"e \"Wangisuchus\".\nPaleobiologia.\nLocomozione.\nLe zampe posteriori di \"Euparkeria \"erano piuttosto lunghe rispetto a quelle anteriori; ci\u00f2 ha portato molti ricercatori a ipotizzare che questo animale camminasse almeno occasionalmente sulle sole zampe posteriori. Altri possibili adattamenti al bipedismo di \"Euparkeria \"includono le file di osteodermi, che potrebbero aver stabilizzato il dorso, e una lunga coda che potrebbe aver controbilanciato il resto del corpo. La paleontologa Rosalie Ewer, nel 1965, sugger\u00ec che \"Euparkeria \"potrebbe aver passato gran parte del suo tempo sulle quattro zampe, ma potrebbe essersi mosso sulle zampe posteriori durante la corsa. In ogni caso, gli adattamenti al bipedismo in \"Euparkeria \"non sono cos\u00ec evidenti come in altri arcosauriformi triassici (come i primi dinosauri e i poposauroidi); le zampe anteriori erano ancora relativamente lunghe e la testa era cos\u00ec grande che la coda potrebbe non essere stata efficace come contrappeso.\nLa posizione dei punti di ancoraggio dei muscoli sull'omero o sui femori suggerisce che \"Euparkeria \"non poteva tenere le sue zampe in una postura completamente eretta, al di sotto del corpo, ma piuttosto proiettate leggermente all'infuori, come negli odierni coccodrilli o in altri arcosauriformi quadrupedi del Triassico. \"Euparkeria \"possedeva una grande proiezione posteriore del calcagno, che potrebbe aver fornito una forte spinta alla caviglia durante la locomozione. Una proiezione del calcagno avrebbe garantito all'animale un movimento su quattro zampe simile alla \"camminata alta\" dei coccodrilli quando si muovono sulla terraferma (Sookias e Butler, 2013).\nAbitudini notturne.\nAlcuni esemplari di \"Euparkeria \"conservano anelli ossei nelle orbite, noti come anelli sclerotici, che nell'animale in vita proteggevano l'occhio. L'anello sclerotico di \"Euparkeria \"era molto simile a quello degli odierni uccelli e rettili notturni; ci\u00f2 suggerisce che \"Euparkeria \"potrebbe aver avuto uno stile di vita adattato a condizioni di scarsa luce. Durante il Triassico inferiore il bacino del Karroo era a circa 65 gradi di latitudine sud, e ci\u00f2 indica che \"Euparkeria \"doveva sperimentare lunghi periodi di oscurit\u00e0 nei mesi invernali (Schmitz e Motani, 2011).\nPossibile omeotermia.\nUno studio sulla crescita ossea di Euparkeria ha indicato un alto tasso per questo animale, compatibile con quello degli animali omeotermi (\"a sangue caldo\"). \u00c8 possibile quindi che Euparkeria e altri arcosauriforimi basali come Erythrosuchus fossero dotati di un sistema di controllo della temperatura corporea pi\u00f9 simile a quello dei dinosauri che a quello delle lucertole (Legendre et al., 2013)."}
{"id": "408438", "revid": "2006767", "url": "https://it.wikipedia.org/wiki?curid=408438", "title": "Big Boss", "text": "Big Boss, il cui vero nome \u00e8 John, conosciuto anche come Naked Snake e Jack, \u00e8 un personaggio della serie di videogiochi \"Metal Gear\" ideata da Hideo Kojima. Compare nel ruolo di protagonista nei videogiochi ', ', ', \" e \" (che servono da prefazione ai restanti capitoli della saga) e da antagonista in \"Metal Gear\" e '.\nLa storia.\nLe origini.\nJack, conosciuto pi\u00f9 comunemente come Big Boss, nasce nel 1935. Ha delle prime esperienze nell'esercito degli Stati Uniti ma solo nel 1950 entra sotto l'ala protettiva di The Boss, la \"madre delle forze speciali americane\", ed inizia un'esperienza che lo porter\u00e0 a fare scelte decisive per il futuro del mondo che conosce.\nFino al 1960 circa, i due passano diversi anni sui campi di battaglia e compiono missioni in coppia. Insieme sviluppano il CQC (Close Quarter Combat), una tecnica di combattimento ravvicinato atta a neutralizzare, disarmare o stordire il nemico. Dopo numerose esperienze (che gioveranno ulteriormente alle gi\u00e0 indiscusse qualit\u00e0 belliche di Jack) The Boss sparisce dalla vita dell'allievo.\nL'uomo prosegue da solo la propria carriera nei ranghi di diversi corpi speciali, inclusi i Berretti verdi fino al 1964, anno in cui viene reclutato da Major Zero, posto a capo della nuova unit\u00e0 di infiltrazione FOX.\nLa crisi del 1964 e la missione \"Snake Eater\".\nIl primo incarico ufficiale della squadra, la Missione Virtuosa (in originale, \"Virtuous Mission\"), vede Jack impegnato sul campo nella zona di Tselinoyarsk con il nome in codice Naked Snake, allo scopo di salvare e recuperare uno scienziato di nome Nikolai Stepanovich Sokolov. Dopo anni di separazione ha inoltre modo di incontrare nuovamente il suo mentore, The Boss (anche conosciuta come The Joy), che partecipa alle operazioni in veste di consigliere.\nPer evitare di lasciare tracce di armi statunitensi sul suolo sovietico, Snake viene inviato sul campo pressoch\u00e9 disarmato, con l'ordine di procurarsi autonomamente l'equipaggiamento necessario sottraendolo ai nemici (\"On-Site Procurement\"); da qui il nome in codice \"Naked\", ossia \"nudo\". Non potendo contare su un supporto ufficiale da parte della madrepatria, Snake \u00e8 inoltre costretto a cibarsi di animali selvatici e a medicarsi autonomamente le ferite.\nPoco dopo la liberazione di Sokolov (occasione del primo incontro tra Big Boss e Revolver Ocelot) la missione subisce un rovesciamento di fronte improvviso: The Boss si para davanti a Snake, proclamando la propria diserzione dagli Stati Uniti a favore dell'URSS. La donna attacca John (rompendogli un braccio ed una costola) e lo getta gi\u00f9 da un ponte sospeso su di un fiume.\nUna settimana dopo essere stato recuperato e curato, Naked Snake ritorna con il supporto (esclusivamente via radio) dell'unit\u00e0 FOX negli stessi luoghi per la Missione Snake Eater allo scopo di rimediare alla defezione di The Boss provando al contempo la propria estraneit\u00e0 ai fatti. Il primo degli obiettivi \u00e8 dunque portare a termine il salvataggio di Sokolov, ora prigioniero del Colonnello Volgin, un militare estremista sostenitore di Breznev, dotato di una forza fisica prodigiosa e del potere di manipolare l'elettricit\u00e0. Il secondo, ma non meno importante, \u00e8 l'eliminazione fisica della stessa The Boss.\nNel corso della missione Snake ottiene l'aiuto di EVA, qualificatasi come un'agente ex-NSA passata al KGB. Si trova inoltre ad affrontare pi\u00f9 volte gli ex compagni d'arme del suo mentore, l', oltre che il giovane Ocelot. I primi vengono uccisi uno dopo l'altro; il secondo, dopo diversi incontri-scontri tramite i quali nasce una grande stima reciproca, viene infine risparmiato.\nTuttavia, Jack viene sorpreso nell'atto di salvare Sokolov (il quale, apparentemente ucciso da Volgin, ricomparir\u00e0 anni dopo) e perde l'occhio destro durante una lunghissima sessione di tortura nella base nemica di Groznji Grad.\nRiuscito a fuggire nelle fogne della fortezza, rischia la vita gettandosi da un alto canalone per sfuggire ai cani delle guardie e dallo stesso Ocelot. Mentre \u00e8 incosciente sott'acqua, ha una visione dell'aldil\u00e0 ed incontra The Sorrow. Ripresosi miracolosamente, Snake riesce successivamente a distruggere lo Shagohod, un mostruoso tank con armamento nucleare progettato da Sokolov su ordine di Volgin. Quest'ultimo, per colmo di ironia, dopo una lunga battaglia morir\u00e0 folgorato da un fulmine che pare sia lo stesso The Sorrow a generare. Dopo una lunga fuga e arrivato al punto di estrazione, Snake uccide la donna che per lui \u00e8 stata allo stesso tempo madre, amante, compagna di battaglie e mentore, dopo una lotta all'ultimo sangue in un campo di candidi gigli. In considerazione delle sue imprese, riceve il titolo di Big Boss dal Presidente Lyndon Johnson e giunge al cimitero dove si trova la tomba di The Boss, dove, con le lacrime agli occhi, fa il saluto davanti alla tomba della sua mentore.\nTramite EVA, rivelatasi poi una spia al servizio degli interessi cinesi, Snake scopre che The Boss non aveva realmente disertato, ma era in missione segreta per conto della branca americana dei \"Filosofi\" (che successivamente modificheranno il loro nome in Patriots) per scoprire dove il Colonnello Volgin avesse nascosto i loro soldi (precedentemente amministrati da suo padre Boris) e infine recuperarli a favore del governo degli Stati Uniti.\nIl lancio imprevisto di una testata nucleare miniaturizzata sul territorio russo da parte dello stesso Volgin (per distruggere il vecchio impianto di ricerca di Sokolov e intimidire Chru\u0161\u010d\u00ebv) fin\u00ec invece per mandare in agitazione lo scenario gi\u00e0 critico della guerra fredda e decretare la condanna a morte della stessa The Boss per mano del suo allievo prediletto per provare l'innocenza e l'estraneit\u00e0 dell'America - venendo consegnata di fatto alla storia come un criminale di guerra, mentre la verit\u00e0 verr\u00e0 insabbiata.\nSan Hieronymo e la creazione dei Patriots (1970).\nSei anni dopo, il 1\u00ba novembre del 1970, Snake (che si rifiuta ostinatamente di usare il titolo attribuitogli dal Presidente) viene rapito da alcuni membri ribelli di FOX e portato sulla penisola di San Hieronymo. Qui, insieme a un giovane soldato tenuto prigioniero di nome Roy Campbell, un ragazzo soggetto di esperimenti tesi a creare il soldato perfetto di nome Frank Jaeger e alcuni soldati sovietici, riesce a fermare i rivoltosi, sconfiggerne il capo Gene e distruggere l'arma che hanno rubato, il Metal Gear.\nDissoltasi cos\u00ec la vecchia unit\u00e0, Snake porta a compimento lo spunto iniziale di Major Zero fondando nel 1971 il primo nucleo della FOXHOUND, specializzata in operazioni di infiltrazione estreme. In seguito Ocelot riuscir\u00e0 a rubare al Direttore della CIA i nomi degli antichi Filosofi e ad ottenere la seconda parte della loro eredit\u00e0 (la prima parte l'aveva ottenuta durante gli eventi di Snake Eater). Riuscir\u00e0 a spodestare i Filosofi e a prenderne il loro posto fondando i Patriots insieme a Zero, EVA, Sigint e Para-Medic.\nLes Enfants Terribles (1972).\nZero, il capo dei Patriots, decide con presunzione di non poter permettere che Big Boss, alla sua morte, non lasci nessun erede con il suo stesso sangue nelle vene. Credendo di agire nel bene comune dei Patriots (e forse con le migliori intenzioni), avvia il progetto \"Les Enfants Terribles\" e preleva campioni del DNA di Big Boss, con l'inganno, per poi far nascere in segreto i suoi cloni: Solid Snake, Liquid Snake e Solidus Snake. I Patriots useranno EVA come madre surrogata.\nQuando Big Boss viene a sapere dell'esperimento riuscito, i rapporti di amicizia e fiducia con Zero (gi\u00e0 in deterioramento) non possono che peggiorare, e Big Boss decide di uscire completamente dal circolo dei Patriots, lasciando il posto di comandante di FOXHOUND.\nLe menzogne, i tradimenti e le tragedie a cui ha assistito hanno finito di colpire duramente Big Boss che da anni era rimasto segnato per aver ucciso la persona a cui teneva di pi\u00f9.\nDopo \"San Hieronymo\" e \"Les Enfants Terribles\" ha compreso di aver servito un paese finto, marcio e piegato alla cupidigia che era lontano dalle sue prospettive (tra le tante cospirazioni, viene a sapere anche che The Boss \u00e8 stata incastrata di proposito dal governo degli Stati Uniti). Tutti questi eventi lo convincono a fare proprio in qualche modo il sogno del suo vecchio maestro: pensa di riunire il mondo come negli anni della guerra contro i nazisti dove tutti avevano un nemico unico.\nPoi, grazie ai fondi recuperati dopo la crisi di San Hieronymo, costituir\u00e0 un primo nucleo di una sua compagnia militare.\nI Militaires Sans Fronti\u00e8res e l'incidente del Peace Walker (1974).\nBig Boss, dopo aver lasciato definitivamente i Patriots, decide di rifugiarsi in Colombia dove conosce Kaz Miller e insieme a quest'ultimo decide di creare un piccolo nucleo di soldati noto come Militaires Sans Fronti\u00e8res (Soldati Senza Frontiere).\nBig Boss preferisce vedere la sua organizzazione come niente di grandioso, mentre Kaz pensa che i MSF possano espandersi e nel tempo accumulare abbastanza armi e soldati da permettersi di diventare una delle CMP pi\u00f9 forti e richieste al mondo. Inizialmente Big Boss non sembra interessato, ma in seguito cambia idea ed accetta il \"progetto\" di Kaz.\nUn giorno si presenta la tanto attesa opportunit\u00e0: un certo prof. G\u00e0lvez, con la sua giovane allieva Paz, spiega loro che dei mercenari della C.I.A. sono entrati in Costa Rica. La Costa Rica non possiede un esercito e per questo il professore chiede a Big Boss di scacciare la C.I.A., fornendo in cambio una piattaforma marittima nel Mare Caraibico, nota come \"Mother Base\". Sotto il consiglio di Kaz, Big Boss accetta. Big Boss scopre che delle testate nucleari stanno per essere trasportate in un laboratorio segreto situato nel cratere del vulcano Irazu. Le testate servono per il progetto del \"Peace Walker\": un'arma bipede ed autonoma, controllata da intelligenza artificiale, che dovrebbe essere usata come deterrente nucleare per mantenere la pace nel mondo. A capo del progetto, si trova l'ex-direttore C.I.A. Hot Coldman, che dieci anni prima elabor\u00f2 l'Operazione Snake Eater. Durante la missione Big Boss conosce Huey, uno scienziato che ha preso parte al progetto \"Peace Walker\" e che dopo essere stato cacciato da Coldman, si unir\u00e0 ai MSF per lo sviluppo di un'arma bipede: lo ZEKE.\nBig Boss viene a conoscenza che una certa dottoressa Strangelove ha usato, come IA del Peace Walker, la personalit\u00e0 di The Boss (il defunto mentore di Big Boss). Lo scopo \u00e8 ben chiaro: per lanciare un attacco nucleare di rappresaglia, secondo Coldman, non basterebbe un essere umano, ma \u00e8 necessario usare un computer che \"non pu\u00f2\" esitare a lanciare un attacco in caso di guerra. Tuttavia occorre anche che l'IA fosse abbastanza intelligente da determinare le sue stesse azioni e gli obiettivi da colpire. Secondo Strangelove nessuno poteva fare questo meglio della patriottica The Boss, e per questo decise di ricostruire l'IA secondo la sua personalit\u00e0.\nIl Peace Walker, dopo aver concluso una battaglia con Big Boss, verr\u00e0 spostato in Nicaragua, in una base americana. Si viene a conoscenza inoltre che Coldman, per provare l'efficienza del Peace Walker alla C.I.A. (e per ottenere quindi i fondi per produrlo in serie) ha bisogno di lanciare un missile atomico su un bersaglio. E il bersaglio scelto \u00e8 proprio la Mother Base dei MSF. Dopo aver raggiunto la base americana (stranamente piena di mercenari del KGB), Big Boss fa una scioccante scoperta: il prof. G\u00e0lvez \u00e8 in realt\u00e0 un alleato di Coldman. Tuttavia Coldman cade vittima di G\u00e0lvez, che lo tradisce e rivela il suo nome vero: Zadornov. Egli \u00e8 un agente segreto del KGB e rivela che il piano dell'URSS \u00e8 lanciare dalla base americana un missile nucleare con il Peace Walker su Cuba, alleato russo, in tal modo che in America Latina si infiammi un sentimento anti-americano e che il comunismo si diffonda senza ostacoli, privando cos\u00ec gli USA dell'appoggio del resto del continente americano.\nFortunatamente il piano fall\u00ec, e il Peace Walker venne disattivato, mentre Zadornov e Coldman vengono portati sulla Mother Base dei MSF. Anche Strangelove si unisce ai MSF per contribuire alla creazione del ZEKE, sviluppandone l'IA. Alla Mother Base per\u00f2 Coldman attiva da remoto il lancio nucleare del Peace Walker che trasmette a Washington i dati di un attacco nucleare fittizio da parte sovietica. La faccenda diviene seria: anche gli americani hanno intenzione di bombardare l'URSS, per\nrappresaglia.\nSnake cerca di distruggere il Pod Mammifero per bloccare la trasmissione dei dati, senza successo, e distrutto dall'essere a ripetere l'omicidio di colei che era stata la sua mentore a distanza di dieci anni da ci\u00f2, crolla per la disperazione. A quel punto l'IA del Peace Walker elabora una strategia per risolvere tutto: decide di suicidarsi, annegandosi, e cos\u00ec cancellando i dati del falso lancio. Ancora una volta The Boss (o meglio l'IA creata sulla sua personalit\u00e0) salva il mondo da una catastrofe, sacrificando se stessa.\nTuttavia i guai non finirono. Nella confusione dell'attacco fittizio, Paz prende il controllo del ZEKE (ormai completato) e rivela la sua vera identit\u00e0: lei \u00e8 Pacifica Ocean un agente segreto al servizio dei Patriots. La richiesta di Zero \u00e8 semplice: vuole che Big Boss si riunisca ai Patriots pur potendo mantenere il controllo dei MSF (secondo gli ordini dei Patriots, ovviamente). Questo perch\u00e9 i Patriots (come in futuro) hanno paura del pericolo rappresentato dai MSF e da Big Boss. Se Big Boss dovesse rifiutare, allora Paz sar\u00e0 autorizzata a lanciare una testata atomica con lo ZEKE, per far ricadere la colpa di tale attacco sui MSF, ed impedirgli di espandersi. Big Boss ovviamente rifiuta e distrugge lo ZEKE, uccidendo anche Paz.\nDopo tutto questo Snake per\u00f2, arriva ad una conclusione. L'unica secondo lui, possibile: durante l'operazione Snake Eater, The Boss si \u00e8 sacrificata per salvare il mondo, rinnegando quindi il suo spirito guerriero ed anche lui, Snake, il suo discepolo pi\u00f9 amato, cosa che lo spinge ad alterare la sua figura da vittima a traditrice e voltandole le spalle. Dopo questa dispiaciuta visione delle cose, Snake decide che non vuole rinnegare il suo passato come ha fatto The Boss ed accetta quindi il titolo di Big Boss, che da sempre aveva rifiutato.\n\u00c8 qui che inizia dunque l'ascesa di Big Boss e dei MSF, che in futuro useranno il business della guerra per accumulare immensi fondi, e diverranno allo stesso tempo i nemici dei Patriots.\nLa missione a Camp Omega e l'operazione Trojan Horse (1975).\nMarzo, 1975. Camp Omega \u00e8 una prigione americana, a Cuba, sotto controllo dei Marine. Sul posto arriva un'unit\u00e0 particolare, denominata XOF, con lo scopo di interrogare \"un prigioniero molto speciale\" nell'area della vecchia prigione. \u00c8 Chico, che insieme a Paz, la quale \u00e8 sopravvissuta all\"'Incidente del Peace Walker\" grazie a un pescatore che l'ha trovata incosciente su una spiaggia, sono stati catturati. Il capo della XOF \u00e8 Skull Face, un agente dei Patriots che aveva il compito di interrogare Chico per ottenere informazioni sulla Mother Base, e Paz per assicurarsi che non stesse facendo il doppio gioco con i Patriots (nel suo diario che ha lasciato sulla Mother Base si nota che la ragazza era combattuta dal seguire Cipher o il suo cuore, cercando di sabotare lo Zeke per rallentare i piani di quest'ultimo e continuare a stare un altro po' nel paradiso pacifico che per lei stava diventando quel posto, tuttavia essendoci un'altra spia su Mother Base, Cipher viene a sapere che Paz prima di procedere col piano ordinario stava cercando di annullare i suoi piani, per questo viene accusata di tradimento). Skull Face riesce nel suo compito e subito dopo aver dato a Chico un walkman (per fare in modo che Snake si allontani dalla sua base e venga a soccorerlo), il gruppo XOF, a bordo delle jeep, si allontana fino ad arrivare all'eliporto dove partono dopo aver ottenuto ci\u00f2 che vogliono. Il leader della XOF, d\u00e0 inizio all'operazione \"Trojan Horse\", ovvero \"annientamento dei pirati\" (i MSF). Big Boss ha saputo tutto grazie all'intelligence dei MSF e all'informazioni ricevute da Amanda in missione a Cuba e decide di imbarcarsi in una missione per recuperare Chico e Paz, poich\u00e9 entrambi conoscono informazioni essenziali: Chico conosce informazioni dettagliate sulla Mother Base, mentre Paz conosce informazioni importanti sui Patriots, nemici di Big Boss.\nNel frattempo alla Mother Base si prepara l'ispezione dell'A.I.E.A. (Agenzia internazionale per l'energia atomica) che chiede il permesso di certificare che Big Boss e il suo esercito di mercenari non abbiano un arsenale nucleare, ispezione causata sicuramente dalle soffiate di Paz a Cipher. Inizialmente l'intenzione era di non permettere l'ispezione (poich\u00e9 gli MSF dispongono di un armamento nucleare, il ZEKE), tuttavia un atteggiamento cos\u00ec ostile gi\u00e0 di per s\u00e9 genererebbe sospetti. Ma Huey, ha un'idea: nascondere il ZEKE e le testate nucleari in fondo all'oceano e permettere l'ispezione della A.I.E.A., in modo da permettergli di verificare che la Mother Base non ha attrezzature pericolose, e placare la loro preoccupazione, con l'inganno ovviamente. Il piano di Huey viene approvato, tuttavia Big Boss non sar\u00e0 presente perch\u00e9 occupato con la missione a Camp Omega, la Mother Base viene sgomberata da tutti i civili e rimangono solo i soldati ed Huey, Chico d'altro canto viene spedito dalla sorella a Cuba per evitare che si incontri con Paz quando questa verr\u00e0 portata alla base, in conclusione Chico non raggiunge mai la sorella ma approfitta della situazione per andare a salvare la ragazza di cui \u00e8 innamorato venendo catturato. Boss recupera Chico, che gli consegna il suo walkman, regalatogli come \"premio\" da Skull Face e grazie ai suoni, Boss apprende che Paz \u00e8 prigioniera, nell'edificio principale della base. L\u00e0 trova Paz orribilmente deturpata, piena di segni delle torture che ha dovuto subire.\nPortata anche lei sull'elicottero degli MSF, Big Boss capisce che dentro lei c'\u00e8 una bomba, messagli probabilmente da Skull Face per farla detonare una volta dopo esser stata recuperata. Nel frattempo Huey Emmerich informa Boss che l'ispezione dell'A.I.E.A. sta arrivando. Tuttavia quando Boss arriva alla Mother Base, la trova in fiamme, quasi distrutta completamente. Tra la confusione generale, Boss, dopo aver avvistato Kaz, scende per salvarlo. Riusciti a scappare dagli assalitori osservano la Mother Base ormai distrutta, mentre sprofonda nell'oceano, portandosi con s\u00e9 i loro uomini. Kaz spiega che l'ispezione era tutta una farsa, non aspettavano nessun ispettore ma semplicemente gli assalitori della XOF (da questo si deduce che il traditore sia Huey) che miravano a distruggere gli MSF (\"annientamento dei pirati\" come aveva detto Skull Face).\nPaz si sveglia e rivela di avere un'altra bomba (presumibilmente nell'utero) e, per salvare Big Boss, cerca di buttarsi in mare. La bomba tuttavia esplode a mezz'aria, causando un vuoto d'aria. Un elicottero della XOF si scontra con quello dei MSF, finendo cos\u00ec in fondo al Mare Caraibico. Fu la fine dei Militaires Sans Fronti\u00e8res.\nComa e fuga dall'ospedale di Dhekelia (1975-1984).\nA seguito dell'incidente avvenuto sull'elicottero degli MSF, Big Boss, gravemente ferito ed in coma, viene portato d'urgenza in un ospedale a Cipro dove i medici riescono a salvargli la vita. Insieme a lui \u00e8 miracolosamente sopravvissuto anche il medico con cui era a bordo dell'elicottero. Nel frattempo Zero (che si scopre non essere stato responsabile dell'attacco alla Mother Base), con l'aiuto di Ocelot e Kaz Miller, elabora un piano per salvare Big Boss dalla moltitudine di persone che lo vorrebbero morto: eseguire una plastica facciale sul medico sopravvissuto all'incidente per renderlo uguale a Snake e scambiare cos\u00ec le loro identit\u00e0.\nIl medico, conosciuto ora come Venom Snake o \"Punished Snake\", si risveglia dal coma 9 anni dopo l'incidente, qualche giorno prima che l'ospedale venga attaccato dalla XOF. Insieme ad un altro paziente (un uomo dalla faccia quasi del tutto bendata) Venom Snake si fa strada fino all'uscita dell'ospedale. I due riusciranno a fuggire con un'ambulanza, ma avranno un incidente e sveniranno entrambi. Al suo risveglio, Venom Snake \u00e8 da solo nell'abitacolo, e ad aspettarlo trova Ocelot, con cui riesce a fuggire. I due, riunitisi a Kaz Miller, costruiranno una nuova Mother Base e fonderanno un nuovo gruppo militare: i Diamond Dogs. Ocelot, tramite autoipnosi e bipensiero, si autoconvincer\u00e0 che Venom Snake \u00e8 l'autentico Big Boss.\nViene successivamente rivelato che il paziente dalla faccia bendata, dopo l'incidente con l'ambulanza, \u00e8 il primo a riprendersi dallo svenimento. Uscito dall'abitacolo, incontra Ocelot, che gli fornisce vestiti ed una moto per la fuga. Sotto le bende si nasconde il vero Big Boss, che sparisce dalla circolazione per dedicarsi alla costruzione di Outer Heaven, mentre il \"fantasma\" di Big Boss guider\u00e0 i Diamond Dogs, risolvendo al tempo stesso la questione con Skull Face e il Metal Gear Sahelanthropus.\nLa rivolta di Outer Heaven e la caduta di una leggenda (1995).\nUna volta conclusasi la vicenda con Skull Face, il vero Boss si diresse in Africa centrale e l\u00ec stabil\u00ec la sua compagnia, fondando la vera e propria nazione indipendente di Outer Heaven (\"Paradiso Esterno\").\nNonostante la salvaguardia di Big Boss fosse nei piani di Zero, quest'ultimo non era pi\u00f9 al comando dei Patriots ed era stato sostituito da un complesso sistema di intelligenze artificiali che vedeva Big Boss solamente come una minaccia; pertanto Big Boss sapeva bene che ai \"nuovi\" Patriots la creazione di Outer Heaven non sarebbe piaciuta affatto, dunque (seguendo l'esempio del Colonnello Volgin) decise di dotarsi di qualcosa che avrebbe potuto mantenere l'indipendenza della nazione, grazie al concetto di deterrenza: il Metal Gear. A questo punto Big Boss mette in piedi per la seconda volta un astuto inganno: finge di tornare negli Stati Uniti d'America come capo di FOXHOUND, mentre lascia il suo fantasma, il falso Big Boss (ossia Venom Snake), a capo di Outer Heaven.\nFu cos\u00ec che il falso Big Boss (seguendo gli ordini di quello autentico) ingaggi\u00f2 uno scienziato russo, il dottor Drago Pettrovich Madnar, per creare una nuova, formidabile arma: il Metal Gear TX-55. Il TX-55, era un robot ad equipaggio umano, armato con 2 mitragliatrici M61 Vulcan da 15\u00a0mm e un cannone laser da 20\u00a0mm, e dotato inoltre di una corazza in grado di resistere ad esplosivi di tipo HEAT. Gi\u00e0 queste qualit\u00e0 lo rendevano un'arma micidiale, inoltre gli fu aggiunta la capacit\u00e0 che pi\u00f9 lo rendeva pericoloso: 2 missili IRBM.\nNel 1995 tutto il potenziale militare di Outer Heaven viene rivelato tramite l'intelligence, e i Patriots impauriti ed avidi delle conoscenze e delle armi in possesso di Big Boss, rispondono manipolando la NATO che invia l'agente pi\u00f9 esperto di FOXHOUND, Gray Fox - ovvero Frank Jaeger ormai adulto. Questi viene catturato ma il falso Big Boss, che fin qui mantenne nascosto il proprio ruolo, non tratta l'uomo come un prigioniero e fa trapelare volutamente informazioni sul fallimento della missione. La NATO allora organizza l'operazione \"Intrude N313\" e invia, sotto il comando del vero Big Boss in FOXHOUND, la recluta pi\u00f9 promettente dell'organizzazione, un agente di 23 anni di nome Solid Snake. Snake riesce a sconfiggere il falso Big Boss, a distruggere il TX-55 Metal Gear e a salvare Gray Fox. Tuttavia nessuno arriver\u00e0 a scoprire mai che quello morto non era niente meno che un falso, e che il vero Boss \u00e8 ancora in circolazione.\nOuter Heaven rimane distrutta per l'esplosione autoinnescata dal falso Big Boss, ma anche, come racconter\u00e0 Black Ninja in \"\", perch\u00e9 bombardata e completamente rasa al suolo dagli aerei NATO. Secondo il racconto di Black Ninja, Big Boss raggiunse Outer Heaven in fiamme e port\u00f2 in salvo i superstiti tra i bambini, tra i profughi e anche tra i membri della Resistenza, perdonando questi ultimi. Schneider, che era il leader del Resistenza contro Outer Heaven, divenne per riconoscenza uno dei pi\u00f9 fidati alleati di Big Boss a Zanzibar Land.\nDisordini di Zanzibar Land (1999).\nCreduto morto da tutti a causa della sconfitta del suo \"sosia\" e della caduta di Outer Heaven, Big Boss abbandona FOXHOUND senza lasciare traccia e nel 1997 prende parte alla \"Guerra del Mercenario\" in medio oriente, fiancheggiato da Gray Fox, divenuto il suo luogotenente. La guerra per decidere l'indipendenza di un piccolo lembo di terra, viene vinta da Big Boss, e cos\u00ec egli costituisce lo Stato di Zanzibar Land e ne diventa il capo di Stato. La nazione in pochissimo tempo diventa prospera a livello bellico (come la precedente Outer Heaven), e dentro di essa si radunano i migliori soldati del mondo, di tutte le etnie e provenienze, senza alcuna discriminazione. Nel regime militare di Big Boss si contavano ormai 40\u00a0000 mercenari.\nBig Boss vuole preservare l'indipendenza del suo regno e cos\u00ec decide di mettere mano nuovamente al progetto del Metal Gear. Organizza spedizioni segretissime in tutto il mondo per riciclare armi nucleari e recuperare ingenti quantit\u00e0 di yellowcake, poi ingaggia ancora il Dott. Madnar per costruire una nuova arma: \"Metal Gear-D\". Questo nuovo modello vanta un armamento ancora migliore del precedente con in dotazione una mitragliatrice a 3 canne da 60\u00a0mm, una mitragliatrice standard calibro 0.22 (5.56\u00a0mm), ed un cannone da 75\u00a0mm. Ovviamente l'arsenale nucleare \u00e8 stato perfezionato, con un pod da 6 missili: 3 SRBM - 3 MRBM.\nAlla fine del XX secolo la guerra fredda, stava per diventare un vecchio ricordo del passato, come anche la proliferazione delle armi nucleari. Per questo, Zanzibar Land, rimaneva una delle pochissime nazioni con armi nucleari (recuperate dagli uomini di Big Boss, dai siti di smantellamento).\nA causa di questo, il 24 dicembre 1999, i suoi piani vengono compromessi ancora una volta dai Patriots, che organizzano l'operazione \"Intrude: F014\" ed inviano Solid Snake, che distrugge definitivamente il Metal Gear-D e sconfigge Gray Fox (che per diverso tempo sar\u00e0 creduto morto). Big Boss stesso, quello autentico in tutto e per tutto, ormai sessantaquattrenne, verr\u00e0 sconfitto dal giovane Solid Snake, a cui riveler\u00e0 di essere suo \"padre\" genetico a seguito dell'esperimento di clonazione dei Patriots.\nCon la dipartita di Big Boss, la nazione di Zanzibar Land crolla ed il suo esercito si dilegua.\nIncidente di Shadow Moses (2005).\nBig Boss verr\u00e0 creduto morto dopo i disordini di Zanzibar Land, mentre in realt\u00e0 il suo corpo gravemente lacerato verr\u00e0 recuperato dai Patriots, e tenuto in stato di coma per poi essere utilizzato, tramite il DNA, per i primi tentativi di creazione del \"SOP\" (il sistema di monitoraggio militare tramite le nanomacchine). Per rendere ancora pi\u00f9 convincente la sua falsa morte, i Patriots crearono una lapide con scritto: \"Un eroe per sempre fedele alle fiamme della guerra, riposa in Outer Heaven. 193X - 1999\".\nIl suo codice genetico fu inoltre usato per la creazione dei \"Soldati Genetici\". Poi, durante la rivolta della FOXHOUND a Shadow Moses, il suo corpo fu richiesto come parte di un riscatto, da Liquid Snake. Tuttavia, la situazione venne risolta da Solid Snake, e il corpo di Big Boss rimase in mano ai Patriots.\nRedenzione (2014).\nIn \"\", Big Boss compare durante il finale del gioco. L'anziano soldato si riconcilia col figlio Solid, e gli rivela di essere sopravvissuto alla morte durante gli eventi di Zanzibar Land.\nIl suo corpo era stato gravemente lacerato, cos\u00ec i Patriots decisero di conservarlo in una camera criogenica utilizzando il suo DNA come chiave d'accesso per \"SOP\". Il suo corpo fu poi rubato da EVA e Raiden e ricostruito con i resti dei cadaveri di Solidus e Liquid, sostituendo il suo corpo con quello di Solidus, il suo clone perfetto, imbrogliando cos\u00ec Zero e le sue IA. Tuttavia egli rimase in stato di coma per via delle nanomacchine che gli erano state impiantate, finch\u00e9 il virus informatico \"FOXALIVE\" distrusse il computer \"GW\", e di conseguenza \"JD\", l'intelligenza artificiale che governava i Patriots. A questo punto Big Boss pot\u00e9 svegliarsi, e rintracciare Zero. Rivela che il fondatore originale dei Patriots \u00e8 Major Zero e che lui e i suoi vecchi compagni (Para-Medic, Sigint, EVA e Revolver Ocelot) facevano parte dei Patriots originali, ma quando decisero di lasciare l'organizzazione, Zero, rimasto l'unico membro, cre\u00f2 le cinque IA, di cui JD era quella principale, per portare avanti la volont\u00e0 dei Patriots, ma quando l'IA trov\u00f2 nell'economia bellica un modo per allargare i propri orizzonti, inizi\u00f2 a mutare e a prendere decisioni per conto proprio.\nDopo aver raccontato tutto, interrompe l'afflusso di ossigeno ad un Major Zero ormai in stato vegetativo, provocandone la morte. Alla fine della scena, Big Boss morir\u00e0 a causa del nuovo FOXDIE che \u00e8 stato iniettato a Snake da Drebin e pronuncer\u00e0 le sue ultime parole piangendo sulla tomba di The Boss, in presenza di Snake che lo aiuter\u00e0 a prendere un'ultima boccata di sigaro:"}
{"id": "408453", "revid": "599", "url": "https://it.wikipedia.org/wiki?curid=408453", "title": "Primi cugini", "text": ""}
{"id": "408476", "revid": "16157", "url": "https://it.wikipedia.org/wiki?curid=408476", "title": "Data della Pasqua", "text": ""}
{"id": "408480", "revid": "124727442", "url": "https://it.wikipedia.org/wiki?curid=408480", "title": "Sorrivoli", "text": "Il paese, sulle colline cesenati, sorge arroccato attorno al suo millenario castello, sulla sponda sinistra del fiume Rubicone, detto in dialetto \"Urgon\". Tale struttura \u00e8 sede della parrocchia di \"Sant'Aldebrando\".\nGeografia.\nSorrivoli \u00e8 situata su un'altura che domina la valle del torrente Pisciatello, nelle prime alture dell'appennino cesenate. La frazione \u00e8 situata a 12 km a nord-ovest di Roncofreddo e a 10 km a sud di Cesena.\nEtimologia.\nL'origine del toponimo non \u00e8 certa. L'ipotesi pi\u00f9 accreditata \u00e8 che il nome sia legato alla posizione sopra il fiume, e da ci\u00f2 derivi \"sopra la riva\", ovvero \"sub=sopra\" e \"rivus=rio\".\nNei documenti medioevali si trovano i seguenti toponimi: \"Castellum de Surripola\" (970), \"Subrivole\" (998), \"Subripola\" (1126), \"Sorrivola\" (1156), \"Sorrivolo\" (1199), \"Surivola\" (1222) e \"Subrivoli\" (1495).\nStoria.\nLa prima citazione risale ad un atto datato 27 ottobre 971 riguardante la nomina a vicario del conte Rodolfo di Rimini da parte dell'arcivescovo ravennate Onesto I. Nel 1001 Aldebrando, figlio del conte Rodolfo, restituisce il castello di Sorrivoli alla Chiesa di Ravenna, che ne difende il possesso dalle mire espansionistiche della citt\u00e0 di Cesena, la quale proprio in quel periodo inizia la lunga lotta per l'autonomia che la porter\u00e0 ad elevarsi a libero comune. Tale scontro si inasprisce nei primi anni del XIII secolo, a tal punto che l'Imperatore Ottone IV dovette emanare un diploma (1203) che confermasse tutti i privilegi dell'Arcivescovo sul castello di Sorrivoli concessi dai suoi predecessori e cos\u00ec fecero anche l'Imperatore Federico II nel 1220, Papa Onorio III nel 1224 e Papa Gregorio IX nel 1228.\nApprofittando del caos scoppiato nello Stato Pontificio a causa della cosiddetta \"cattivit\u00e0 avignonese\", la famiglia degli Articlini, esiliati da Cesena, sobillarono la popolazione di Sorrivoli a ribellarsi all'Arcivescovo e cos\u00ec, il 3 aprile 1318, il castello fu preso d'assalto ed il vicario Fantino da Milano fu imprigionato. La convulsa situazione del contado fu risolta nel 1357 dal legato papale il cardinale Egidio Albornoz, che sottomise Cesena e restitu\u00ec Sorrivoli all'Arcivescovo. L'importanza raggiunta da Sorrivoli \u00e8 sottolineata dal censimento ordinato dal cardinale Anglico de Grimoard nel 1371: con i suoi 40 focolari censiti (circa 200 abitanti) risulta essere il castello pi\u00f9 popoloso delle colline cesenati.\nIl XV secolo vede come protagonista la peste, che mette a tacere il frastuono delle armi, ma il nuovo secolo si apre con un nuovo e bellicoso protagonista, Cesare Borgia detto il Valentino, che nel 1500 sottomette Cesena ed anche il castello di Sorrivoli si arrende, nonostante fosse stato eletto a residenza dall'Arcivescovo Filasio Roverella, che preferisce ritornare nella pi\u00f9 sicura Ravenna. Ma le velleit\u00e0 del Valentino si esauriscono in fretta, e nel 1506 Roverella pu\u00f2 far ritorno a Sorrivoli, dando inizio a lavori di ampliamento della rocca con l'obiettivo di trasformarla in una pi\u00f9 confortevole residenza. Vi muore il 24 febbraio 1527 ed il suo successore, l'Arcivescovo Nicol\u00f2 Fieschi, infeuda Sorrivoli a Giovanni Roverella, che diventa il primo conte di Sorrivoli. Coi Roverella, Sorrivoli conobbe un periodo di pace e prosperit\u00e0, tanto che nel 1661 la famiglia Faberi avvi\u00f2 nel castello una stamperia, molto nota a livello regionale. La parentesi napoleonica non sconvolge pi\u00f9 di tanto la vita del paese (l'allora conte Ippolito Roverella rimane nel castello, anche se da privato cittadino) e con la Restaurazione la Chiesa rinnova l'infeudazione a Pietro Roverella. Morto nel 1858 senza eredi, il castello fu messo all'asta ed acquistato dalla famiglia Allocatelli-Fabbri per lire. Quando i bombardamenti del 1944 resero inagibile la vecchia chiesa di San Lorenzo, i proprietari del Castello decisero di donarlo alla parrocchia cos\u00ec che si potesse costruire al suo interno la nuova chiesa intitolata a Sant'Aldebrando.\nMonumenti e luoghi d'interesse.\nIl Castello di Sorrivoli fu propriet\u00e0 degli arcivescovi di Ravenna, poi dei Malatesta nel 1237, dello Stato della Chiesa 1290, e dei Roverella di Cesena nel XV secolo. Successivamente il castello pass\u00f2 agli Allocatelli Fabbri e poi, dopo i bombardamenti del 1944 alla prebenda parrocchiale. Oggi \u00e8 adibito a chiesa e abitazione.\nEventi.\nL'organismo principale di Sorrivoli che si occupa dell'organizzazione degli eventi culturali \u00e8 il locale circolo Acli \"Il Castello\".\nFestival dei Burattini.\nIl castello di Sorrivoli \u00e8 sede ogni estate, nel mese di agosto del Festival dei Burattini che, per una settimana, richiama i migliori artisti a livello internazionale nel campo dei burattini e delle marionette. Si svolgono spettacoli di strada e laboratori.\nSport.\nIl 20 maggio 2004 l'11\u00aa tappa del Giro d'Italia 2004, Porto Sant'Elpidio-Cesena ha avuto come penultimo Gran Premio della Montagna proprio il muro di Sorrivoli. Il veneto Emanuele Sella, poi vincitore della tappa, \u00e8 stato il primo a scollinare in paese.\nIl 21 maggio 2008 ha ospitato l'ultimo Gpm di una tappa del Giro 2008, la Urbania-Cesena, undicesima frazione di , che nel tratto finale ricalca proprio il tracciato di quattro anni prima."}
{"id": "408484", "revid": "287204", "url": "https://it.wikipedia.org/wiki?curid=408484", "title": "Les enfants terribles", "text": ""}
{"id": "408498", "revid": "287204", "url": "https://it.wikipedia.org/wiki?curid=408498", "title": "Daniele Gasparini", "text": "La vita.\nCompie precocemente gli studi di composizione principalmente sotto la guida di Aurelio Samor\u00ec al conservatorio \"G. Rossini\" di Pesaro ed Azio Corghi presso l\"Accademia Nazionale di Santa Cecilia\" a Roma, intraprendendo una carriera che, dopo il terzo premio al \"Masterprize\" di Londra (1997/98), lo porta ad ottenere prestigiosi riconoscimenti tra cui il \"Premio Valentino Bucchi\" (2000), il \"Premio 2 agosto\" (2002), \"Premio Reina Sofia\" (2004), il \"Premio Guido d'Arezzo\" (2006), il \"Groot Omroepkoor Prijs\" della Radio Nazionale Olandese (2007), il \"Premio Pablo Casals\" (2009) e a ricevere commissioni da istituzioni quali la \"Fondazione Arena di Verona\" e la \"M\u00fcnchner Gesellschaft f\u00fcr Neue Musik\". \nEseguito da interpreti e formazioni di primo livello, quali la London Symphony Orchestra diretta da Daniel Harding, la BBC Symphony Orchestra, la Pittsburgh Symphony Orchestra, l'Orchestra della Radio-Televisione Spagnola (RTVE) diretta da Adrian Leaper, L'Orchestra della Radio Nazionale Polacca diretta da Christopher Lyndon-Gee, L'Orchestra della Radiotelevisione Croata diretta da Ari Rasilainen, Salvatore Accardo, Tzimon Barto, il Trio di Parma, l'Ensemble Calliop\u00e9e, il Quartetto No\u00fbs e cos\u00ec via. Nel dicembre 2013 gli \u00e8 stato assegnato il \"Premio Monodramma\", promosso dal NED Ensemble in collaborazione con l'Accademia per l'Opera Italiana di Verona e le Edizioni Suvini Zerboni, per il suo \"Incubi e amore\" su libretto di Raul Montanari. Nel marzo 2014 il Lake Eustis Institute (Florida) gli assegna il \"Barto Prize\" per l'opera pianistica \"Tres recuerdos del cielo\". Nel dicembre 2015 la Karol Szymanowski Music Society e l'Orchestra Sinfonica della Radio Nazionale Polacca gli assegnano il \"Karol Szymanowski Composition Prize\". Attualmente insegna a L'Aquila presso il Conservatorio Alfredo Casella.\nCaratterizzata da uno stile fortemente personale la musica di Gasparini \u00e8 una musica \u00abche qualcuno potrebbe considerare neostrutturalista per il rigore quasi matematico con cui \u00e8 costruita: tutti i procedimenti tipici della \u201cmusica contemporanea\u201d vi sono utilizzati, ivi compresi i rapporti proporzionali della \u201csezione aurea\u201d e le permutazioni serialeggianti. Anche l'acribia notazionale procede nella stessa direzione (una direzione il cui tecnicismo qualcuno giudicherebbe fin troppo \u201caccademico\u201d). In realt\u00e0 il risultato sonoro di questa costruzione, cos\u00ec iperstrutturata, \u00e8 sorprendentemente espressivo, anzi psicagogico e a tratti perfino allucinogeno: la musica ti risucchia in un teatro mentale affascinante ed inquietante, stracolmo di eventi, anche traumatici, suggestioni e paesaggi interiori. La componente onirica e visionaria, cos\u00ec evidente, non ha per\u00f2 nulla di espressionistico. Le ombre e i fantasmi che abitano la musica di Gasparini sono il prodotto di un processo compositivo ordinato e cristallino, di un modus operandi (forse un po' ossessivo) la cui meta \u00e8 la costruzione di un mondo \u2033o\u00f9 l'Ind\u00e9cis au Pr\u00e9cis se joint\u2033. Un mondo in cui, come in un quadro di Chagall, anche le allucinazioni sono leggere come bolle di sapone. In cui tutto \u00e8 controllato e regolato iuxta propria principia. Un mondo musicale perfetto, insomma, che proprio per questo non esiste\u00bb (Emilio Sala, \"Teatro per quintetto\", Il giornale della musica, 11/2009, p.\u00a030)."}
{"id": "408503", "revid": "149587", "url": "https://it.wikipedia.org/wiki?curid=408503", "title": "Marconia di Pisticci", "text": ""}
{"id": "408524", "revid": "158913", "url": "https://it.wikipedia.org/wiki?curid=408524", "title": "Monumento ai caduti di Taranto", "text": "Il monumento ai Caduti di Taranto \u00e8 il pi\u00f9 grande monumento del Borgo Nuovo della citt\u00e0. Dedicato ai cittadini caduti durante la prima guerra mondiale, fu ideato, disegnato e realizzato in pietra calcarea di Trani e bronzo dallo scultore tarantino Francesco Paolo Como, risultato il vincitore dell'apposito concorso nazionale. Per la sua installazione fu scelto il sito di Piazza della Vittoria (gi\u00e0 Piazza XX Settembre), ove ancora oggi si trova.\nSin dalla fine della Grande Guerra, la cittadinanza di Taranto invocava una commemorazione monumentale per i suoi caduti. Per risponere a tale esigenza sin dal 1919 veniva formato un Comitato addetto. In un primo momento, sembrava che si sarebbe affidata la commissione per un monumento all'architetto Cesare Bazzani, con un progetto che fu presto abbandonato. Nel 1923, dopo anni di incertezza, fu finalmente bandito il concorso nazionale. Nel periodo tra la proclamazione del progetto vincitore, opera dello scultore tarantino Francesco Como, e la data della sua inaugurazione avvenuta il 4 novembre 1930 alla presenza del re Vittorio Emanuele III, i lavori per la realizzazione dell'opera commemorativa furono ritardati da notevoli problemi economici.\nSolo nel 1953 infatti il monumento fu completato con il gruppo statuario in bronzo denominato \"Aquilifero\", dedicato alla Marina Militare italiana e composto da una trireme romana, sulla quale troneggia un soldato che trasporta le insegne della legione nell'atto di scagliare un'aquila in cielo. Il lato opposto presenta invece due soldati mentre trasportano un ferito. Quasi alla sommit\u00e0 del pilastro centrale trovano posto tra i soldati la dea Atena da un lato, e la dea della Vittoria dall'altro.\nLa struttura presenta sulla sua base l'iscrizione in latino: \"EX ROSTRIS / AD GLORIAM / ITALICA VIRTUS\" (dai rostri alla gloria il valore italico), mentre all'interno vi \u00e8 una piccola cripta decorata a mosaici, chiusa da due porte in ferro battuto. La seconda iscrizione dice: \"FORTI NELLA VITA / EROICI NELLA MORTE / NELLA STORIA ETERNI / TARANTO MADRE / IV NOVEMBRE MCMXXX / A IX\"."}
{"id": "408543", "revid": "125182603", "url": "https://it.wikipedia.org/wiki?curid=408543", "title": "DJ Angelo", "text": "Radio.\nNasce a Seregno ma di origini familiari di San Costantino calabro, inizia a lavorare nel settore radiofonico come tecnico audio a Radio Capital dove inizia ad avere anche qualche \"comparsata\" in alcuni programmi.\nNel 1991 arriva a Radio Deejay e partecipa in qualit\u00e0 di mix jockey al programma \"DISCO DOC 70\" condotto da Fiorello nei panni di \"Trancio Mix\".\nDa appassionato di musica anni Settanta e Ottanta, lavora a Radio Capital dove dal 1995 conduce \"Due meno dieci\", affiancato alla conduzione prima da Amadeus e poi da Marco Mazzoli.\nDal 1997 il passaggio definitivo a Radio DeeJay dove presenta \"Ciao Belli\" con Roberto Ferrari e la partecipazione di Albertino, Nicola Savino, Nicola Vitiello, Francesco Liguori e Riki Patern\u00f2.\nDj Angelo \u00e8 anche l'autore dei testi dei personaggi.\nA settembre 2006 nasce il programma \"Sciambola!\" condotto da Albertino, Dj Angelo e Roberto Ferrari. Anche in questo caso Dj Angelo \u00e8 tra gli autori del programma. Dalla stagione 2013-2014 entra nella squadra di Quelli che il calcio prima come inviato ricorrente per poi diventare inviato fisso dalla stagione 2015-2016 del programma. \nDisc jockey.\nProtagonista dei venerd\u00ec delle storiche discoteche milanesi dagli anni Novanta : Rolling Stone (Milano), Propaganda (Milano), Alcatraz (Milano).\nNote.\n&lt;https://www.internazionale.it/opinione/claudio-giunta/2013/07/02/deejay-angelo-estrattore-di-quintessenze/&gt;"}
{"id": "408554", "revid": "125438400", "url": "https://it.wikipedia.org/wiki?curid=408554", "title": "Roberto Ferrari (conduttore)", "text": "Biografia.\nFrequenta la scuola di perito elettronico.\nDopo gli studi, lavora come animatore per due stagioni nei villaggi turistici Valtur.\nNel 1985 parte per il servizio militare nel distretto di Bologna e la sera lavora presso la radio locale \"Radio Sfera Regione\".\nDal 1989 \u00e8 conduttore radiofonico a Radio Deejay. \u00c8 noto soprattutto come conduttore di \"Ciao Belli\" (e di \"Sciambola!\", il programma che ne prese il posto dal 2006 al 2008), insieme ad Albertino e Digei Angelo.\n\u00c8 appassionato di canoa, tanto che nel 1997 \u00e8 entrato nel Guinness dei primati percorrendo con la sua canoa pi\u00f9 di 222 km in 24 ore nelle acque ferme dell'Idroscalo di Milano. Inoltre nel 1996 ha risalito la costa adriatica italiana in canoa, da Gallipoli a Lignano Sabbiadoro.\nUn'altra sua passione, quella per l'astronomia, lo aveva spinto a prepararsi per una missione spaziale che sarebbe dovuta avvenire nel 2005: se si fosse verificata, sarebbe diventato il primo turista spaziale europeo."}
{"id": "408573", "revid": "1479721", "url": "https://it.wikipedia.org/wiki?curid=408573", "title": "Ciao Belli", "text": "Ciao Belli \u00e8 un programma radiofonico comico-satirico radiofonico condotto da Digei Angelo e Roberto Ferrari, in onda dal 1998 su Radio Deejay e trasmesso anche come programma televisivo nel 2001 su Italia 1.\nDescrizione.\nIl programma va in onda dal 1998, dal luned\u00ec al sabato dalle 13.00. Per un breve periodo \"Ciao Belli\" \u00e8 stato sostituito da \"Sciambola!\" programma andato in onda dal mese di settembre 2006 sino al mese di maggio 2008. In quel periodo al duo dei conduttori si aggiunse Albertino, tuttavia il programma mantenne un impianto assai simile a quello di \"Ciao Belli\".\nNel 2001, \"Ciao Belli\" \u00e8 stato proposto in versione televisiva su Italia 1. Il programma mostrava dialoghi tra due pupazzi parlanti che impersonavano gli stessi Digei Angelo &amp; Roberto Ferrari, intrappolati tra il terzo e il quarto piano di Italia 1. I personaggi della trasmissione, tutti realizzati da Walter Marinello, comprendevano Renato Zero, Giampiero Galeazzi, Miuccia Prada, Franco Alonge e il Sindaco Maier\u00e0. In onda dopo \"I Simpson\", il programma ebbe un discreto successo ma non continu\u00f2, se non in repliche trasmesse l'anno successivo nella fascia oraria di mezzogiorno.\nNel 2009 entra nel cast l'imitatore comico Claudio Lauretta che porta nel programma altre imitazioni tra le quali Adriano Celentano, Renato Pozzetto, Antonio Di Pietro, Pupo, Vittorio Sgarbi, Luca Giurato, Platinette, Paolo Brosio, Matteo Renzi, Giovanni Floris, Flavio Briatore e alcuni personaggi inventati tra cui l'Ingegner Meringa, Antonio il pensionato, Jerry Valentini, Antonello Tanta Energia e Antonio Banderas.\nDal 2012, \"Ciao Belli\" viene proposto in replica anche sulla rete televisiva Italia 2.\nDal 4 marzo 2019 in seguito alla conclusione di Albertino Everyday il programma raddoppia andando in onda ogni giorno dalle 13 alle 15.\nDa giugno 2019 ritorna nella storica fascia oraria dalle 13 alle 14.\nLe rubriche.\nIl \"sondaggio\" di Roberto Ferrari.\nIn questa rubrica (che nasce molti anni prima di \"Ciao Belli\" a cui \u00e8 stata annessa) il conduttore Roberto Ferrari compone numeri di telefono a caso e propone in maniera impertinente domande legate al fatto pi\u00f9 curioso del giorno agli sbigottiti interlocutori. Spesso chi risponde scambia Roberto Ferrari per un conoscente con effetti particolarmente comici. Il segmento dura all'incirca 5 minuti.\nImitazioni e personaggi inventati.\nDurante lo show vengono proposte imitazioni di vari personaggi televisivi, tra cui Luca Giurato, Enrico Ruggeri, Nikki, Domenico Dolce, Giampiero Galeazzi, Renato Zero, Cristiano Malgioglio, Alberto Malesani e Tonino Guerra. Per quanto in modo peculiare, potrebbe rientrare in questa categoria l'imitazione di Ricky Memphis, o meglio dell'agente Mauro Belli (il personaggio da lui interpretato in \"Distretto di Polizia\").\nIl programma propone un vasto numero di personaggi inventati quali: il \"Ristorante Balubino\" (dei fratelli Gian Umberto Primo e Gian Umberto Secondo), Beppe Loialo, Dudi da Arcore, Giovanni, Fernando Caiazzo, Gianni Nespolo dell'\"AutoNespolo\", Marco Ranzani, Aldo Ligabenzo della serie \"Ho sposato un impiegato\", Marzio Felandra, Olmes Pitton DJ da Roncade, Raimondo, il cuneese Vladimiro Clericetti, Ezio il PR da Riccione e il suo nipotino di 9 anni \"Spadino\", Walter Francioli presidente dell'\" club bombardieri di Rho\", Franco da Fenegr\u00f2, l'avvocato Marilanda Biancon da Padova, lo storicissimo DJ Aldebaran e DJ Enzo Mammato (entrambi presentatori della \"Ciao Mp3\"), Antonio Viceversa DJ, La Prostata di Roberto Ferrari, il Fratello del Porchera, Guido Bagatta della \"Teleguiduzzo\", l'animatore Almeiro Pacieco, Rino Pancheri, Giuliano del ristorante \"Vecio Friul\", l'Ingegner Giustino Meringa dalla Fortezza delle Scienze, Jerry Valentini, Antonio il pensionato, Antonio Banderas, Anonima da Novara, la voce automatica della Stazione Centrale di Milano, Umbo della Gig promotion, Salvatore Aceto uscito di galera, \"Er Palla de Vetro\" tassista di Roma, e Bepi Sadomaso di Cividale del Friuli (Udine).\nQuesti ruoli sono recitati, tra gli altri, da Nicola Savino, Albertino e Claudio Lauretta In entrambi i casi, i personaggi intervenivano tramite dialoghi con i conduttori, con altri personaggi (tipicamente la centralinista Chiara Carsenzola per Nikki, e il commissario Giulia Corsi/Claudia Pandolfi per Mauro Belli).\nNell'ultima edizione sono presenti anche imitazioni di Fabri Fibra assieme a Zia Petardo, J-Ax e Mario Balotelli fatte da Roofio, il DJ dei Two Fingerz. Pi\u00f9 rare di Antonio Di Pietro ed Alex Zanardi che parla della sua nuova conduzione \"E se domani\" e di vivere ad impatto zero.\nCome personaggi inventati sono presenti:\nDal 2009 entra a far parte dello staff anche l'imitatore Claudio Lauretta; sue le imitazioni di Platinette, Antonio Di Pietro, Adriano Celentano, Vittorio Sgarbi, Luca Giurato, Pupo, Giorgio Faletti, Lino Banfi e Umberto Bossi, Renato Pozzetto e Matteo Renzi. Storiche anche le imitazioni di Luca Giurato degli anni 2000 e quella di Vasco pi\u00f9 recente, fatte da Francesco Liguori.\nEdizione televisiva.\nNel 2001 \"Ciao Belli\" fu anche uno show televisivo, dove i protagonisti Digei Angelo e Roberto Ferrari vivevano intrappolati tra il terzo e il quarto piano di Italia 1, fondando cos\u00ec una nuova tv pirata, \"Italia 1/2\" (Italia Uno e Mezzo).\nIn questa serie c'erano altri pupazzi, presenti e non nella versione radiofonica, alcuni imitati altri inventati, e tra i tanti troviamo:\nDudi da Arcore: Ipotetica imitazione di Pier Silvio Berlusconi, \u00e8 sempre a bordo del suo aereo, pilotato da Gennaro Gattuso, e ama insultare Roberto Ferrari accusandolo sempre di essere un conduttore di poco conto, e minacciandolo di mandarlo ai semafori a vendere i fiori.\nGennaro Gattuso: Il calciatore del e della Nazionale italiana di calcio. Pilota l'aereo di Dudi, e mostra in svariate occasioni il suo essere rude e allo stesso tempo genuino, ma subisce minacce da parte di Dudi di essere trasferito alla . In pi\u00f9 di un'occasione non esita ad esternare la sua \"passione\" per Martina Colombari, chiamata da lui \"Martina Colombazzu\".\nGelsomino Apurru: soprannominato anche \"Gelsom\", \u00e8 (a sua detta) l'uomo pi\u00f9 ricco della Sardegna, spende cifre spropositate per comprare i prodotti scadenti pubblicizzati da Italia Uno e Mezzo, e la maggior parte delle volte \u00e8 anche sponsor dei programmi. \u00c8 il padrone di Piga.\nPiga: \u00c8 il cane di Gelsomino Puru, dallo spiccato accento milanese, vive in un lusso totalmente inusuale per un cane, ha tanti privilegi tra i quali possedere una moto, un computer, e la libert\u00e0 di prendersi delle vacanze. \u00c8 Interista.\nWilly Longoni: Tipico adolescente vissuto a cavallo tra gli anni 90 e 2000, accanito modaiolo, parla in gergo, \u00e8 puntualmente tradito dall'infedele fidanzata. Secondo lui assomiglia a Luciano Ligabue e, a detta dei suoi amici, \u00e8 bravissimo a cantare le sue canzoni.\nFranco Alonge: Proprietario della \"Carrozzeria per Donna di Franco Alonge\", dove si riparano tutti i tipi di auto e tutti i tipi di donne. Meccanico senza scrupoli, vende auto rubate dal figlio Samu, e sponsorizza alcuni programmi di Italia Uno e Mezzo.\nSamu Alonge: Figlio di Franco Alonge, \u00e8 un ladro d'auto (e non solo d'auto), che rivende assieme al padre, ed \u00e8 un grande fan di Renato Zero.\nRenato Zero: Il famoso cantante vive a bordo del suo gommone, denominato \"ZEROGOMMONE\", vive di pesca e spesso \u00e8 coinvolto in vere e proprie guerre con altri cantanti che possiedono imbarcazioni pi\u00f9 grandi, tra i quali Claudio Baglioni, Antonello Venditti e Dodi Battaglia dei Pooh.\nGiampiero Galeazzi: Il telecronista sportivo fa parte della concorrenza (la Rai), oltre la sua grande passione per il cibo, verso la fine della serie intraprende anche una carriera da mago televisivo.\nSindaco Maier\u00e0: Improbabile Sindaco del comune di Gatteo Mare, \u00e8 sgrammaticato e non sopporta i pensionati, perch\u00e9 vuole che gli anziani del suo paese (tra i quali anche lui) vivano in modo \"giuvina\".\nGiovanni Brogna: Sgrammaticato Consigliere Comunale del comune di Gatteo Mare, \u00e8 molto ingenuo e la maggior parte delle volte il suo paese soffre per la sua spontaneit\u00e0 nel rivelare fatti poco consoni a pubblicizzarlo come meta turistica, ha circa una dozzina di figli.\nOlmes Pitton: Inizialmente DJ di Gatteo Mare dal forte accento veneto, poi diventa il cameraman di Giampiero Galeazzi.\nMiuccia Prada: Lavora anche lei nella tv pirata di Italia Uno e Mezzo.\nLa Fidanzata di Willy: Cambia spesso nome e specialmente amante, appare in molte pubblicit\u00e0. Tra le improbabili pubblicit\u00e0 troviamo:"}
{"id": "408595", "revid": "1543377", "url": "https://it.wikipedia.org/wiki?curid=408595", "title": "The Golden Hum", "text": "The Golden Hum (2001) \u00e8 un album della band statunitense Remy Zero.\nIl disco.\nThe Golden Hum \u00e8 il terzo e ultimo album del gruppo Remy Zero. Parte del successo di vendite internazionale \u00e8 dovuto soprattutto alla presenza della traccia \"Save Me\", sigla iniziale della serie televisiva \"Smallville\". Durante una puntata di questa serie inoltre viene cantata, in un \"cameo\" del gruppo, anche \"Perfect Memory\".\nL'album si mantiene sullo stile del lavoro precedente, partendo lentamente con una traccia strumentale (\"The Golden Hum\") per poi procedere con canzoni alternative rock frammisto al pop, passando da ballate romantiche (\"Perfect Memory\", \"I'm Not Afraid\") e brani con una personalit\u00e0 pi\u00f9 aggressive (\"Bitter\", \"Impossibility\")."}
{"id": "408650", "revid": "436907", "url": "https://it.wikipedia.org/wiki?curid=408650", "title": "Singles (colonna sonora)", "text": "Singles \u00e8 la colonna sonora dell'omonimo film del 1992.\nCameron Crowe decide all'inizio degli anni novanta di fare un film ambientato a Seattle, protagonisti vari ragazzi con storie d'amore pi\u00f9 o meno travagliate.\nAll'interno del film, che si dipana anche nei locali notturni di Seattle, dove si esibiscono i gruppi locali, fanno capolino artisti, scritte, citazioni orbitanti intorno al nuovo fenomeno del momento: il grunge.\nSi possono cos\u00ec vedere suonare dal vivo gruppi come Alice in Chains e Soundgarden, si notano i componenti del gruppo (i Citizen Dick) che sono Eddie Vedder, Stone Gossard e Jeff Ament. Il vicino capellone del protagonista Matt Dillon \u00e8 interpretato da Chris Cornell.\nUna scritta sul muro esterno di un locale che inneggia al gruppo storico Mother Love Bone.\nIl film diventa subito un cult per la generazione flanella-doc martens.\nLa colonna sonora vede brani live degli Alice In Chains (\"Would?\", che sarebbe poi figurato nell'album \"Dirt\"), brani solisti di Cornell (\"Seasons\", ed un accenno a quella che sarebbe diventata poi \"Spoonman\"), brani inediti dei Pearl Jam (\"State of Love and Trust\" immancabile nei concerti e \"Breath\"), un paio di brani di Paul Westerberg (ex Replacements), una cover live dei Led Zeppelin delle Lovemongers (ovvero le Heart), un inedito dei Mudhoney, e brani di Jimi Hendrix, Mother Love Bone, Screaming Trees e The Smashing Pumpkins."}
{"id": "408653", "revid": "1347902", "url": "https://it.wikipedia.org/wiki?curid=408653", "title": "Polikarpov", "text": "L'ufficio tecnico di Polikarpov (in cirillico \u041f\u043e\u043b\u0438\u043a\u0430\u0440\u043f\u043e\u0432) era un OKB (ufficio speciale di progettazione) sovietico per la produzione di aerei, soprattutto da caccia, guidato e seguito dal fondatore, Nikolaj Nikolaevi\u010d Polikarpov.\nDopo la morte dell'ingegnere capo, avvenuta nel 1944, l'ufficio di progettazione fu assorbito dalla Lavochkin, mentre alcuni dei progettisti passarono alla Mikoyan-Gurevich e gli stabilimenti cominciarono la produzione di velivoli per conto della Sukhoi.\nProduzione.\nDi seguito, una lista di modelli Polikarpov, realizzati, sia come prototipi che avviati alla produzione in serie, tra il 1923 e il 1945:"}
{"id": "408654", "revid": "124222275", "url": "https://it.wikipedia.org/wiki?curid=408654", "title": "Irgun Zvai Leumi", "text": "L'Irgun (\u05d0\u05e8\u05d2\u05d5\u05df), abbreviazione di Irgun Tzvai Leumi (\u05d0\u05e8\u05d2\u05d5\u05df \u05e6\u05d1\u05d0\u05d9 \u05dc\u05d0\u05d5\u05de\u05d9), ebraico per \"Organizzazione Militare Nazionale\", \u00e8 stato un gruppo paramilitare sionista, giudicato terrorista dal Regno Unito, che oper\u00f2 nel corso del Mandato britannico della Palestina dal 1931 al 1948.\nIn Israele questo gruppo \u00e8 comunemente citato come Etzel (\u05d0\u05e6\"\u05dc), un acronimo formato appunto dalle sue iniziali ebraiche. Al tempo in cui l'Irgun fu operativo, la gente spesso vi si riferiva come \u05d4\u05d2\u05e0\u05d4 \u05d1\u05f3 (\"Haganah bet\", nel senso di quella non ufficiale) o \u05d4\u05d4\u05d2\u05e0\u05d4 \u05d4\u05dc\u05d0\u05d5\u05de\u05d9\u05ea\n(\"HaHaganah HaLeumit\", La Difesa Nazionale).\nL'Irgun \u00e8 stato classificato dalle autorit\u00e0 della Gran Bretagna e dalla maggior parte delle stesse organizzazioni ebraiche come un'entit\u00e0 terroristica, mentre altri lo considerano in modo pi\u00f9 indulgente un movimento indipendentista, al pari dei movimenti armati palestinesi. La sua associazione politica con il Sionismo revisionista lo rese un movimento anticipatore del moderno partito/movimento israeliano di destra del Likud.\nFondazione e sviluppo.\nIl gruppo sorse da una scissione dell'Haganah, operata da esponenti che ne consideravano la politica troppo moderata e ne criticavano le propensioni socialiste. Basato sulle premesse formulate da Vladimir \u017dabotinskij che \u00abogni ebreo aveva il diritto di entrare in Palestina, che solo un'attiva rappresaglia avrebbe intimorito gli arabi e che solo una forza armata ebraica avrebbe assicurato lo Stato d'Israele\u00bb, il gruppo attu\u00f2 attacchi terroristici e ritorsioni come parte centrale dei suoi sforzi iniziali. L'Agenzia ebraica denunci\u00f2 l'esistenza, la strategie e le tattiche del gruppo fin dal principio, guidando un deciso confronto nel 1948 che port\u00f2 alla dissoluzione del gruppo.\nL'Irgun fu fondato nel 1931 da Avraham Tehomi, a seguito di una spaccatura largamente politica e ideologica con l'Haganah e dopo che questa aveva assunto la leadership del distretto di Gerusalemme.\nL'Irgun si differenzi\u00f2 dall'Haganah, dissociandosi dall'ideologia socialista e dalla strategia prevalente dell'\"Havlagah\", come pure dalla sua relativa moderazione. Nel corso della sua storia, l'Irgun sostenne un uso pi\u00f9 deciso della forza in difesa degli Ebrei nella Palestina mandataria e la proposta della formazione di uno Stato ebraico.\nMentre la strategia, le tattiche e i metodi operativi dell'organizzazione mutarono negli anni, i suoi obiettivi prioritari furono:\nFino alla Seconda guerra mondiale.\nDal 1931 al 1937 l'Irgun fu un piccolo gruppo che condusse a termine attacchi sparsi contro obiettivi arabi.\nQuesta fase si concluse quando il gruppo si spacc\u00f2, con alcuni dei suoi \"leader\" - incluso l'originario fondatore, Tehomi, tornato nell'Haganah - e il gruppo cominci\u00f2 formalmente a identificare s\u00e9 stesso come \"Etzel\" (Irgun).\nLa grande rivolta araba.\nLa Difesa Nazionale, o Irgun, registr\u00f2 un'attivit\u00e0 ridotta tra il 1931 e il 1935, anche a seguito della relativa tranquillit\u00e0 registrata in Palestina. Si stima che, nel 1933, gli aderenti alla rete clandestina fossero circa 300, sovente giovani senza esperienza militare e scarsamente addestrati.\nDal 1936 al 1939, tuttavia, gli arabi palestinesi diedero vita alla Grande rivolta araba contro le autorit\u00e0 britanniche, per via dell'imponente aumento degli insediamenti di ebrei sionisti provenienti dall'estero da esse consentito: la popolazione ebraica nella regione pass\u00f2 infatti dalle circa 80.000 unit\u00e0 registrate nel 1918 a 175.000 nel 1931 a 400.000 nel 1936. La rivolta caus\u00f2 diverse centinaia di vittime, colpendo principalmente la popolazione ebraica, che soffr\u00ec circa 320 morti. La reazione dell'Irgun fu decisa, in una \"escalation\" di sangue che vide la messa a punto e l'impiego di gran parte delle tecniche terroriste ancor oggi in uso.\nLa rivolta ebbe importanti conseguenze per le organizzazioni armate ebraiche:\nSeconda guerra mondiale.\nDal 1940 al 1943, l'Irgun dichiar\u00f2 una tregua nei confronti della Gran Bretagna e sostenne gli sforzi degli Alleati contro le forze naziste e i loro alleati nell'area palestinese, arruolando suoi appartenenti nelle forze britanniche e nella Brigata Ebraica, principalmente per condurre azioni di sabotaggio.\nZabotinskij, che aveva approvato l'accordo, si trasfer\u00ec negli Stati Uniti, ove mor\u00ec per una crisi cardiaca il 4 agosto 1940. Si spegneva con lui uno dei principali esponenti ed un capo carismatico della destra storica nazionalista sionista.\nNel 1941, uno dei leader dell'Irgun, David Raziel si offr\u00ec volontario per una pericolosa azione militare britannica in Iraq per catturare o uccidere Amin al-Husseini, ma rimase ucciso prima di poter portare a termine l'operazione.\nLa scissione della Banda Stern e l'ascesa di Yitzhak Shamir (1940).\nAlla tregua dichiarata dall'Irgun verso i britannici non si adegu\u00f2 una frangia minoritaria e particolarmente estremista degli aderenti all'organizzazione.\nAvraham Stern (\"Yair\") si pose alla guida di questa fronda, contestando la decisione dei \"leader\" dell'Irgun di affiancare - ancorch\u00e9 solo strumentalmente - la Gran Bretagna nella lotta al nazismo e considerando che, al contrario, la minaccia della dissoluzione del \"focolare nazionale ebraico\", prevista dai britannici nel \"Libro Bianco\" del 1939 (uno Stato palestinese nei quali gli ebrei sarebbero stati minoranza avrebbe dovuto esser creato nel 1949), fosse \"pi\u00f9 grave\" del pericolo nazista.\nAssieme ad altri estremisti, tra i quali il futuro Primo ministro d'Israele Yitzhak Shamir, egli consum\u00f2 una scissione dall'Irgun e diede vita ad un proprio gruppo, autodenominato in un primo tempo come \"Irgun Zvai Leumi beIsrael\" e, in seguito, come \"Lohamei Herut Israel\" (Combattenti per la libert\u00e0 d'Israele) o Lehi.\nResosi presto protagonista di una serie di attentati terroristici, il gruppo fu indicato come \"Banda Stern\" (Stern gang) dal governo britannico, denominazione poi consolidatasi e divenuta corrente nella quasi totalit\u00e0 della storiografia successiva.\nLa Banda Stern colp\u00ec con determinazione ed audacia tanto alti ufficiali ed esponenti britannici e della comunit\u00e0 internazionale, quanto cittadini arabi ed ebrei giudicati \"collaborazionisti\", mentre prendeva attivamente contatti con i nazisti, considerati come un \"persecutore preferibile\" al \"nemico\" britannico, visto come ostacolo alla nascita dello stato ebraico.\nDopo essersi resa responsabile di diversi attentati, la Banda Stern sub\u00ec duri colpi e fu pressoch\u00e9 smantellata dalla repressione britannica tra la fine del 1941 e l'inizio del 1942: Stern, catturato disarmato da poliziotti inglesi, venne da questi ucciso a sangue freddo, mentre Shamir fin\u00ec in prigione.\nLa ripresa delle ostilit\u00e0.\nNel febbraio del 1944, sotto la nuova \"leadership\" di Menachem Begin (futuro primo ministro di Israele), l'organizzazione riprese le ostilit\u00e0 contro le autorit\u00e0 britanniche. Lo scopo dichiarato degli attacchi terroristici condotti era quello di accrescere il costo politico e umano del governo mandatario e influenzare la pubblica opinione, s\u00ec da incoraggiare lo sgombero britannico. \nCi\u00f2 incluse attacchi contro importanti simboli dell'amministrazione britannica, conducendo attentati come quello (22 luglio 1946) perpetrato ai danni della direzione centrale militare, civile e delle forze di polizia ospitati in un'ala del King David Hotel (91 morti, tra i quali 17 civili ebrei) e l'assalto alla prigione britannica ad Acri (16 aprile 1947). A seguito di tali attacchi, numerosi attivisti dell'Irgun furono catturati, imprigionati e, alcuni, condannati a morte, furono impiccati. \nRifiutando di accettare la giurisdizione delle corti britanniche, gli accusati rifiutarono di difendersi. La \"leadership\" dell'Irgun infine rispose a queste esecuzioni progettando ed eseguendo il rapimento di due sergenti britannici, che furono impiccati. L'azione spinse il governo britannico a cercare una conciliazione ed in effetti condusse alla sospensione delle esecuzioni da parte di Londra.\nA seguito dell'assassinio di Lord Moyne da parte dell'organizzazione terroristica di ebraica di destra, nota come \"Banda Stern\", l'Yishuv e l'Agenzia ebraica avviarono la \"stagione della caccia\" contro l'Irgun e la Banda Stern, facilitando l'arresto di circa 1000 membri di queste organizzazioni, internati in campi britannici. La Gran Bretagna deport\u00f2 251 di essi in Africa.\nDall'ottobre del 1945 (circa) fino al luglio del 1946, l'Irgun, alleato con l'Haganah e il Lehi nel Movimento di Resistenza Ebraica (\u05ea\u05e0\u05d5\u05e2\u05ea \u05d4\u05de\u05e8\u05d9 \u05d4\u05e2\u05d1\u05e8\u05d9), organizz\u00f2 azioni per combattere le restrizioni britanniche circa l'immigrazione ebraica in Palestina. L'attiva partecipazione dell'Haganah nel Movimento di Resistenza fin\u00ec a seguito dell'Operazione Agatha, con cui le autorit\u00e0 del Mandato arrestarono 2.700 persone per gli attacchi terroristici condotti contro le forze britanniche. L'Haganah abbandon\u00f2 formalmente l'alleanza a seguito dell'attentato terroristico compiuto dall'Irgun ai danni delle direzioni centrali delle forze militari, civili e di polizia nel King David Hotel di Gerusalemme, che cagion\u00f2 la morte di 91 persone, formalmente \"giustificata\" come rappresaglia per l'\"Operazione Agatha\".\nDal luglio 1946 al giugno 1948, l'Irgun combatt\u00e9 come forza irregolare contro il Mandato britannico e le forze arabe, in coordinamento informale con le forze dell'Haganah. La partecipazione di membri dell'Irgun al massacro di Deir Yassin \u00e8 stata documentata. La pi\u00f9 vasta operazione fu il riuscito assalto a Jaffa (un'enclave araba secondo il Piano di Spartizione dell'ONU) cominciato il 25 maggio.\nOperazioni in Europa.\nImmediatamente dopo la fine della Seconda guerra mondiale, l'Irgun decise di aprire un \"secondo fronte\" in Europa.\nL'incarico di organizzare la rete terroristica fu affidato a Yaakov Tavin, il quale fond\u00f2 la prima base in Italia dopo esservisi introdotto illegalmente, nascosto a bordo di una nave petroliera italiana. La rete clandestina, capeggiata da Tavin, cont\u00f2 in breve tempo oltre mille aderenti, in gran parte profughi dall'Europa orientale, dalla Germania e dall'Austria. Tra questi, numerosi erano gli ex aderenti alle cellule terroristiche operative in Polonia e Lituania nella seconda met\u00e0 degli anni Trenta. Essi formarono il nucleo del braccio italiano dell'Irgun.\nSimili cellule, sotto la guida di Isaac Raviv, furono create poco dopo anche delle zone occupate dalla truppe britanniche in Germania. Dopo aver completato la propria organizzazione, preparazione e consolidamento, le cellule passarono alla pianificazione di attentati terroristici. Il primo obiettivo prescelto fu l'ambasciata britannica a Roma.\nAttentato a Roma.\nIl 31 ottobre 1946, tre giovani terroristi dell'Irgun condussero uno spettacolare attentato contro l'ambasciata britannica a Roma, una villa appartenuta alla famiglia Torlonia sita presso Porta Pia.\nUsciti da una pensione, furono trasportati presso l'obiettivo da un taxi e giunsero a destinazione dopo la mezzanotte. Due potenti ordigni esplosivi a tempo, occultati in altrettante valigie, furono lasciati presso l'ingresso della missione diplomatica. I terroristi si dileguarono e, alle 2:46, due violente esplosioni causarono la totale distruzione dello storico edificio e il ferimento di due cittadini italiani: un militare in congedo che stava transitando in zona e, pi\u00f9 lievemente, il portiere di uno stabile vicino. A quanto appurato dalle prime testimonianze gli attentatori avrebbero lasciato sulle valigie contenenti il tritolo un cartello \"attenzione miny\" che poteva far pensare al tentativo di comunicare la presenza di esplosivo (mine). Secondo ricostruzioni successive, l'esplosivo sarebbe stato fornito all'Irgun da parte di alcuni neofascisti facenti parte del neonato gruppo dei Fasci di Azione Rivoluzionaria, fondato da Pino Romualdi.\nL'attentato terroristico, per la sua gravit\u00e0, ebbe risonanza mondiale; rimase quello pi\u00f9 grave condotto dall'Irgun in Europa. Esso cre\u00f2 grave preoccupazione in Gran Bretagna, che in risposta assunse misure d'emergenza, inclusa l'istituzione di misure di sicurezza presso tutti gli obiettivi sensibili, dalla capitale, Londra, alle missioni diplomatiche in tutta Europa. L'ambasciata britannica a Roma, il cui edificio era stato distrutto in modo irreparabile, fu trasferita presso Villa Wolkonsky, sino all'apertura della nuova sede diplomatica. I responsabili dell'attentato e numerosi aderenti alla rete terroristica clandestina dell'Irgun furono arrestati dalla polizia italiana, ma alcuni furono rilasciati poco dopo, a richiesta delle autorit\u00e0 alleate d'occupazione, restando cos\u00ec impuniti.\nTra gli altri arrestati, Ysrael Epstein fu invece trattenuto in carcere; tent\u00f2 la fuga il 27 dicembre 1946, ma ferito mortalmente da un agente, mor\u00ec il giorno seguente.\nA seguito degli arresti operati in Italia, il quartier generale dell'organizzazione fu trasferito a Parigi, mentre nuove cellule terroristiche venivano organizzate in diverse parti d'Europa, sempre nell'intento di colpire gli interessi britannici. In tale rinnovata campagna terroristica, furono condotti, tra l'altro, attentati contro l'Hotel Sacher a Vienna, che ospitava il Quartier Generale delle Forze Armate britanniche d'occupazione e che sub\u00ec un attentato dinamitardo, e il sabotaggio di un treno che trasportava truppe britanniche.\nEpisodio dell'\"Altalena\" e scioglimento.\nNel 1948, il gruppo fu disciolto e i suoi membri integrati nelle neo-costituite Forze di difesa israeliane.\nL'integrazione coincise con l'affondamento, da parte dell'IDF, dell\"'Altalena\", una nave carica di armi e militanti dell'Irgun diretta verso Haifa ed il cui sbarco fuori dal controllo del governo israeliano era stato vietato dallo stesso Ben Gurion.\nNatura dell'Irgun.\nI \"leader\" della maggioritaria Agenzia ebraica, dell'Haganah e dell'Histadrut, come pure le autorit\u00e0 britanniche, condannarono le operazioni dell'Irgun come terroriste e le stigmatizzarono come illegali, visti gli attacchi dei gruppi dell'Irgun contro obiettivi civili.\nStazione Radio.\nL'Irgun ebbe, dal 1939, una stazione radio: Kol Tsion HaLokhemet (\"La Voce della Lotta di Sion\")."}
{"id": "408661", "revid": "1359186", "url": "https://it.wikipedia.org/wiki?curid=408661", "title": "Prodrive", "text": "La Prodrive \u00e8 un'azienda tecnologica e scuderia automobilistica inglese, con sede a Banbury. Fondata nel 1984 da David Richards (che ne \u00e8 anche l'attuale direttore) e Ian Parry, fin dalla sua nascita si occupa della progettazione e della costruzione di vetture da corsa per le case automobilistiche. Gli anni di esperienza nelle corse hanno portato alla nascita di una vera e propria divisione tecnologica, che, oltre alle competizioni automobilistiche, progetta soluzioni ingegneristiche per diversi settori tra i quali aerospazio, difesa e marina. Accanto alla sua attivit\u00e0 principale, l'azienda possiede una sede secondaria a Milton Keynes dove produce componenti in carbonio per automobili, aeromobili e imbarcazioni. Attualmente l'azienda vanta circa 500 dipendenti tra le sedi di Banbury e Milton Keynes.\nLa Prodrive \u00e8 nota soprattutto per le sue attivit\u00e0 con la Subaru e con la Aston Martin. Con la casa giapponese la Prodrive ha collaborato per 18 anni (dal 1990 al 2008), agendone come scuderia ufficiale nel campionato del mondo rally. Il modello di maggior successo nato da questa alleanza \u00e8 sicuramente la Subaru Impreza WRC, che negli anni si \u00e8 aggiudicata tre mondiali piloti e tre mondiali costruttori. Con la Aston Martin, invece, l'azienda collabora fin dal 2005 e, in seguito all'acquisto della casa inglese da parte di un consorzio guidato proprio dai proprietari della Prodrive, ne \u00e8 diventata a tutti gli effetti il reparto corse. Molti modelli sono usciti da questo connubio, in particolare per le competizioni endurance/gran turismo; tra questi si ricordano una versione con specifiche GT1 della Aston Martin DB9 e versioni con specifiche GT2, GT3 e GT4 della Aston Martin Vantage, oltre a un breve (e non particolarmente vincente) periodo tra i prototipi.\nStoria.\nRally.\nPrimi anni.\nPoco dopo la sua fondazione, la scuderia ha stretto un accordo con la Porsche, preparando una versione da rally della 911 e diventando team semiufficiale del costruttore tedesco. Nel 1984 ha militato nel campionato europeo rally e nel campionato mediorientale rally, vincendo quest'ultimo. Negli anni successivi ha acquistato anche una MG Metro e una BMW M3 e ha corso nel campionato britannico rally, nel campionato francese rally, nel campionato irlandese rally e nel campionato belga rally.\nFin da subito il team inglese ha riscosso diversi successi, aggiudicandosi in particolare tre campionati britannici, due campionati mediorientali, due campionati francesi e due campionati belgi.\nSubaru.\nNel 1990 la scuderia ha stretto un accordo con la Subaru, diventandone il team ufficiale nel WRC. La prima vettura sviluppata \u00e8 una Subaru Legacy con specifiche del gruppo A, che per\u00f2 non otterr\u00e0 i successi sperati. Alla guida della vettura \u00e8 stato ingaggiato Markku Al\u00e9n, campione del mondo rally nel 1978. Nelle sue due stagioni con il team il pilota finlandese otterr\u00e0 come migliori risultati un terzo posto al Rally di Svezia e tre quarti posti al Rally di Finlandia, al Rally di Nuova Zelanda e al Rally d'Australia. Nel 1991 la scuderia ha scelto di partecipare solo ai rally su ghiaia, superficie sulla quale la sua vettura era particolarmente competitiva. Al posto di Al\u00e9n sono stati ingaggiati Colin McRae e Ari Vatanen. Entrambi sono riusciti a ottenere un secondo posto come miglior risultato. Lo scozzese aveva inoltre gi\u00e0 vinto il campionato britannico rally nel 1991 e nel 1992.\nNel 1993 la scuderia ha introdotto la sua storica livrea blu e gialla. McRae e Vatanen sono stati confermati e il primo ha inoltre avuto l'opportunit\u00e0 di competere a tempo pieno. Anche Markku Al\u00e9n ha fatto ritorno al team come pilota part-time. Durante questa stagione McRae ha ottenuto la prima vittoria nel WRC per la Subaru al Rally di Nuova Zelanda, in quella che sarebbe stata l'ultima gara delle Legacy. Dai rally successivi, infatti, ha esordito una Impreza sempre con le specifiche del gruppo A, ottenendo tra l'altro un secondo posto all'esordio. A fine stagione McRae si \u00e8 classificato quinto, mentre Vatanen si \u00e8 classificato settimo. La Subaru ha invece chiuso al terzo posto in classifica costruttori. Nel 1994 \u00e8 stato ingaggiato il due volte campione del mondo rally Carlos Sainz. Proprio lo spagnolo ha ottenuto la prima vittoria per la nuova Impreza al Rally dell'Acropoli. Successivamente McRae otterr\u00e0 altre due vittorie, al Rally di Nuova Zelanda e al Rally di Gran Bretagna. A fine stagione Sainz si \u00e8 classificato secondo, McRae quarto e la Subaru seconda tra i costruttori dietro solo alla Toyota.\nNel 1995 sono stati confermati McRae e Sainz. La stagione si riveler\u00e0 un vero e proprio dominio Subaru. Sainz si aggiudica infatti il Rally di Montecarlo, gara d'apertura, per poi vincere anche il Rally del Portogallo, terza gara stagionale. McRae si aggiudica poi il Rally di Nuova Zelanda. Le ultime gare stagionali, il Rally di Catalogna e il Rally di Gran Bretagna, hanno visto le Subaru ottenere due triplette. In Spagna Sainz si classifica primo, McRae secondo e il pilota part-time Piero Liatti terzo. Nel rally successivo sar\u00e0 invece lo scozzese a vincere, seguito dallo spagnolo e dal pilota part-time Richard Burns. Proprio la vittoria in Gran Bretagna ha permesso a McRae di aggiudicarsi il mondiale piloti, sopravanzando Sainz di 5 punti, e permettendo inoltre alla Subaru di aggiudicarsi il mondiale costruttori. A fine stagione Sainz ha non ha rinnovato il suo contratto con il team ed \u00e8 stato ingaggiato dalla Ford.\nNel 1996 McRae \u00e8 stato confermato come primo pilota e al suo fianco sono stati ingaggiati Kenneth Eriksson e Piero Liatti. Nonostante i buoni risultati, la stagione non si \u00e8 rivelata vincente come la precedente. Al Rally di Montecarlo McRae arriva terzo. Alla gara successiva, il Rally di Svezia, Eriksson si classifica invece secondo. Al Rally d'Indonesia \u00e8 invece Liatti a classificarsi secondo. Nelle ultime gare i risultati sono migliorati ulteriormente, con McRae che ha ottenuto tre vittorie, al Rally dell'Acropoli, al Rally di Sanremo e al Rally di Catalogna. Eriksson e Liatti hanno inoltre ottenuto diversi podi, compreso il secondo posto dell'italiano in Spagna che ha permesso al team di ottenere una doppietta. Le tre vittorie non hanno per\u00f2 permesso la conquista del secondo mondiale consecutivo a McRae, che si \u00e8 classificato al secondo posto. Nonostante ci\u00f2 la Subaru \u00e8 riuscita ad aggiudicarsi il suo secondo mondiale costruttori consecutivo.\nNel 1997 sono stati confermati i tre piloti, ma Piero Liatti ha disputato solo alcune gare selezionate. In questa stagione ha inoltre esordito la nuova Impreza con le nuove specifiche WRC. Nel corso scozzese ha vinto ben cinque rally (Kenya, Francia, Italia, Australia e Gran Bretagna), ma, a causa dei numerosi ritiri accumulati nelle altre gare, si \u00e8 classificato solo secondo a un punto dal campione Tommi M\u00e4kinen. Eriksson e Liatti hanno invece vinto rispettivamente il Rally di Svezia e il Rally di Montecarlo. La Subaru \u00e8 comunque riuscita ad aggiudicarsi il suo terzo mondiale costruttori consecutivo.\nNel 1998 sono stati confermati McRae e Liatti, mentre la terza vettura \u00e8 stata affidata a piloti part-time. Lo scozzese ha vinto il Rally del Portogallo, il Tour de Corse e il Rally dell'Acropoli. Nonostante ci\u00f2 le avverse condizioni meteorologiche e diversi problemi meccanici hanno afflitto il team, permettendo a McRae e alla Subaru di chiudere solo terzi nelle rispettive classifiche. A fine stagione lo scozzese non ha rinnovato il suo contratto con il team per firmare con la Ford. Nel 1999 sono stati ingaggiati Richard Burns, Juha Kankkunen e Bruno Thiry. A causa di diversi problemi meccanici derivati dai nuovi aggiornamenti installati sulla vettura del 1999 il team ha ottenuto risultati molto scarsi fino al Rally d'Argentina. Da qui in poi il team \u00e8 arrivato sul podio in sette gare su otto, vincendo cinque gare con tre doppiette. La Subaru si \u00e8 classificata seconda nel mondiale costruttori, a soli quattro punti dalla Toyota. Burns ha ottenuto tre vittorie, in Grecia, Australia e Gran Bretagna, mentre Kankkunen ne ha ottenute due in Rally d'Argentina e Finlandia.\nNel 2000 sono stati confermati Burns e Kankkunen. Per le ultime gare \u00e8 stato inoltre ingaggiato Petter Solberg. La Subaru si \u00e8 classificata terza tra i costruttori, mentre Burns si \u00e8 classificato secondo per la seconda stagione consecutiva. Nel 2001 sono stati confermati Burns e Solberg, mentre la terza vettura \u00e8 stata divisa tra Markko M\u00e4rtin e Toshihiro Arai. In questa stagione il team \u00e8 tornato alla vittoria del mondiale piloti grazie a Burns. A fine stagione, tuttavia, l'inglese non ha rinnovato il suo contratto con il team per firmare con la Peugeot.\nNel 2002 \u00e8 stato ingaggiato il quattro volte campiona del mondo rally Tommi M\u00e4kinen. Grazie alla firma del finlandese, la scuderia si presentava ancora una volta come la favorita per la vittoria finale. Dopo la vittoria al Rally di Montecarlo, tuttavia, M\u00e4kinen ha ottenuto numerosi ritiri. Solberg, di contro, ha ottenuto diversi podi per poi vincere la gara finale, il Rally di Gran Bretagna, che gli ha permesso di classificarsi secondo nel mondiale piloti. I due sono stati confermati anche per il 2003. Nonostante il pessimo avvio di stagione, Solberg ha poi ottenuto quattro vittorie nei rally di Cipro, Nuova Zelanda, Francia e Rally di Gran Bretagna, che gli permetteranno di aggiudicarsi il mondiale piloti per un solo punto. Questo sar\u00e0 per\u00f2 l'ultimo mondiale vinto dalla Prodrive e dalla Subaru, in quanto dalla stagione successiva si aprir\u00e0 l'era di S\u00e9bastien Loeb e della Citro\u00ebn.\nNel 2004, in seguito al ritiro di M\u00e4kinen, avrebbe inizialmente dovuto fare ritorno al team Burns. A causa dei problemi di salute, l'inglese ha dovuto tuttavia rinunciare e al suo posto \u00e8 stato ingaggiato Mikko Hirvonen. La Subaru si \u00e8 classificata terza nel mondiale costruttori, mentre Solberg, nonostante i cinque rally vinti (Nuova Zelanda, Grecia, Italia, Giappone e Gran Bretagna) si \u00e8 classificato solo secondo. Nel 2005 Hirvonen non \u00e8 stato confermato e al suo posto \u00e8 stato ingaggiato Chris Atkinson. Solberg si \u00e8 aggiudicato il Rally di Svezia, il Rally del Messico e il Rally di Gran Bretagna, classificandosi ancora una volta secondo. La Subaru si \u00e8 invece classificata quarta nel mondiale costruttori.\nNel 2006 sono stati confermati Solberg e Atkinson, che si \u00e8 diviso la sua vettura con St\u00e9phane Sarrazin. A causa di alcune modifiche al regolamento tecnico, la vettura del 2006 si \u00e8 rivelata poco competitiva. Solberg si \u00e8 dovuto ritirare per problemi meccanici nei primi due rally stagionali, portando a casa i primi punti solo al Rally del Messico, dove si classifica secondo. Gli scarsi risultati sono costati le dimissioni del direttore del team David Lapworth, che \u00e8 stato sostituito da Paul Howarth. Il norvegese otterr\u00e0 altri tre podi al Rally d'Argentina, al Rally d'Australia e al Rally di Gran Bretagna, che gli garantiranno solo il sesto posto nel mondiale piloti. La Subaru si classifica invece terza nel mondiale costruttori. Questa stagione \u00e8 ritenuta una delle peggiori nella storia della Prodrive e della Subaru, con il team che non ha ottenuto neanche una vittoria per la prima volta dopo 13 anni.\nNel 2007 sono stati confermati Solberg e Atkinson. L'australiano ha ottenuto un quarto posto al Rally di Montecarlo, mentre il norvegese si \u00e8 classificato secondo al Rally del Portogallo, in seguito alla squalifica delle Ford. Solberg riuscir\u00e0 poi a ottenere un podio anche al Rally dell'Acropoli. Dopo la pausa estiva \u00e8 stato ingaggiato lo spagnolo Xavier Pons su una terza vettura. Le restanti gare saranno ancora caratterizzate da problemi di varia natura, che impediranno al team di ottenere risultati di rilievo. Solberg e Atkinson si classificano rispettivamente quinto e settimo nel mondiale piloti, mentre la Subaru si classifica nuovamente terza. Per la seconda stagione consecutiva il team non ha vinto nemmeno un rally.\nNel 2008 ha esordito una nuova versione della Impreza WRC basata sulla nuova generazione stradale della vettura. Solberg e Atkinson sono stati confermati per la quarta stagione consecutiva. La nuova vettura ha ottenuto il suo primo podio all'esordio stagionale al Rally di Montecarlo. Dopo i primi due rally, disputati sulla neve, la vettura \u00e8 stata sottoposta a lunghe sessioni di test per prepararla ai rally su ghiaia. Al Rally del Messico Atkinson ha si \u00e8 classificato secondo, ottenendo il suo miglior risultato in carriera. L'australiano bisser\u00e0 il suo risultato al Rally d'Argentina, sfruttando per\u00f2 il ritiro di Solberg. Se il norvegese non si fosse ritirato, la Subaru avrebbe ottenuto un doppio podio per la prima volta dopo cinque anni. Atkinson ottiene poi il suo terzo podio consecutivo al Rally di Giordania, seguito da un podio di Solberg al Rally dell'Acropoli. Solberg otterr\u00e0 poi un quarto podio al Rally di Finlandia, che sar\u00e0 l'ultimo sia per il pilota sia per la Subaru. Solberg e Atkinson si classificano rispettivamente sesto e quinto nel mondiale piloti, ancora una volta lontani dalle posizioni di testa, mentre la Subaru si classifica terza nel mondiale costruttori.\nIl 16 dicembre 2008 la Subaru ha annunciato il ritiro dal WRC a causa dei problemi economici derivati dalla crisi economica globale e degli scarsi risultati degli ultimi anni, interrompendo la sua alleanza con la Prodrive dopo 18 anni. Il sodalizio anglo-giapponese ha conquistato tre mondiali piloti e tre mondiali costruttori.\nMini.\nIn seguito al ritiro della Subaru, la Prodrive ha incominciato a lavorare sullo sviluppo di una vettura generica basata sulle specifiche che sarebbero state introdotte nel WRC a partire dal 2011. Nel 2009 sono incominciate le trattative con la BMW, spingendo la Prodrive a rinunciare all'iscrizione in Formula 1 per concentrarsi sullo sviluppo della vettura per il WRC. Il 27 luglio 2010 \u00e8 stato ufficializzato l'accordo tra Prodrive e Mini (marchio di propriet\u00e0 della BMW) per lo sviluppo della Mini John Cooper Works WRC. La Prodrive sarebbe diventata il team ufficiale Mini e avrebbe esordito nel WRC nel 2011 in alcune gare selezionate, per poi correre a tempo pieno a partire dal 2012.\nPer la stagione 2011 sono stati ingaggiati Dani Sordo, ex pilota ufficiale Citro\u00ebn, e Kris Meeke. Come detto, durante questa stagione la vettura ha preso parte solo ad alcune gare selezionate. I due migliori risultati sono stati un secondo posto al Tour de Corse e un terzo posto al Rally di Germania, entrambi grazie a Sordo. A causa di alcuni contrasti di natura finanziaria tra Prodrive e BMW, la casa tedesca ha deciso di rescindere il suo contratto con la scuderia inglese. Questo ha costretto la Prodrive ha ridimensionare pesantemente il suo programma, iscrivendo una sola vettura ad alcuni rally selezionati (affidata a Sordo) e a ingaggiare sulla seconda vari piloti paganti. Il miglior risultato nel corso di questa stagione \u00e8 stato il secondo posto al Rally di Montecarlo di Sordo. Al termine della stagione il team ha venduto le Mini ancora di sua propriet\u00e0 e si \u00e8 ritirata nuovamente dal WRC.\nVolkswagen.\nDal 2014 al 2019, la Prodrive ha costruito per conto della Volkswagen una Golf per il campionato cinese rally. La vettura, portata in pista dal FAW-VW Rally Team, si \u00e8 aggiudicata tre titoli piloti e tre titoli costruttori. Il programma \u00e8 terminato nel 2019, in seguito alla decisione del costruttore tedesco di cancellare tutti i programmi sportivi che prevedessero l'utilizzo di motori termici.\nRally Dakar.\nIl 5 febbraio 2020 la Prodrive ha annunciato l'intenzione di progettare un nuovo prototipo per partecipare al Rally Dakar a partire dal 2021 in collaborazione con lo stato del Bahrein, che si occupa di finanziare il progetto. Il successivo 15 giugno \u00e8 stato ufficialmente presentato il nuovo fuoristrada, denominato BRX T1, dotato di trazione integrale e un motore a benzina di 3,5 litri. Poche settimane dopo sono stati annunciati gli ingaggi di Nani Roma, gi\u00e0 due volte vincitore della competizione, e S\u00e9bastien Loeb, nove volte campione del mondo rally.\nRallycross.\nNel 2013 la scuderia ha sviluppato una versione da rallycross della Mini Countryman, strettamente derivata da quella gi\u00e0 impiegata nel WRC. La vettura ha esordito nel campionato globale rallycross nella gara di Monaco, ottenendo subito una vittoria. Le due vetture prodotte sono state poi vendute alla JRM Racing e hanno corso nel campionato del mondo rallycross nel 2015 e nel 2016, senza per\u00f2 ottenere risultati degni di nota.\nNel febbraio 2017 la Prodrive ha annunciato l'intenzione di sviluppare una versione da rallycross della Renault M\u00e9gane. Le due vetture costruite sono state vendute alla GC Kompetition e hanno esordito nel WRX nel 2018. Come migliori risultati la M\u00e9gane ha ottenuto un terzo posto in Svezia e un quinto posto in Portogallo, senza per\u00f2 dimostrarsi all'altezza delle Volkswagen, delle Audi e delle Peugeot ufficiali. Al termine della stagione la GC Kompetition ha stretto un accordo con la FORS Performance per proseguire lo sviluppo della vettura, decretando quindi il disimpegno della Prodrive.\nEndurance.\nFerrari.\nNel 2001 la Prodrive ha presentato una versione con specifiche GTS della Ferrari 550 Maranello costruita su commissione della Care Racing, esordendo cos\u00ec nelle competizioni endurance. Inizialmente denominata 550 GTO per poi essere rinominata 550 GTS, la vettura \u00e8 stata progettata e costruita senza il supporto della Ferrari. Negli anni successivi verranno prodotte un totale di 10 vetture, alcune delle quali saranno portate in pista dalla Prodrive stessa, mentre altre verranno vendute a scuderie private. Nel 2001 la vettura, portata in pista dalla Prodrive, ha esordito nel campionato FIA GT e nelle American Le Mans Series per portare a termine il suo sviluppo. Fin dal primo anno ha ottenuto ottimi risultati, vincendo le gare all'A1-Ring e a Jarama e ottenendo un podio al N\u00fcrburgring.\nNel 2002 la scuderia ha scelto di concentrarsi sulle American Le Mans Series con un programma parziale per una delle sue vetture. La 550 GTS ha esordito alla 12 Ore di Sebring, ottenendo il sesto posto di classe. \u00c8 poi tornata per le ultime gare stagionali, ottenendo una vittoria di classe a Laguna Seca, un terzo posto di classe a Miami e un secondo posto di classe alla Petit Le Mans. Lo stesso anno \u00e8 inoltre arrivato l'esordio alla 24 Ore di Le Mans, dove la vettura si \u00e8 qualificata in pole position e ha guidato la gara per poco pi\u00f9 di 12 ore, prima di ritirarsi per un incendio. Nel campionato FIA GT, invece, hanno corso tre 550 GTS vendute ad alcune scuderie private. In questo campionato la vettura ha ottenuto ottimi risultati, vincendo le gare a Jarama, Anderstorp e Oschersleben. La migliore 550 GTS \u00e8 stata quella della BMS Scuderia Italia, che si \u00e8 classificata quarta assoluta.\nNel 2003, visti gli ottimi risultati ottenuti nella stagione precedente, la Prodrive ha scelto di iscriversi con un programma a tempo pieno alle American Le Mans Series con due vetture. Anche in questa stagione i risultati sono stati ottimi; la vettura ha infatti ottenuto diversi podi di classe nel corso della stagione e le vittorie di classe a Road America, Laguna Seca, Miami e alla Petit Le Mans. Questi risultati hanno permesso alla Prodrive di ottenere il secondo posto assoluto di classe al termine della stagione. Il risultato migliore della stagione (e probabilmente in assoluto della 550 GTS) arriva per\u00f2 alla 24 Ore di Le Mans, dove la Prodrive, iscritta con due vetture, ottiene la pole position di classe e riesce poi ad aggiudicarsi la vittoria di classe della prestigiosa gara francese. Era dal 1974 che una Ferrari non si aggiudicava un titolo di classe a Le Mans. Ottimi risultati sono arrivati anche dal campionato FIA GT, dove le due 550 GTS, nei colori della BMS Scuderia Italia, dominano letteralmente il campionato, vincendo 8 gare su 10 e aggiudicandosi il primo e il secondo posto in classifica piloti e il primo posto in classifica scuderie.\nA fine 2003, visti gli ottimi risultati ottenuti dalla 550 GTS, la Ferrari ha deciso di costruire una versione con specifiche GTS del suo nuovo modello, la 575M Maranello, che per\u00f2 non otterr\u00e0 mai risultati paragonabili a quelli della vettura della Prodrive. Contemporaneamente la scuderia inglese ha stretto un accordo con la Aston Martin, diventandone la scuderia ufficiale nelle competizioni endurance e chiudendo cos\u00ec il progetto della 550 GTS. L'ultima apparizione della vettura nei colori della Prodrive risale alla 24 Ore di Le Mans del 2004, dove ha ottenuto il terzo e il quarto posto di classe. Nonostante ci\u00f2 la vettura continuer\u00e0 a essere utilizzata da varie scuderie private fino al 2007, aggiudicandosi due Le Mans Series e un campionato FIA GT.\nAston Martin.\nNel corso del 2004, la Prodrive ha sviluppato la Aston Martin DBR9, una versione con specifiche GT1 della Aston Martin DB9. La vettura ha fatto il suo esordio a inizio 2005 nella 12 Ore di Sebring, ottenendo il primo posto di classe e il quarto posto assoluto, dietro solo ai prototipi di classe LMP1. Successivamente ha disputato la 24 Ore di Le Mans, ottenendo il terzo posto di classe. In seguito 2005 \u00e8 stata poi riportata in America per disputare le ultime gare delle American Le Mans Series. Da fine 2005 \u00e8 iniziata la produzione della DBR9 per le scuderie private. La Prodrive ha continuato ha competere ufficialmente nelle American Le Mans Series e alla 24 Ore di Le Mans, fornendo invece supporto ai suoi clienti in campionati come le Le Mans Series e il campionato FIA GT nei quali non era permessa la partecipazione ai team ufficiali.\nNel 2006 la Prodrive si \u00e8 iscritta a tempo pieno alle American Le Mans Series con due vetture. Nel corso della stagione ha battagliato regolarmente con le Corvette ufficiali per la leadership nella classe GT1, vincendo a Lime Rock Park, al Miller Motorsports Park, a Mosport Park, alla Petit Le Mans e a Laguna Seca. A fine stagione la Prodrive si \u00e8 classificata seconda a soli quattro punti dalla Corvette Racing. Anche alla 24 Ore di Le Mans le DBR9 della Prodrive vengono battute dalle Corvette, classificandosi seconda e quinta di classe. Le vetture hanno anche corso nei colori di varie scuderie private nel campionato FIA GT e nelle Le Mans Series; in quest'ultimo campionato, in particolare, la classe GT1 \u00e8 stata vinta dalla Larbre Comp\u00e9tition, scuderia cliente della Prodrive.\nNel 2007 la Aston Martin, precedentemente di propriet\u00e0 della Ford, \u00e8 stata acquistata da un consorzio guidato da David Richards, proprietario della Prodrive, che di conseguenza \u00e8 diventata a tutti gli effetti il reparto corse della casa inglese. Nello stesso anno la Prodrive ha scelto di disimpegnarsi dalle American Le Mans Series e di correre ufficialmente solo alla 24 Ore di Le Mans. Durante questa stagione le Aston Martin DBR9 sono riuscite finalmente a imporsi anche nella prestigiosa gara francese, ottenendo la vittoria e il quarto posto di classe. Una DBR9 della Larbre Comp\u00e9tition, inoltre, si \u00e8 classificata terza di classe. Diverse DBR9 private hanno inoltre corso nel campionato FIA GT, nelle Le Mans Series e nelle American Le Mans Series, ottenendo alcune vittorie.\nNel 2008 la Prodrive ha annunciato l'intenzione di entrare anche tra i prototipi (nella classe LMP1), producendo un nuovo motore Aston Martin che \u00e8 stato montato su una Lola B08/60 portata in pista dalla Charouz Racing System. La vettura, iscritta alla classe LMP1 delle Le Mans Series, si \u00e8 per\u00f2 dimostrata decisamente meno competitiva delle Audi e delle Peugeot ufficiali, classificandosi quinta al termine del campionato. Alla 24 Ore di Le Mans la Lola-Aston Martin si \u00e8 classificata solo nona di classe e assoluta; maggior fortuna hanno invece avuto le DBR9, che hanno vinto la classe GT1 per il secondo anno consecutivo classificandosi prima e quarta. Come negli anni precedenti, inoltre, diverse DBR9 private hanno corso nel campionato FIA GT, nelle Le Mans Series e nelle American Le Mans Series, ottenendo alcune vittorie. Durante l'anno \u00e8 stata inoltre presentata una nuova vettura da corsa, una versione con specifiche GT2 della Aston Martin V8 Vantage.\nNel 2009 la Prodrive ha scelto di concentrarsi sul suo programma nella classe LMP1. La DBR9 e la Vantage GT2 sono state invece riservate per la vendita a scuderie private. Accanto alla vettura della Charouz Racing System, ne sono state schierate altre due portate in pista dalla Prodrive stessa, destinate per\u00f2 a un ruolo di supporto a quella del team ceco. Nelle Le Mans Series, complici i ritiri di Audi e Peugeot, la Lola-Aston Martin si \u00e8 ritrovata improvvisamente favorita per la vittoria finale. Con due vittorie, un secondo posto e due terzi posti in cinque gare, la vettura, nei colori della Charouz Racing System si \u00e8 facilmente aggiudicata il primo posto, davanti a una serie di prototipi privati. Diverso \u00e8 il discorso per la 24 Ore di Le Mans, dove erano presenti anche Audi e Peugeot. Qui la Lola-Aston Martin si classifica solo quarta, ben lontana dalle rivali.\nNel 2010 la Signature ha sostituito la Charouz Racing System come team di riferimento Aston Martin, sempre supportata da due vetture Prodrive. Nelle Le Mans Series la Lola-Aston Martin non \u00e8 tuttavia riuscita a bissare il successo dell'anno precedente, classificandosi seconda dietro a una Peugeot 908 HDi privata. Anche alla 24 Ore di Le Mans le cose non sono andate meglio: sia le Peugeot sia le Audi si sono dimostrate nettamente superiori. Due delle tre Lola-Aston Martin sono state costrette al ritiro, mentre l'unica superstite si classifica sesta assoluta.\nNel 2011, in seguito a un cambio nel regolamento tecnico per i prototipi, \u00e8 stata presentata una nuova vettura interamente progettata dalla Prodrive, la Aston Martin AMR-One. La scuderia ha inoltre scelto di ritirarsi dalle Le Mans Series per iscriversi all'Intercontinental Le Mans Cup. Il nuovo prototipo, tuttavia, ha mostrato gravissimi problemi di competitivit\u00e0. Alla 24 Ore di Le Mans, per esempio, le due AMR-One, gi\u00e0 ampiamente lontane dagli altri prototipi durante le qualifiche, sono state entrambe costrette al ritiro dopo pochi giri. La situazione \u00e8 diventata critica a tal punto che per le ultime gare stagionali \u00e8 stato scelto di tornare alla vecchia Lola-Aston Martin. A fine stagione inoltre, in seguito all'abolizione del gruppo GT1, la DBR9 \u00e8 stata ufficialmente discontinuata.\nA inizio 2012, visti gli scarsi risultati ottenuti negli anni precedenti, la scuderia ha cessato lo sviluppo della AMR-One e ha scelto di concentrarsi sulle vetture GT. Poco dopo ha presentato la Aston Martin V8 Vantage GTE, una evoluzione della Vantage GT2. Con la nuova vettura la scuderia si \u00e8 iscritta al campionato del mondo endurance nella classe LMGTE Pro. Trovatasi a competere contro Ferrari e Porsche, la nuova vettura ha ottenuto buoni risultati, salendo diverse volte sul podio diverse volte e vincendo la gara finale a Shanghai. Al termine della stagione la scuderia si \u00e8 classificata seconda.\nNel 2013 il programma nel WEC \u00e8 stato esteso, con l'iscrizione di tre vetture in classe LMGTE Pro e due vetture in classe LMGTE Am. La vettura si \u00e8 ancora una volta scontrata con Ferrari e Porsche, ottenendo vittorie alla 6 Ore di Silverstone, alla 6 Ore del circuito delle Americhe, alla 6 Ore del Fuji, alla 6 Ore di Shanghai e alla 6 Ore del Bahrain. Alla 24 Ore di Le Mans, invece, dopo essersi qualificata prima, seconda e quinta di classe, la Vantage GTE ottiene un terzo posto di classe e due ritiri. Non vanno meglio le cose il classe LMGTE Am: qui arrivano un sesto posto di classe e un ritiro. A fine stagione la Vantage GTE si \u00e8 ancora una volta dovuta accontentare del secondo posto dietro la Ferrari in LMGTE Pro, riuscendo per\u00f2 a vincere la classe LMGTE Am grazie a Jamie Campbell-Walter e Stuart Hall.\nNel 2014 la scuderia si \u00e8 iscritta con due vetture in classe LMGTE Pro e due vetture in classe LMGTE Am. Le vetture hanno ottenuto solo due vetture in LMGTE Pro, al circuito delle Americhe e a Interlagos, mentre, con sette vittorie in otto gare, hanno dominato la classe LMGTE Am. A Le Mans le Vantage GTE hanno ottenuto un sesto posto di classe e un ritiro in LMGTE Pro, mentre in LMGTE Am sono arrivati la vittoria di classe (la prima dopo diversi anni) e il sesto posto di classe. A fine stagione la migliore Aston Martin in LMGTE Pro si \u00e8 classificata sesta, mentre la seconda era abbondantemente sopra il decimo posto. In LMGTE Am, invece, le vetture hanno dominato la classe, classificandosi prima e seconda.\nNel 2015 sono state iscritte tre vetture in LMGTE Pro e due vetture in LMGTE Am. Nella prima classe ha ottenuto una sola vittoria, alla 6 Ore di Spa, mentre in LMGTE Am ne sono arrivate tre, alla 6 Ore di Silverstone, alla 6 Ore di Spa e alla 6 Ore del Bahrain. A Le Mans le vetture inglesi hanno ottenuto un quarto posto, un sesto posto e un ritiro in LMGTE Pro e due ritiri in LMGTE Am. A fine stagione sono arrivati un settimo e un ottavo posto in LMGTE Pro e un terzo e un nono posto in LMGTE Am.\nNel 2016 sono state iscritte due vetture in LMGTE Pro e una (pi\u00f9 una part-time) in LMGTE Am. Durante questa stagione, inoltre, accanto a Ferrari e Porsche, ha esordito un nuovo concorrente, ovvero Ford. In LMGTE Pro le vetture inglesi hanno vinto in Messico, al circuito delle Americhe e in Bahrain. In LMGTE Am, invece, hanno ottenuto ben cinque vittorie in nove gare. A Le Mans sono arrivati un quinto e un sesto posto di classe in LMGTE Pro e un settimo posto di classe in LMGTE Am. Nonostante le due sole vittorie, la Vantage GTE di Nicki Thiim e Marco S\u00f8rensen \u00e8 riuscita ad aggiudicarsi il primo titolo LMGTE Pro per Aston Martin, mentre la seconda vettura si \u00e8 classificata sesta. In LMGTE Am, invece, l'unica Vantage iscritta si classifica terza.\nNel 2017 sono state iscritte due vetture in LMGTE Pro e una il LMGTE Am. Le due vetture hanno ottenuto una vittoria a testa in LMGTE Pro, mentre in LMGTE Am ne sono arrivate ben quattro. A Le Mans il 2017 si riveler\u00e0 uno degli anni migliori per le Vantage GTE. Le tre vetture infatti, dopo essersi qualificate al primo e al terzo posto in LMGTE Pro e al secondo posto LMGTE Am, si classificano al primo e al quinto posto di classe in LMGTE Pro, vincendo la classe per la prima volta nel WEC, mentre quella iscritta in LMGTE Am si classifica quarta di classe. Nonostante la vittoria a Le Mans le due vetture inglesi si classificano sesta e settima in LMGTE Pro, mentre quella in LMGTE Am vince nuovamente la classe.\nNel 2018, a causa dei pochi partecipanti alla classe LMP1, il WEC \u00e8 stato unificato in un'unica superstagione 2018-2019. Lo stesso anno ha esordito un'evoluzione della Vantage GTE, denominata Aston Martin Vantage AMR e basata sulla nuova generazione stradale della Vantage. Nello stesso anno la classe LMGTE Pro ha visto l'ingresso di un nuovo concorrente, la BMW. Nonostante il debutto del nuovo modello, le vetture britanniche si sono classificate solo all'ottavo e al nono posto finale. Non molto diverso \u00e8 il risultato in LMGTE Am della vecchia generazione della vettura, che ottiene l'ottavo posto finale. Scarsi sono anche i risultati a Le Mans sia nel 2018 che nel 2019 dove l'unico risultato degno di nota \u00e8 un quarto posto di classe in LMGTE Pro.\nLa stagione 2019-2020 ha visto i ritiri della Ford e della BMW, sancendo cos\u00ec il ritorno a tre costruttori ufficiali nella classe LMGTE. Nonostante ci\u00f2 le Vantage riescono a ottenere risultati straordinari, dominando la classe LMGTE Pro per tutta la stagione e classificandosi al primo e al secondo posto finale. Meno positivi sono invece i risultati in LMGTE Am, dove l'unica vettura inglese si classifica al settimo posto. Molto positivi sono anche i risultati a Le Mans, con un primo e un terzo posto di classe in LMGTE Pro e un settimo in LMGTE Am.\nFormula 1.\nNel 2002 la Prodrive ha firmato un contratto quinquennale per la gestione della BAR, scuderia militante in Formula 1. Questo \u00e8 stato possibile grazie alla gi\u00e0 solida relazione con la British American Tobacco, azienda proprietaria della BAR, che gi\u00e0 sponsorizzava le Subaru Impreza nel WRC. Le prime due stagioni non sono state affatto positive; anche a causa dei numerosi ritiri, infatti, le monoposto inglesi si sono piazzate quasi sempre nella met\u00e0 bassa della classifica, senza ottenere risultati degni di nota. Nel 2004, tuttavia, la scuderia ha visto un improvviso exploit, classificandosi costantemente ai primi posti e terminando la stagione seconda in classifica costruttori, dietro solo alla Ferrari. A fine stagione, nonostante la migliore annata nella storia della BAR, il contratto con la Prodrive \u00e8 stato rescisso in anticipo in quanto la scuderia \u00e8 stata ceduta alla Honda.\nIl 28 aprile 2006 la Prodrive ha ufficialmente ottenuto dalla FIA l'autorizzazione all'iscrizione alla Formula 1 a partire dalla stagione 2008, battendo la concorrenza della Carlin Motorsport, della Direxiv e di scuderie guidate dagli ex proprietari della Minardi, della BAR e della Jordan Grand Prix. Nel novembre 2007, tuttavia, la scuderia ha dovuto rinunciare all'iscrizione a seguito di una causa legale intentata dalla Williams. Il motivo della causa erano gli accordi stretti dalla Prodrive, che, utilizzando telai McLaren e motori Mercedes-Benz, sarebbe diventata la prima scuderia cliente in Formula 1.\nNel 2008 la Prodrive ha valutato l'acquisto della Honda Racing in seguito al ritiro della casa giapponese dalla Formula 1, senza per\u00f2 avere successo. Il 23 aprile 2009 la scuderia ha annunciato l'intenzione di presentare domanda per l'iscrizione alla Formula 1 a partire dalla stagione 2010, possibilmente come team ufficiale Aston Martin. In seguito la domanda \u00e8 stata tuttavia rigettata. Qualche mese dopo ha tentato l'acquisto della Renault in seguito al ritiro del costruttore francese; anche questo tentativo non ha per\u00f2 avuto successo."}
{"id": "408706", "revid": "287204", "url": "https://it.wikipedia.org/wiki?curid=408706", "title": "Luis Vinicio", "text": ""}
{"id": "408718", "revid": "111583033", "url": "https://it.wikipedia.org/wiki?curid=408718", "title": "Ingegneria biochimica", "text": "Con il termine di ingegneria biochimica (o ingegneria biotecnologica) ci si riferisce alla branca dell'ingegneria chimica e che si occupa: \nEssendo una la filiazione dell'altra, il tipo di problematiche davanti a cui l'operatore si trova \u00e8 estremamente simile e quindi simili sono sia le teorie applicate che la strategia di \"problem solving\" che viene genericamente presa in considerazione.\nAnche gli stessi sistemi biologici, il vero discriminante tra le due discipline, sono sempre pi\u00f9 spesso presi in considerazione per la risoluzione di problemi di ingegneria chimica.\nTuttavia \u00e8 importante notare che sia per motivi cinetici (v. cinetica di Michaelis-Menten) sia per motivi di facilit\u00e0 di sterilizzazione i bioreattori o sono di tipo discontinuo (batch) o di tipo a caldaia agitati (CSTR).\nI settori di applicazione dell'ingegneria biochimica sono:"}
{"id": "408726", "revid": "767487", "url": "https://it.wikipedia.org/wiki?curid=408726", "title": "Airport '75", "text": "Airport '75 (\"Airport 1975\") \u00e8 un film del 1974 diretto da Jack Smight e tra gli altri interpretato da Charlton Heston, Karen Black e George Kennedy.\nSull'onda del genere catastrofico, molto in voga agli inizi degli anni settanta, \u00e8 il seguito di \"Airport\" (1970) e secondo di quattro film della serie di pellicole iniziata con \"Airport\".\nTrama.\nUn jumbo jet (un Boeing 747-123), con oltre 120 passeggeri a bordo, \u00e8 in volo da Washington a Los Angeles. A causa delle cattive condizioni meteorologiche lungo la costa californiana, la rotta dell'aereo viene dirottata sull'aeroporto di Salt Lake City. Contemporaneamente anche un piccolo aereo privato (un Beechcraft A55-95 Baron) viene ugualmente indirizzato a Salt Lake, e finisce per incrociare a diversa altezza la rotta del 747. Improvvisamente il pilota dell'aereo privato viene colpito da un infarto, morendo poco dopo. Il piccolo velivolo, oramai senza controllo, finisce cos\u00ec per schiantarsi parzialmente contro la cabina di pilotaggio del Jumbo.\nMuoiono sul colpo il secondo pilota, risucchiato attraverso lo squarcio creato dall'impatto, e il tecnico alle comunicazioni, mentre rimane gravemente ferito il comandante, il quale prima di svenire riesce almeno a inserire il pilota automatico. Nessun membro dei passeggeri \u00e8 in grado di pilotare un aeroplano, cos\u00ec i comandi passano ad una delle hostess, Nancy Pryor. Nel frattempo vengono mobilitati tutti i mezzi di soccorso ed anche una squadra di emergenza, formata dal presidente della linea aerea proprietaria del Jumbo nonch\u00e9 compagno di Nancy, Alan Murdock. Il tempo stringe in quanto l'apparecchio vola troppo basso e rischia di sfracellarsi contro le montagne. Il rischio di uno schianto contro le pareti rocciose delle montagne viene evitato grazie ai suggerimenti del comandante, il quale parzialmente cosciente bench\u00e9 assolutamente inabile a riprendere i comandi del velivolo, riesce a spiegare alle hostess come fare per far riguadagnare quota all'aeromobile. La situazione tuttavia rimane critica poich\u00e9 le assistenti di volo non sarebbero in grado di eseguire un atterraggio, e il carburante a bordo del 747 inizia inevitabilmente ad esaurirsi.\nMurdock che \u00e8 anche un esperto pilota, ed in particolare conosce bene le caratteristiche del Boeing 747, grazie all'ausilio di un elicottero militare abbastanza veloce da mantenersi sopra la velocit\u00e0 di stallo del jumbo jet, con un vero e proprio trasbordo a mezz'aria (dopo un primo tentativo di un altro pilota che per\u00f2 non va a buon fine a causa dello sgancio del cavo di sostegno del medesimo causato da un rottame che ne provoca la caduta nel vuoto) riesce a raggiungere e penetrare nella cabina di pilotaggio dell'aeroplano tramite lo squarcio che si era aperto nell'incidente, riuscendo cos\u00ec a fare atterrare, sia pur con qualche difficolt\u00e0, l'aereo all'aeroporto di Salt Lake City, salvando in questo modo la vita a tutti i passeggeri a bordo.\nProduzione.\nIl set di \"Airport 1975\" \u00e8 stato riutilizzato numerose volte in diversi altri film (ad esempio, \"Elizabethtown\"), e lo si pu\u00f2 notare in quanto sono presenti ancora i loghi \"Columbia Airlines\" a bordo. Il filmato del decollo \u00e8 stato riutilizzato in seguito anche in \"Airport '77\" con la modifica del logo \"Columbia\" sulla coda del velivolo.\nL'esterno del film fu girato al Washington Dulles International Airport a Chantilly, Virginia. Charlton Heston segu\u00ec un corso di pilotaggio per Boeing 747 durante la produzione, e diverse scene lo mostrano effettivamente mentre pilota un vero e proprio 747.\nLa compagnia Columbia Airlines \u00e8 il nome fittizio utilizzato nel film, l'aereo utilizzato era un Boeing 747-100 di American Airlines, registrato N9675, consegnato al vettore nel 1971. L'aeromobile fu per\u00f2 dipinto in livrea \"Columbia Airlines\" per questo film. L'aeromobile vol\u00f2 con American Airlines sia come aereo passeggeri che, pi\u00f9 tardi, come aereo da trasporto. L'aeromobile, che in seguito \u00e8 appartenuto alla United Parcel Service con il numero di registrazione N675UP, \u00e8 fermo dal 2005 ed \u00e8 conservato a Roswell in Nuovo Messico.\nLinda Blair gir\u00f2 le sue parti in 3 giorni. Questo \u00e8 stato l'ultimo film girato da Gloria Swanson, dopo 50 anni di carriera.\nIl film venne trasmesso per la prima volta in tv il 20 settembre 1976, dal canale statunitense NBC.\nCritica.\nNel 1978 il film \u00e8 stato inserito nella lista dei 50 peggiori film di tutti i tempi nel libro \"The Fifty Worst Films of All Time\"; nonostante ci\u00f2 fu un enorme successo commerciale: con un budget di soli 3 milioni di dollari, ne incass\u00f2 oltre 47."}
{"id": "408762", "revid": "4711", "url": "https://it.wikipedia.org/wiki?curid=408762", "title": "Impero cinese", "text": ""}
{"id": "408764", "revid": "4711", "url": "https://it.wikipedia.org/wiki?curid=408764", "title": "Impero Cinese", "text": ""}
{"id": "408766", "revid": "4711", "url": "https://it.wikipedia.org/wiki?curid=408766", "title": "Celeste impero", "text": ""}
{"id": "408768", "revid": "287204", "url": "https://it.wikipedia.org/wiki?curid=408768", "title": "Ivan Zamorano", "text": ""}
{"id": "408773", "revid": "4175", "url": "https://it.wikipedia.org/wiki?curid=408773", "title": "Leonora Dori Galigai", "text": "Biografia.\nLeonora - talvolta anche Dianora o Eleonora - era figlia di Jacobo di Sebastiano Dori, discendeva in linea femminile dall'antica e nobile famiglia Galigai di Firenze; aveva due fratelli, Andrea e Sebastiano, che, grazie all'ascesa della sorella alla corte francese, divenne arcivescovo di Tours e abate di Marmoutier, e una sorella, Cassandra. \nNel 1588 il granduca Ferdinando la nomin\u00f2 cameriera di sua nipote Maria de' Medici. Per quasi trent'anni rimase al servizio personale di Maria, prima principessa toscana e poi, dopo aver sposato Enrico IV, regina di Francia.\nNe divenne intima amica e confidente. Al momento della partenza di Maria per Parigi, dove doveva sposare il re Enrico IV, Leonora fu inserita nel suo seguito come \"dama di compagnia\" e \"guardarobiera\" e nel 1601 spos\u00f2 Concino Concini, di antica nobilt\u00e0 aretina e i cui antenati furono nominati Principi del S.R.I. dall'Imperatore Federico I il Barbarossa, anche lui facente parte del numeroso seguito di Maria.\nDa quel momento Leonora sfrutt\u00f2 l'amicizia con Maria, divenuta reggente per conto del figlio minorenne (il futuro Luigi XIII) in seguito all'assassinio del re, per favorire una rapida carriera del marito, che fu colmato di onori e riconoscimenti. Nello stesso tempo, la coppia Concini-Galigai accumulava un ingente patrimonio con la vendita di cariche ed onorificenze e favoriva in tutti i modi i toscani presenti a Corte a svantaggio della nobilt\u00e0 francese.\nL'assunzione di un ruolo di potere alla corte di Francia mise a dura prova lo stato di salute della Galigai. Spesso malata e soggetta a episodi epilettici, la Galigai viveva prevalentemente al Louvre, a fianco di Maria de' Medici, svolgendo una limitatissima vita sociale.\nAl momento dell'assassinio del potente marito (24 aprile 1617), vittima di una congiura di corte patrocinata da Luigi XIII, Leonora Dori Galigai fu arrestata con l'accusa di stregoneria e non pot\u00e9 nemmeno sperare nel soccorso della illustre amica d'infanzia, a sua volta esautorata dal figlio e confinata nel castello di Blois.\nDetenuta alla Bastiglia e condannata alla pena capitale al termine di un rapido processo per stregoneria, Leonora Dori Galigai fu decapitata a Parigi e il suo cadavere fu bruciato sul rogo il successivo 8 luglio in Place de Gr\u00e8ve.\nCollegamenti esterni.\na Leonora Dori Galigai \u00e8 intitolata un'opera lirica...la marescialla d'ancre...di alessandro nini...libretto di giovanni Prati...Prima rappresentazione: Padova, 23 luglio 1839"}
{"id": "408774", "revid": "4711", "url": "https://it.wikipedia.org/wiki?curid=408774", "title": "Storia cinese", "text": ""}
{"id": "408777", "revid": "4711", "url": "https://it.wikipedia.org/wiki?curid=408777", "title": "Cina imperiale", "text": ""}
{"id": "408786", "revid": "1592097", "url": "https://it.wikipedia.org/wiki?curid=408786", "title": "Antonello (disambigua)", "text": ""}
{"id": "408794", "revid": "965226", "url": "https://it.wikipedia.org/wiki?curid=408794", "title": "Maurizio Leo", "text": "Biografia.\nLaureato in giurisprudenza nel 1977 con 110/110 presso l'Universit\u00e0 degli studi di Roma \"La Sapienza\", specializzato in Studi Europei presso l'Istituto post-universitario \"Alcide De Gasperi\". Editorialista, ha ricoperto vari incarichi accademici e dirigenziali.\nCarriera professionale.\nDal 1986 \u00e8 docente presso la Scuola di Polizia Tributaria della Guardia di Finanza. Dal 1988 \u00e8 docente presso la Scuola Superiore dell'Economia e delle Finanze. Dal 1993 sino al 1999 \u00e8 stato Direttore Centrale per gli Affari Giuridici e per il Contenzioso Tributario nel Dipartimento delle Entrate del Ministero delle finanze. Dal 1993 \u00e8 stato membro di diritto del Comitato di Coordinamento del Se.C.I.T.\nDal 1999 \u00e8 stato Prorettore presso la Scuola Superiore dell'Economia e delle Finanze. Dal 2000 \u00e8 editorialista del quotidiano \"Il Sole 24 Ore\". Dal 2001 \u00e8 docente presso l'Accademia della Guardia di Finanza e presso la Scuola Ispettori e Sovrintendenti della Guardia di Finanza, titolare al Corso Superiore di Polizia Tributaria per gli ufficiali del Corpo. Inoltre \u00e8 stato docente presso la Scuola Superiore della Pubblica Amministrazione, Vice Presidente della Commissione Tributaria Provinciale di Roma, coordinatore e membro di vari gruppi ristretti del Comitato tecnico per l'attuazione della Riforma Tributaria, direttore del Master Tributario organizzato dalla Scuola Centrale tributaria.\nCarriera politica.\nNel 2001 \u00e8 stato eletto alla Camera dei deputati per Alleanza Nazionale nella circoscrizione Piemonte 2. Nel 2006 \u00e8 stato rieletto alla Camera dei deputati nella circoscrizione Piemonte 1, ed \u00e8 componente della Commissione Finanze e della Commissione bicamerale di vigilanza sulla Anagrafe Tributaria.\nNel 2008 \u00e8 stato rieletto alla Camera dei deputati con il PdL, sempre nella circoscrizione Piemonte 1 ed \u00e8 componente della Commissione Finanze. Temporaneamente ha sostituito il Sottosegretario Alfredo Mantovano nella Commissione Bilancio, Tesoro e Programmazione. \u00c8 Presidente della Commissione parlamentare di vigilanza sull'anagrafe tributaria. Dal giugno 2009 al gennaio 2011 \u00e8 stato anche Assessore al Bilancio ed allo sviluppo economico di Roma Capitale. Resta a Montecitorio fino al 2013. Aderisce quindi a Fratelli d'Italia.\nNel 2018 \u00e8 eletto dalla Camera componente laico del Consiglio di presidenza della giustizia amministrativa e il 3 agosto \u00e8 eletto vicepresidente fino al settembre 2019.\nNel 2020 decide di candidarsi alle elezioni suppletive del collegio uninominale di Roma Centro, con il centrodestra, ma viene sconfitto dal ministro dell'economia in carica Roberto Gualtieri."}
{"id": "408799", "revid": "1318658", "url": "https://it.wikipedia.org/wiki?curid=408799", "title": "Arrondissement di Roanne", "text": "L\"arrondissement\" di Roanne \u00e8 un \"arrondissement\" dipartimentale della Francia situato nel dipartimento delle Loira, nella regione dell'Alvernia-Rodano-Alpi.\nStoria.\nFu creato nel 1800, sulla base dei preesistenti \"distretti\".\nComposizione.\nL\"arrondissement\" \u00e8 diviso in 115 comuni raggruppati in 11 cantoni, elencati di seguito:"}
{"id": "408800", "revid": "1543377", "url": "https://it.wikipedia.org/wiki?curid=408800", "title": "Modello di Harrod-Domar", "text": "Il modello di Harrod-Domar, noto anche come \"modello di crescita come sviluppo\" \u00e8 un modello matematico keynesiano della crescita economica. Viene usato in economia dello sviluppo per spiegare il tasso di crescita di un'economia in termini di livello di risparmio e produttivit\u00e0 del capitale. Esso suggerisce che non ci sia una ragione naturale perch\u00e9 un'economia abbia crescita bilanciata. Il modello fu sviluppato indipendentemente da Roy F. Harrod nel 1939, e Evsey Domar nel 1946, sebbene un modello simile era stato proposto da Gustav Cassel nel 1924. Il modello di Harrod\u2013Domar fu il precursore del modello di crescita esogena.\nGli economisti neoclassici evidenziano alcune carenze nel modello di Harrod\u2013Domar, in particolare circa l'instabilit\u00e0 della sua soluzione e, alla fine degli anni 1950, cominci\u00f2 un dialogo accademico che port\u00f2 allo sviluppo del modello di Solow-Swan.\nSecondo il modello di Harrod\u2013Domar ci sono tre tipi di crescita: crescita garantita, crescita effettiva e tasso di crescita naturale.\nIl tasso di crescita garantita \u00e8 il tasso di crescita al quale l'economia non si espande indefinitamente n\u00e9 va in recessione. La crescita effettiva \u00e8 il vero aumento di tasso in un PIL nazionale all'anno. La crescita naturale \u00e8 la crescita che richiede un'economia per mantenere la piena occupazione. Per esempio, se la forza-lavoro cresce al circa 3% annuo, allora per mantenere la piena occupazione, il tasso di crescita annuale dell'economia deve essere del 3 per cento.\nDescrizione.\nSi parte dall'ipotesi che gli investimenti nazionali siano uguali alla variazione dello stock di capitale e uguali al risparmio nazionale.\ndove \ncon s uguale alla propensione marginale al risparmio, e\nSi definisce k come il rapporto tra formula_4 e formula_5 \novvero il rapporto tra la variazione dello stock di capitale e la variazione della produzione nazionale. Con k=2, ad esempio, un raddoppiamento dello stock di capitale si tradurrebbe in una quadruplicazione della produzione nazionale.\nConoscendo k e s \u00e8 possibile calcolare il saggio di crescita garantito di un paese con la formula:\nAd esempio, se la propensione marginale al risparmio \u00e8 del 2% e k = 2, il saggio di crescita garantito di un paese sarebbe del\nPer portare un paese fuori dal circolo vizioso della povert\u00e0 si richiede di aumentare il risparmio nazionale fino al 30% in maniera tale da ottenere un saggio di crescita garantito del 15% riscontrato in molti paesi sviluppati durante la loro iniziale fase di crescita economica."}
{"id": "408823", "revid": "729019", "url": "https://it.wikipedia.org/wiki?curid=408823", "title": "Reggiane Re.2003", "text": "Il Reggiane Re.2003 fu un aereo da ricognizione monomotore monoplano ad ala bassa sviluppato dall'azienda aeronautica italiana Officine Meccaniche Reggiane negli anni quaranta e rimasto allo stadio di prototipo.\nDerivato dal caccia Re.2000, venne presentato per rispondere ad una specifica per la fornitura di un velivolo in grado di sostituire gli IMAM Ro.37, ma a causa delle priorit\u00e0 imposte dal decorso della seconda guerra mondiale il progetto, inizialmente approvato, venne accantonato.\nStoria del progetto.\nAll'inizio della seconda guerra mondiale i reparti da osservazione e ricognizione della Regia Aeronautica aveva a disposizione solamente dei biplani, gli IMAM Ro.37 e Ro.37bis, che risultavano non pi\u00f9 adatti ad un teatro bellico in cui era determinante, per la sopravvivenza dell'equipaggio, disporre di prestazioni tali da compensare la presenza della caccia nemica.\nPer ovviare al problema, nel 1941 la Direzione del Genio e delle Costruzioni Aeronautiche (DGCA) del Ministero dell'Aeronautica inizi\u00f2 a valutare la possibilit\u00e0 di disporre di un velivolo con caratteristiche pi\u00f9 avanzate. Dopo le iniziali valutazioni ritenne che lo sviluppo di un simile velivolo fosse da ricavare dal caccia Re.2000 in quel momento in fase di produzione per cui contatt\u00f2 la Reggiane per la fornitura di un prototipo per le valutazioni.\nIl progetto, affidato agli ingegneri Roberto Longhi e Antonio Alessio verteva sul mantenimento della cellula originale aggiungendo un abitacolo biposto, una serie di finestrature atte a favorire l'avvistamento degli obiettivi da parte dell'osservatore, seduto nel seggiolino posteriore, ed un nuovo apparato radio rice-trasmittente per l'aereocooperazione. Bench\u00e9 fosse stato indicato di utilizzare una diversa motorizzazione, il radiale Fiat A.74 RC.38, in luogo dell'originale Piaggio P.XI RC.40 che alimentava la cellula del Re.2000 si prefer\u00ec utilizzare il secondo.\nLa capacit\u00e0 di carburante di 674 litri, distribuiti in serbatoi alari ed in fusoliera, permettevano un'autonomia superiore ai Ro.37 e fu prevista una capacit\u00e0 di attacco al suolo dotandolo di tre attacchi, due subalari ed uno ventrale, destinati a trasportare varie combinazioni di carichi tra bombe e serbatoi di combustibile supplementare, e le originali due mitragliatrici Breda-SAFAT calibro 12,7 mm in caccia con capacit\u00e0 aumentata a 400 colpi per arma.\nIl prototipo, ai comandi di Francesco Agello, venne portato in volo per la prima volta il 29 luglio 1941 dal campo di volo aziendale a Reggio Emilia, confermando le buone caratteristiche del modello dal quale derivava. Dopo un primo esame il Ministero dell'Aeronautica richiese una serie di modifiche minori che riguardavano la cabina dell'osservatore, per migliorare la visibilit\u00e0, e la predisposizione per l'installazione di fotocamere panoramiche e fotoplanimetriche.\nLe successive prove di volo del modello, dotato delle nuove modifiche, furono valutate positivamente ed il 16 dicembre 1941 venne emesso un ordine di fornitura per il Re.2003 di preserie, che assunse la matricola MM.12415, e per i successivi 200 esemplari di serie (MM.12416-12615).\nIl primo volo del Re.2003 MM.12415, caratterizzato dall'adozione degli attacchi per il carico di caduta e per il gruppo motoelica simile al Re.2002, venne effettuato, sempre a Reggio Emilia, il 13 ottobre 1942 ai comandi di Alfonso Caracciolo. In seguito viene sostituito da Tullio De Prato che sostiene le successive prove effettuate presso l'aeroporto di Guidonia dal 20 novembre. Bench\u00e9 le prestazioni si rivelarono leggermente inferiori a quelle previste in fase progettuale il nuovo modello manteneva quelle, gi\u00e0 ottime, del Re.2000.\nL'avversa situazione bellica in cui versava l'Italia nel periodo consigliarono di dare priorit\u00e0 a velivoli da combattimento e l'originale contratto di 200 Re.2003 venne commutato in due soli esemplari pi\u00f9 198 caccia monoposto Re.2002, commessa che vede i due Re.2003, al luglio 1943, ancora in fase di completamento, l'MM.12415 quasi completo ed un secondo in assemblaggio.\nTecnica.\nIl Re.2003 era un velivolo di impostazione classica, di costruzione interamente metallica, che conservava l'aspetto generale dei modelli che lo avevano preceduto, monomotore monoplano ad ala bassa con carrello retrattile, con la sola eccezione dell'abitacolo biposto chiuso sotto un unico lungo tettuccio e dell'inserimento di finestrature laterali ed inferiori per favorire il compito dell'osservatore. Per la precisione le somiglianze del primo prototipo, ricavato modificando un Re.2000, erano pi\u00f9 affini a questo modello mentre il modello di preserie MM.12415 aveva acquisito le migliorie aerodinamiche del Re.2002.\nImpiego operativo.\nIl solo esemplare di cui si ha notizia abbia avuto un reale impiego operativo, se pur non nel suo originario ruolo, \u00e8 il Re.2003 MM.478. Il velivolo, che l'8 settembre 1943, data del Proclama Badoglio, risultava assegnato alla 1\u00aa Squadriglia di Riserva Aerea delle FF.NN. presso Sarzana, venne prelevato requisito dal personale della Wehrmacht e ricollocato presso gli stabilimenti Caproni a Taliedo. In quell'ambito, tra i mesi di marzo e settembre 1944, venne utilizzato come aereo da addestramento per la formazione di piloti della Luftwaffe destinati all'utilizzo dei caccia Re.2002 prodotti localmente.\nDel secondo esemplare, il Re.2003 MM.12415, non si hanno notizie."}
{"id": "408824", "revid": "122647794", "url": "https://it.wikipedia.org/wiki?curid=408824", "title": "Ben Gordon", "text": "Carriera.\nCollege.\nBen Gordon \u00e8 cresciuto a Mount Vernon e ha giocato per la squadra dei St. Ursula/Mount Vernon Jr. Knights. Gordon ha frequentato la Mount Vernon High School e ha guidato la squadra della scuola superiore, i Mount Vernon Knights al titolo dello stato di New York e alle finali nazionali.\nLa stagione successiva fu selezionato per entrare al College dall'Universit\u00e0 di Seton Hall, egli per\u00f2 decise di andare in NCAA con la squadra dell'University of Connecticut. Con gli UCONN Huskies Gordon fu il miglior realizzatore, conquistando anche il premio sempre come miglior realizzatore alle finali NCAA dell'anno 2004.\nNBA.\nChicago Bulls.\nDopo questa performance, Gordon si sent\u00ec pronto per l'NBA e si dichiar\u00f2 eleggibile per il draft 2004, dove fu scelto come terzo dai Chicago Bulls. Dopo aver giocato in NBA la stagione 2004-05, Gordon fu eletto miglior sesto uomo dell'NBA, titolo assegnato per la prima volta a un rookie. Gordon ricevette anche tre volte il titolo di miglior rookie della Eastern Conference del mese (gennaio, febbraio e marzo). Infine Gordon fu inserito nella squadra dei migliori \"rookie\" della NBA.\nNella sua prima stagione nella lega, Gordon ha mostrato una grande abilit\u00e0 a reagire alla pressione nell'ultimo quarto della partita, pur mostrando qualche carenza in fase difensiva. Ebbe la seconda migliore media realizzativa nel quarto quarto dell'intera NBA, scavalcato solamente da LeBron James. Questo record \u00e8 dovuto anche all'eccellente prestazione contro i Charlotte Bobcats, con 22 punti segnati nell'ultimo periodo. Nella stagione 2004-05 viaggi\u00f2 a una media di 15,1 punti, 2,6 rimbalzi e 1,9 assist a partita giocando solo 24,2 minuti a partita. Guidando i Chicago Bulls ai loro primi play-off da quando Michael Jordan lasci\u00f2 la squadra nel 1998, Gordon si guadagn\u00f2 il nickname di \"Mr. 4th Quarter\" (Mister Quarto Quarto) grazie alle sue prestazioni in attacco nell'ultimo periodo della gara.\nNella sua seconda stagione Gordon ha avuto la possibilit\u00e0 di partire nel quintetto base dei Bulls. Gordon increment\u00f2 cos\u00ec il numero di minuti giocati, oltre alla sua media realizzativa e al numero di assist. Gordon fu cos\u00ec scelto per l'All-Star Game nella squadra dei Sophomore. In quella partita segn\u00f2 17 punti.\nNella partita vinta il 14 aprile 2006 contro i Washington Wizards eguagli\u00f2 il record per il maggior numero di tiri da tre realizzati consecutivamente, segnandone 9 di fila. Gordon nelle stagioni successive gode di una grande ascesa, che per\u00f2 non ha effetto sulle prestazioni della sua squadra, i Chicago Bulls, che per la stagione 2007-08 sono costretti a seguire i play-off da casa. Gordon gioc\u00f2 molto bene anche nella stagione 2008-09 e continu\u00f2 a migliorare, fino a toccare i venti punti a partita, raggiungendo i play-off 2009, dove i Bulls furono eliminati al primo turno, perdendo in 7 gare contro i Boston Celtics.\nDetroit Pistons.\nNell'estate 2009 Gordon si \u00e8 ritrovato in cerca di una squadra, dato che il suo contratto annuale con i Bulls \u00e8 scaduto. Ben ha cos\u00ec deciso di firmare un contratto di cinque anni con i Detroit Pistons, dove partir\u00e0 come cambio della guardia titolare Rip Hamilton e potr\u00e0 anche giocargli a fianco in un quintetto basso. Il 10 gennaio 2010 Gordon, nella partita contro i Philadelphia 76ers, ha toccato quota 10.000 punti nella NBA.\nCharlotte Bobcats.\nIl 27 giugno 2012 passa da Detroit a Charlotte in cambio di Corey Maggette e una prima scelta al Draft 2013. Il 1\u00ba marzo 2014 viene tagliato e diventa free-agent, per\u00f2 essendo scaduto il termine per essere rifirmato e partecipare ai playoff, non potr\u00e0 giocare la post-season.\nNazionale.\nBen Gordon possiede doppia cittadinanza: americana e britannica (essendo nato in Inghilterra).\nNonostante abbia rappresentato la nazionale USA ai Giochi Panamericani del 2003, Gordon ha in seguito deciso di giocare per la nazionale inglese. Il 1\u00ba aprile 2008 \u00e8 stato inserito ufficialmente in squadra, della quale fa parte anche l'ex-compagno (ai tempi dei Bulls) Luol Deng.\nNel 2010 ha dichiarato di voler partecipare alle Olimpiadi di Londra 2012 con la selezione del Regno Unito.\nDopo il trasferimento da Detroit a Charlotte, per\u00f2, ha deciso di riunuciare all'impegno olimpico con la nazionale.\nFa il suo esordio con la nazionale britannica nell'estate 2016 per le qualificazioni agli europei."}
{"id": "408836", "revid": "123361644", "url": "https://it.wikipedia.org/wiki?curid=408836", "title": "Aspasia (nome)", "text": "Origine e diffusione.\n\u00c8 una ripresa letteraria del nome di Aspasia di Mileto, compagna di Pericle. Si basa sul termine greco \u03b1\u03c3\u03c0\u03b1\u03c3\u03b9\u03bf\u03c2 (\"aspasios\"), \"benvenuto\", da \"aspazesthai\", \"accogliere\".\nHa quindi significato analogo a quello del nome Benvenuto.\nOnomastico.\nL'onomastico si pu\u00f2 festeggiare l'11 gennaio in memoria di sant'Aspasio, vescovo in Gallia."}
{"id": "408843", "revid": "14806", "url": "https://it.wikipedia.org/wiki?curid=408843", "title": "Itherther", "text": ""}
{"id": "408846", "revid": "14806", "url": "https://it.wikipedia.org/wiki?curid=408846", "title": "Thamuatz", "text": ""}
{"id": "408850", "revid": "287204", "url": "https://it.wikipedia.org/wiki?curid=408850", "title": "Agilulfo (nome)", "text": "Origine e diffusione.\n\u00c8 un nome di origine germanica, di tradizione longobarda; \u00e8 composto dai termini \"agil\" (un'estensione di \"ag\", \"paura\", \"terrore\" e anche \"spada\") e \"wulf\" (\"lupo\"). Alcune fonti lo considerano un composto di tre elementi, \"ag\" (stessa etimologia di \"agil\"), \"hild\" (\"battaglia\") e \"wulf\". Tra i vari significati proposti vi sono \"lupo guerriero\", \"lupo che incute spavento\" e anche \"spada del guerriero\".\n\u00c8 un nome di matrice storica, portato da Agilulfo, il re dei Longobardi che fu re d'Italia e secondo marito di Teodolinda e promosse il cristianesimo fra la sua gente. In Italia \u00e8 comunque molto raro.\nOnomastico.\nL'onomastico si festeggia in memoria di sant'Agilulfo (o Agilolfo o Agigulfo), vescovo di Colonia e martire, commemorato il 31 marzo per il \"dies natalis\" e il 9 luglio per l'arrivo delle sue reliquie."}
{"id": "408854", "revid": "767487", "url": "https://it.wikipedia.org/wiki?curid=408854", "title": "Vini di qualit\u00e0 prodotti in regioni determinate", "text": "Il vino di qualit\u00e0 prodotto in regioni determinate (in sigla VQPRD) \u00e8 un vino a marchio di origine che era cos\u00ec definito dalla vecchia normativa europea (1987) al fine di garantire la qualit\u00e0 del prodotto in base alla zona di origine. In pratica (seppur impropriamente), un vino VQPRD era un vino DOC o DOCG per la corrispondente legge italiana (L. 164 del 1992) anch'essa superata dal DL n. 61 del 2010.\nOltre, a questa definizione, la legge prevedeva, nell'ambito della macro categoria VQPRD, una suddivisione specifica per tipologia di vino ovvero:\nSono dei vini sottoposti ad un processo di vinificazione in zone riconosciute di grande pregio per la produzione vitivinicola (DOCG o DOC).\nIn etichetta la menzione deve essere seguita dalla denominazione della regione di produzione.\nLa nuova normativa europea (Reg. Ce 479/2008, recepito in Italia con il decreto legislativo 61 dell'8 aprile 2010 in vigore dall'11 maggio 2010) ha abolito tutte queste tipologie di classificazione con le relative sigle: ovviamente, in commercio si potranno ancora trovare per diverso tempo le etichette con le vecchie diciture. In sostanza, i VQPRD sono stati assorbiti nella categoria di vini DOP e la tipologia di vino (frizzante, spumante, spumante aromatico, liquoroso) \u00e8 identificata in maniera standard: sar\u00e0 la designazione generale, relativa alle denominazioni, a indicare se si tratta di vino DOP, IGP o \"generico\"."}
{"id": "408858", "revid": "52119", "url": "https://it.wikipedia.org/wiki?curid=408858", "title": "Casa dei Tre Mondi", "text": ""}
{"id": "408859", "revid": "47767", "url": "https://it.wikipedia.org/wiki?curid=408859", "title": "Aiace (nome)", "text": "Origine e diffusione.\nDeriva dal greco antico \u0391\u03b9\u03b1\u03c2 (\"Aias\"), poi latinizzato in \"Aiax\" o \"Ajax\", dall'etimologia dubbia: potrebbe derivare da \u03b1\u03b9\u03b1\u03c3\u03c4\u03b7\u03c2 (\"aiastes\", \"dolente\", \"che piange [qualcuno]\"), oppure da \u03b1\u1f36\u03b1 (\"a\u00eea\", una forma omerica di \u03b3\u03b1\u1fd6\u03b1, \"ga\u00eea\", \"terra\"), o ancora da \u03b1\u1f30\u03cc\u03bb\u03bf\u03c2 (\"ai\u00f2los\", \"agile\", \"veloce\", da cui il nome Eolo).\n\u00c8 un nome classico, di tradizione letteraria; \u00e8 portato infatti da due eroi dell\"Iliade\" di Omero, Aiace Telamonio (protagonista anche della tragedia omonima di Sofocle) e Aiace Oileo.\nIn italiano \u00e8 poco usato, attestandosi con una certa frequenza solo in Toscana e sparso, per il resto, nel Centro-Nord. In inglese \u00e8 entrato nell'uso comune a partire dal XVII secolo; in precedenza, durante l'et\u00e0 elisabettiana, era diffuso un volgare gioco di parole che comparava il nome all'espressione \"a jakes\", \"una latrina\".\nOnomastico.\n\u00c8 un nome adespota, ovvero che non ha santo patrono: l'onomastico pu\u00f2 essere festeggiato il 1\u00ba novembre, ricorrenza di Ognissanti."}
{"id": "408865", "revid": "729019", "url": "https://it.wikipedia.org/wiki?curid=408865", "title": "Hawker Typhoon", "text": "LHawker Typhoon fu un aereo monomotore, monoplano ad ala bassa progettato dall'azienda britannica Hawker Aircraft sul finire degli anni trenta come aereo da caccia con il quale sostituire il precedente Hurricane, di recente entrato in servizio.\nAlcuni problemi nello sviluppo ritardarono la sua messa in opera ma, una volta risolti, divent\u00f2 il principale cacciabombardiere della Royal Air Force durante il secondo conflitto mondiale. Rimase in servizio fino al 1945, quando fu rimpiazzato dall'Hawker Tempest.\nStoria del progetto.\nIl progetto del Typhoon nacque nella primavera del 1937 quando i progettisti dell'Hawker Aircraft di Kingston, guidati dall'ingegnere Sydney Camm, iniziarono a lavorare al successore del caccia Hurricane appena entrato in servizio nella Royal Air Force: su iniziativa dell'azienda, fu portato a termine il progetto (denominato \"Tipo N\") di un velivolo con motore Napier Sabre, un 24 cilindri ad H allora in fase di sviluppo; il progetto fu sottoposto all'Air Ministry a luglio: la risposta, arrivata il mese dopo, invitava la Hawker ad attendere una specifica richiesta in materia, di imminente emanazione.\nSydney Camm ed il suo staff si concentrarono quindi su un secondo analogo progetto (\"Tipo R\"), che si distingueva prevalentemente per l'impiego del motore a 24 cilindri a X Rolls-Royce Vulture; questa seconda ipotesi era cautelativa, nell'eventualit\u00e0 che il progetto del motore Sabre non fosse giunto a compimento.\nNel gennaio 1938 l'Air Ministry rese pubblica una prima stesura della specifica \"F.18/37\" che fissava i requisiti relativi ad un nuovo velivolo da caccia, che avrebbe dovuto impiegare un motore da circa 2\u00a0000\u00a0hp (valori di potenza previsti in sede progettuale sia per il Sabre che per il Vulture) ed armamento costituito da dodici mitragliatrici Browning calibro .303\u00a0in; secondo almeno una fonte, fu presa in considerazione la possibilit\u00e0 di impiegare quattro cannoni calibro 20\u00a0mm (anche in questo caso l'Air Ministry faceva affidamento su un progetto in via di definizione, che poi port\u00f2 al cannone automatico Hispano-Suiza HS.404).\nLa stesura definitiva della specifica ministeriale fu emessa nei primi giorni di aprile del 1938 e l'ultimo giorno di quello stesso mese la Hawker present\u00f2 le proprie proposte, all'epoca ancora tra loro alternative, dichiarandosi disponibile a realizzare due prototipi per ogni tipo; i progetti furono valutati con favore e quattro mesi dopo l'Hawker ricevette il benestare per la realizzazione delle due coppie di aerei.\nI due velivoli erano tra loro molto somiglianti, distinguendosi prevalentemente per la disposizione del radiatore del liquido di raffreddamento: nel \"Tipo R\", cui venne assegnato il nome \"Tornado\", era disposto nel ventre della fusoliera (soluzione che tradiva la parentela del nuovo aereo con l'Hurricane) mentre nel \"Tipo N\", battezzato \"Typhoon\" era sistemato all'estremit\u00e0 anteriore, sotto il motore, a formare il caratteristico mento. Peculiarit\u00e0 condivisa dai due modelli era l'accesso alla cabina di pilotaggio, che avveniva tramite sportelli simili a quelli delle auto (soluzione analoga a quella del caccia statunitense P-39).\nNell'autunno del 1939 la costruzione del \"Tipo R\" aveva raggiunto uno stadio pi\u00f9 avanzato, poich\u00e9 le consegne del motore Sabre erano in ritardo: l'esemplare con numero di serie P5219 and\u00f2 in volo per la prima volta a Langley (nel Buckinghamshire) il 6 ottobre 1939 ai comandi del collaudatore della Hawker, Philip Gadesden Lucas.\nPrima della fine del 1939, poche settimane dopo il primo volo del prototipo, alla luce degli ottimi risultati ottenuti nelle prove l'Hawker Aircraft ricevette un ordine per 1\u00a0000 esemplari dei due nuovi velivoli. Di questi 500 sarebbero stati Tornado Mk.I e 250 Typhoon Mk.I, mentre i rimanenti 250 esemplari sarebbero stati ordinati sulla base di un confronto tra i due velivoli, volto a determinare quale dei due motori era il migliore; all'epoca, il prototipo del Typhoon era ancora a terra (avrebbe volato solo il 24 febbraio del 1940), ma con lo scoppio della guerra il Regno Unito aveva assoluta necessit\u00e0 di aerei da combattimento ed i due progetti non erano pi\u00f9 alternativi fra di loro.\nLa primavera del 1940, con gli inglesi in difficolt\u00e0 nel corso della campagna di Francia, port\u00f2 alla revoca di qualsiasi priorit\u00e0 del Tornado per consentire alla Hawker di concentrarsi sugli Hurricane. Il prototipo del Typhoon (matricola P5212) aveva evidenziato carente stabilit\u00e0 direzionale per cui fu riportato a Kingston per modifiche all'impennaggio; durante questa sua permanenza in officina il Typhoon fu seriamente danneggiato da un bombardamento tedesco.\nPoco dopo la ripresa dei voli di prova il Typhoon ebbe un cedimento strutturale nella zona immediatamente posteriore all'abitacolo e solo grazie all'abilit\u00e0 del collaudatore (ancora Philip Lucas che, per la maestria ed il coraggio dimostrati nell'occasione, fu insignito della George Medal) l'aereo fu ricondotto al suolo; il cedimento fu attribuito alle modifiche apportate ai piani di coda e si rimedi\u00f2 al volo.\nOltre alle frequenti interruzioni dovute alla necessit\u00e0 di revisionare con cadenza ravvicinata il fragile motore Sabre, il programma di prove, durato circa sei mesi, fu completato quasi interamente dal primo prototipo; il secondo velivolo (matricola P5216) vol\u00f2 per la prima volta il 3 maggio 1941, incorporando anche le prime modifiche ai portelli del carrello d'atterraggio. Durante queste prove alla base RAF Boscombe Down, i piloti collaudatori espressero perplessit\u00e0 sulle potenzialit\u00e0 del Typhoon come aereo da caccia ed i loro dubbi raggiunsero l'Air Ministry che s'interrog\u00f2 sull'opportunit\u00e0 della produzione in serie dell'aereo.\nNel frattempo sul secondo prototipo erano stati installati i quattro cannoni calibro 20\u00a0mm al posto delle dodici mitragliatrici; la comparsa di problemi al sistema di alimentazione dei proiettili contribu\u00ec a incrementare i timori sulla sorte del progetto ai vertici della Hawker. L'Air Ministry nutriva poi il timore che il nemico potesse avere la meglio nei cieli grazie alle prestazioni del Focke-Wulf Fw 190 appena entrato in servizio; decise perci\u00f2 di accelerare lo sviluppo del Typhoon acconsentendo definitivamente alla sua produzione in serie; il primo esemplare usc\u00ec dalle officine della Gloster Aircraft Company (societ\u00e0 controllata dalla Hawker) il 27 maggio del 1941.\nLa produzione si articol\u00f2 su due varianti, differenti per armamento: gli esemplari con mitragliatrici furono denominati Mk.IAe quelli con cannoni calibro 20\u00a0mm Mk.IB; per quanto riguarda il motore, nel corso della produzione del primo lotto di 250 aerei l'inaffidabile versione \"I\" del Sabre fu sostituita dalla recente variante \"II\", con un guadagno di circa 80\u00a0hp di potenza.\nLe prime esperienze operative furono funestate da una serie di incidenti che per qualche tempo, anche per l'assenza di testimoni oculari, rimasero inspiegabili; in seguito, nel corso di un combattimento, si scopr\u00ec che la causa era strutturale: al termine di una manovra di picchiata compiuta per attaccare velivoli nemici si poteva staccare il tronco di coda della fusoliera . I tecnici dell'Hawker ricordarono il primo incidente al prototipo e si resero conto che a causa dei ristretti tempi di sviluppo richiesti, la fragilit\u00e0 della struttura era un dato di fatto. La soluzione fu relativamente semplice e si ricorse ad una serie di piastre di rinforzo rivettate nella parte della struttura soggetta a cedimenti.\nNel corso degli anni successivi il Typhoon fu soggetto a progressivi affinamenti: furono risolti i problemi all'alimentazione dei cannoni, sostituiti gli sportelli d'accesso con un cupolino a goccia scorrevole e installati motori \"Sabre II\" nelle varianti B e C azionanti eliche quadripala. L'unico problema non completamente risolto era rimasto il ritorno di fiamma al motore nella fase di avviamento, che non di rado si concludeva con la distruzione dell'aereo (tra il 1944 ed il 1945 ventotto aerei andarono persi cos\u00ec).\nTecnica.\nCellula.\nL'Hawker Typhoon era un monoplano ad ala bassa dalla struttura metallica; la parte anteriore della fusoliera era costituita da un traliccio di tubi d'acciaio, che all'estremit\u00e0 anteriore si collegava, per mezzo di bulloni e rivetti, al castello motore realizzato in modo analogo. Anche la radice delle ali era in traliccio di tubi in lega leggera. La parte posteriore della fusoliera aveva struttura a semiguscio con rivestimento lavorante, tecnica impiegata anche nella parte esterna delle ali.\nLa cabina di pilotaggio, leggermente avanzata rispetto al centro del velivolo, era accessibile mediante aperture automobilistiche su entrambi i lati ed era sovrastata da una vetratura sostenuta da intelaiatura metallica che, nella versione Mk.IA, terminava immediatamente alle spalle del pilota per lasciare spazio ad una carenatura metallica che la raccordava alla fusoliera; nella versione Mk.IB la vetratura fu estesa alla carenatura di raccordo. Nel terzo lotto fu introdotto il tettuccio \"a bolla\", scorrevole verso la coda; il nuovo tettuccio fu progressivamente installato anche su gran parte gli esemplari precedenti.\nLe ali avevano il bordo d'entrata rettilineo e quello d'uscita rastremato verso le estremit\u00e0 e presentavano andamento ad ala di gabbiano invertito: la sezione interna presentava un leggero diedro negativo e la parte pi\u00f9 esterna formava un leggero angolo positivo.\nL'impennaggio era classico, ma l'equilibratore, disposto alla base della deriva, terminava anteriormente al timone e pertanto non richiedeva le caratteristiche smussature diagonali per permetterne il movimento; la forma dei piani verticali era semi-ovale, troncata verticalmente nella parte posteriore.\nIl carrello d'atterraggio era interamente retrattile; le gambe anteriori, monoruota, erano imperniate nelle semiali circa alla met\u00e0 della loro lunghezza e si ritraevano verso l'interno dell'ala con meccanismo comandato idraulicamente.\nMotore.\nIl Typhoon nacque e si svilupp\u00f2 unicamente intorno al Napier Sabre a 24 cilindri ad H raffreddati a liquido, realizzato dalla Napier Aero Engines che impiegava il sistema delle valvole a fodero.\nIl Sabre sviluppava (almeno nominalmente) potenze elevate ma fu afflitto a lungo da scarsa affidabilit\u00e0: il primo dei prototipi fu costretto a frequenti sospensioni delle prove, poich\u00e9 il motore doveva essere revisionato ogni dieci ore di utilizzo, salite a 25 all'entrata in servizio nella RAF.\nIl Sabre utilizzava il sistema di accensione \"Coffman\" che poteva causare ritorni di fiamma a volte disastrosi.\nLa Napier riusc\u00ec a risolvere i problemi e le versioni \"IIB\" e \"IIC\" raggiungevano e superavano i 2\u00a0200\u00a0hp di potenza (pari a 1\u00a0640\u00a0kW); accoppiate a queste versioni del motore comparvero sul Typhoon eliche quadripala della de Havilland o dalla Rotol.\nArmamento.\nSecondo quanto stabilito dalla specifica originaria, il Typhoon fu progettato con dodici mitragliatrici Browning calibro\u00a0.303\u00a0in, ma gi\u00e0 il secondo prototipo fu dotato di quattro cannoni Hispano-Suiza HS.404 calibro\u00a020\u00a0mm. Tra gli esemplari di serie, quelli appartenenti alla variante denominata Mk.IA (circa cento) furono gli unici equipaggiati con mitragliatrici. Gli esemplari dotati dei cannoni erano identificabili da canne considerevolmente sporgenti dal bordo d'entrata dell'ala.\nDai primi mesi del 1942 il Typhoon fu sottoposto ad un intenso ciclo di prove per valutare l'impiego di carichi esterni: dapprima fu approvato l'uso di serbatoi supplementari sganciabili poi bombe (fino a due da 500\u00a0lb ciascuna, poco meno di 227\u00a0kg l'una), bombe fumogene, mine e infine razzi da 3\u00a0in, alloggiati su rotaie agganciate nell'intradosso alare, esternamente alle gambe del carrello d'atterraggio (quattro per semiala).\nIn seguito al buon esito in battaglia dei cannoni, la Hawker produsse un certo numero di ali equipaggiate con sei cannoni HS.404, mai utilizzate.\nImpiego operativo.\nLa decisione di introdurre il Typhoon nella RAF fu presa nell'estate del 1941 e fu condizionata dalle notizie sul prossimo schieramento del Focke-Wulf Fw 190 della Luftwaffe; in effetti la comparsa dei due velivoli sul fronte occidentale fu contemporanea: i nuovi caccia tedeschi furono schierati a Moorseele, in Belgio, nelle file del II Gruppo dello Jagdgeschwader 26 (26\u00ba Stormo Caccia), i Typhoon furono assegnati al \"No. 56 Squadron\" della RAF, alla base aerea di Duxford, presso Cambridge.\nSulla scelta del reparto incise il fatto che la pista dell'aerodromo di Duxford fosse in erba, che avrebbe contribuito a rallentare gli aerei nella fase di atterraggio, elemento utile nel caso del Typhoon afflitto inizialmente da un impianto frenante non particolarmente efficace.\nLe prime operazioni con il Typhoon (ribattezzato affettuosamente \"Tiffy\" o \"Tiffie\" dal personale della RAF) portarono alla luce i problemi rilevati durante i collaudi: difficolt\u00e0 in accensione e principi d'incendio al motore, infiltrazione nell'abitacolo di monossido di carbonio proveniente dai gas di scarico (causata dalla cattiva tenuta delle guarnizioni delle paratie), scarsa visibilit\u00e0 al posteriore oltre ai gi\u00e0 citati cedimenti strutturali. Nei registri di volo restano tracce di incidenti considerevoli occorsi a 135 dei primi 142 Typhoon per cause non dipendenti dal nemico.\nProgressivamente per\u00f2, grazie all'esperienza maturata ed alla risoluzione dei problemi, il Typhoon cominci\u00f2 a farsi apprezzare: la sua robustezza fu tra i fattori che contribuirono alla perdita di due soli piloti tra l'autunno del 1941 e l'agosto del 1942. I piloti si resero conto che era rischioso affrontare gli aerei nemici con duelli acrobatici alle alte quote mentre l'aereo si rivel\u00f2 particolarmente adatto a contrastare gli attacchi a bassa quota dai cacciabombardieri tedeschi, anche se il primo abbattimento di un FW 190 ad opera di un Typhoon arriv\u00f2 solo il 17 ottobre 1942.\nTra i vari pericoli per i piloti dei primi Typhoon vi fu la pericolosa somiglianza, in caso di particolari angoli di visuale, con il FW 190: furono almeno quattro gli abbattimenti registrati ad opera di caccia Spitfire amici, prima che (alla fine del 1942) fossero applicate strisce bianche e nere alle superfici inferiori delle ali.\nCondizionati dalle ridotte prestazioni alle quote pi\u00f9 elevate e dal potenziale pericolo di perdere la coda al termine di una picchiata, i Typhoon furono presto destinati alle operazioni a quote relativamente basse, in particolare al contrasto dei cacciabombardieri tedeschi nelle loro scorrerie definite \"hit-and-run\": si trattava di missioni compiute da coppie o singoli velivoli (in genere i nuovi FW 190) a quote estremamente basse, per cui il pattugliamento dei Typhoon avveniva a 200\u00a0ft (all'incirca 60\u00a0m). La frequente inoperosit\u00e0 in queste missioni condusse i comandanti delle squadriglie a chiedere di compiere azioni offensive e port\u00f2 a sperimentare la possibilit\u00e0 di dotare gli aerei di carichi di caduta.\nCon il passare dei mesi l'impiego del Typhoon divenne sempre pi\u00f9 diffuso e lo stormo basato a Duxford (\"Squadron\" 56, 266 e 609) nel mese di agosto fu compreso nelle forze schierate in occasione del raid su Dieppe. Prima della fine dell'anno gli Squadron dotati del nuovo caccia furono tredici, cui se ne aggiunsero altri sei entro l'aprile del 1943.\nDall'autunno 1942 fu autorizzato l'impiego di bombe subalari ed il Typhoon cominci\u00f2 ad affermarsi prevalentemente come cacciabombardiere; poich\u00e9 le sue prestazioni erano marginalmente condizionate dalla presenza delle bombe, ben presto iniziarono le prove per raddoppiarle, completate ai primi del 1944. I \"Bombphoons\", come in alcuni casi furono soprannominati, operavano sia di giorno che di notte puntando con sempre maggiore frequenza ai convogli ferroviari tedeschi in territorio francese; per altro le missioni come caccia non cessarono completamente: tra queste le operazioni di scorta ai Whirlwind ed ai Beaufighter nelle missioni di attacco alle navi nel canale della Manica.\nIl 1943 registr\u00f2 un ulteriore incremento nel numero dei reparti equipaggiati con i Typhoon, mentre la macchina veniva affinata e resa pi\u00f9 efficace: l'impiego di serbatoi aggiuntivi (subalari) consent\u00ec di raggiungere le frontiere tedesche e attaccare con sempre maggiore costanza le linee di rifornimento nemiche. Crebbe anche il numero degli aerei abbattuti: nel corso dell'anno furono 380 gli aerei perduti (indipendentemente dalla causa). Tuttavia, grazie alla robustezza della struttura molti aerei riuscirono a rientrare alle basi, e nello stesso periodo i Typhoon riuscirono ad abbattere in combattimento 103 aerei, tra i quali 52 FW 190.\nLa modifica di maggior riguardo port\u00f2 all'adozione di rotaie destinate al lancio di proiettili-razzo sotto le ali: prodotti su larga scala e gi\u00e0 installati sui Mosquito, Beaufighter, Hurricane e Swordfish, il loro impiego ebbe inizio nell'autunno del 1943 facendo del Typhoon una delle armi pi\u00f9 potenti a disposizione della RAF. Un Typhoon montava in genere otto rotaie subalari ma nel tempo furono realizzate varianti del sistema di aggancio che consentivano di trasportare fino ad otto razzi per ala.\nNel novembre del 1943 la Royal Air Force cre\u00f2 la \"2nd Tactical Air Force\", cui sarebbe stato affidato il supporto aereo dell'imminente invasione del continente europeo (l'operazione Overlord): la riorganizzazione dei reparti di volo avvenuta nei mesi successivi port\u00f2 all'interno di questa struttura i reparti equipaggiati con Typhoon, tranne due che rimasero alle dipendenze del \"Fighter Command\".\nNella primavera del 1944 i Typhoon furono anche impiegati per sperimentare un sistema di rilevazione dei segnali emessi dai radar di identificazione tedeschi; il sistema, noto con il nome di \"Abdullah\", richiedeva la preventiva conoscenza della frequenza di lavoro del radar e non si rivel\u00f2 pi\u00f9 efficiente delle informazioni sui siti ottenute con operazioni di intelligence o della ricognizione fotografica e pertanto fu abbandonato.\nIl giorno dello sbarco, il 6 giugno, i Typhoon protessero i settori destinati alle forze britanniche e canadesi; in particolare il loro obiettivo principale erano i mezzi corazzati tedeschi, generalmente vittoriosi sugli attaccanti. Per consentire un rapido intervento dell'aviazione in appoggio alle truppe di terra, gi\u00e0 dal secondo giorno di operazioni fu data la priorit\u00e0 alla costruzione di piste di volo ed i Typhoon furono tra i primi aerei a posarvisi; la reazione tedesca costrinse le forze aeree ad un repentino rischieramento sulle basi inglesi, il che consent\u00ec l'installazione di nuovi filtri dell'aria sui Typhoon, che soffrivano particolarmente la fine polvere che si sollevava dai campi della Normandia.\nLa costante presenza dei Typhoon e l'impiego di nuovi ed efficaci sistemi di coordinamento degli interventi (guidati direttamente da terra, tramite ufficiali operanti nei pressi delle avanguardie) garantirono la possibilit\u00e0 di attacchi \"a richiesta\", come nei combattimenti nella sacca di Falaise, conclusi il 21 agosto. Alla met\u00e0 del mese successivo \"Squadrons\" equipaggiati con Typhoon furono trasferiti nelle basi in Belgio e prima della fine del mese fu la volta di quelle olandesi, dalle quali era possibile operare direttamente in territorio tedesco.\nIn dicembre, nel corso della offensiva delle Ardenne, la Luftwaffe pose in atto l'operazione Bodenplatte nel corso della quale due stormi operanti dalla base di Eindhoven subirono la perdita di diciannove Typhoon e altri quattordici danneggiati; in febbraio del 1945 i Typhoon erano di nuovo all'attacco nel corso dell'operazione Veritable e le loro operazioni si protrassero fino agli ultimi giorni di guerra: nel solo mese di aprile furono almeno trentotto i cacciabombardieri abbattuti ad opera della FlaK. I Typhoon ebbero modo di confrontarsi anche con gli aerei a getto tedeschi: le fonti riportano l'abbattimento di tre Messerschmitt Me 262 (due il 14 febbraio ed uno il 23 aprile). L'ultimo velivolo tedesco a cadere sotto i colpi del Typhoon fu un Blohm &amp; Voss BV 138 che tentava di sfuggire ad un attacco alla propria base, il 3 maggio del 1945.\nIl Typhoon non sopravvisse alla fine della guerra: solo alcuni esemplari furono impiegati per il traino di bersagli, ma la maggior parte fu radiata dai reparti di volo.\nVersioni.\n\"Se non diversamente indicato, i dati sono tratti da\" \"Enciclopedia l'Aviazione\"."}
{"id": "408870", "revid": "1632387", "url": "https://it.wikipedia.org/wiki?curid=408870", "title": "Alessio (nome)", "text": "Origine e diffusione.\nContinua il nome latino \"Alexius\", adattamento del greco \u0391\u03bb\u03ad\u03be\u03b9\u03bf\u03c2 (\"Al\u00e9xios\"), a sua volta derivante da un pi\u00f9 antico \u1f0c\u03bb\u03b5\u03be\u03b9\u03c2 (\"\u00c1lexis\"); quest'ultimo \u00e8 basato, probabilmente dal verbo \u1f00\u03bb\u03ad\u03be\u03c9 (\"alexo\", o \u1f00\u03bb\u03ad\u03be\u03b5\u03b9\u03bd, \"al\u00e9xein\", \"proteggere\", \"difendere\", da cui anche Alessandro), quindi pu\u00f2 essere interpretato come \"protettore\", \"difensore\", \"che soccorre\".\nOnomastico.\nL'onomastico viene festeggiato solitamente il 17 luglio, in ricordo di sant'Alessio di Roma, mendicante; con questo nome si ricordano anche altri santi, alle date seguenti:"}
{"id": "408871", "revid": "618763", "url": "https://it.wikipedia.org/wiki?curid=408871", "title": "Azio Corghi", "text": "Biografia.\nFiglio del caricaturista Alvaro Corghi, ha compiuto gli studi musicali al conservatorio di Torino e a Milano sotto la guida di Bruno Bettinelli, diplomandosi in pianoforte, composizione, musica corale e direzione di coro, direzione d'orchestra e composizione polifonica vocale. \u00c8 stato docente ai conservatori di Parma, Torino e Milano e dal 1995 al 2007 \u00e8 stato titolare della cattedra di perfezionamento in composizione presso l'Accademia nazionale di Santa Cecilia a Roma; al momento \u00e8 docente nei corsi di perfezionamento in composizione all'Accademia Chigiana di Siena, all'Accademia Filarmonica di Bologna e all'Accademia Lorenzo Perosi di Biella; \u00e8 stato inoltre protagonista di alcune masterclass presso le universit\u00e0 americane di Berkeley e Cincinnati.\nHa curato, come musicologo, numerose revisioni di opere del passato, tra cui l'opera \"L'Italiana in Algeri\" di Gioachino Rossini e vari lavori di Antonio Vivaldi.\nNel 1994 \u00e8 stato nominato Accademico di Santa Cecilia.\nCorghi ha ricevuto numerosi riconoscimenti internazionali per il suo lavori, tra cui il primo premio del concorso \"Ricordi-RAI\" nel 1966, il premio \"Janni Psacaropulo\" della critica musicale torinese nel 1985, il Premio Positano \"Leonid Massine\" e il premio \"L'ulivo d'oro\" nel 1990, il premio S.I.A.E. per la Lirica nel 1992, il premio \"Bindo Missiroli\" della citt\u00e0 di Bergamo nel 1998.\nLa musica.\nNonostante le sue opere mature, quelle che gli hanno dato notoriet\u00e0 e apprezzamento internazionale, siano datate a partire dagli anni ottanta, le prime opere edite di Corghi risalgono al 1963; ha composto opere teatrali, balletti, musica elettronica, lavori sinfonici, corali e cameristici, che vengono eseguiti in teatri, festival e sale da concerto internazionali; di particolare rilievo la sua produzione operistica, che comprende anche lavori scritti in collaborazione con lo scrittore portoghese Jos\u00e9 Saramago, tra cui \"Blimunda\", \"Divara - Wasser und Blut,\" che ebbe la prima assoluta a M\u00fcnster il 31 ottobre 1993, e il pi\u00f9 recente \"Il dissoluto assolto\" (2005), rappresentato al Teatro alla Scala.\nLa musica di Azio Corghi si rifiuta di sottostare ad alcun dogma linguistico, inclusi quelli delle avanguardie ufficiali, dalle quali per\u00f2 non rifiuta di prendere a prestito alcuni particolari tecnici e discorsivi. Corghi \u00e8 musicista che ama la \"contaminazione\", e spesso ha basato i suoi lavori su opere del passato (\"...fero dolore\" da Monteverdi, \"Un petit train de plaisir\" da Rossini, \"La cetra appesa\" da Verdi, \"Il dissoluto assolto\" da Mozart, eccetera)."}
{"id": "408878", "revid": "1652635", "url": "https://it.wikipedia.org/wiki?curid=408878", "title": "Amos (nome)", "text": "Origine e diffusione.\nDeriva dal nome greco \u1f08\u03bc\u03ce\u03c2 (\"Am\u014ds\"), latinizzato in \"Amos\", tratto dall'ebraico \u05e2\u05de\u05d5\u05e1 (\"Amowts\"). Il significato \u00e8 indicato con \"forte\", \"robusto\", oppure con \"portato [da Dio]\".\nIn lingua inglese \u00e8 usato sin dalla Riforma Protestante ed era popolare fra i Puritani, mentre in Italia \u00e8 accentrato in Emilia-Romagna, Lombardia e Toscana.\nOnomastico.\nL'onomastico secondo il calendario cristiano \u00e8 tradizionalmente festeggiato il 31 marzo in ricordo del profeta Amos della Bibbia."}
{"id": "408883", "revid": "228587", "url": "https://it.wikipedia.org/wiki?curid=408883", "title": "Musica funebre massonica in do minore K 477", "text": "La musica funebre massonica in do minore K1 477 (K6 479a), in tedesco Maurerische Trauermusik, fu composta da Wolfgang Amadeus Mozart a Vienna nel luglio del 1785 ed eseguita la prima volta nel novembre dello stesso anno per commemorare la morte di due \"fratelli\" massoni (il duca Giorgio Augusto di Meclemburgo-Strelitz e il conte Franz Esterhazy von Galantha).\nMozart applica qui un tempo di marcia (allusivo alla marcia funebre) al \"cantus firmus\". Scrive Paumgartner: \u00abLa severa struttura formale, la scelta accurata e la trattazione degli strumenti, il singolare snodarsi della marcia solenne intorno alla melodia gregoriana [...] conferiscono a questo lavoro un senso di antica grandezza e gli assegnano un posto specialissimo nella produzione di Mozart\u00bb.\nIl 20 novembre 2021 un nuovo arrangiamento composto da Giulio Castronovo per lo stesso organico orchestrale del Requiem K 626 di Mozart (2 corni di bassetto in Fa, 2 fagotti, 2 trombe in Re, 3 tromboni, timpani e archi) \u00e8 stato eseguito in prima mondiale presso la Schlosskirche Bayreuth dall\u2019orchestra barocca La Banda diretta da Sebastian Ruf, come introduzione ad un\u2019esecuzione del Requiem.\nDati sull'opera.\nCatalogo K\u00f6chel\nDurata\nMovimenti\nOrganico\nLuogo e data di composizione\nPrime edizioni a stampa\nAutografo"}
{"id": "408888", "revid": "124576467", "url": "https://it.wikipedia.org/wiki?curid=408888", "title": "Impero spagnolo", "text": "LImpero spagnolo fu uno dei primi imperi coloniali della storia e uno dei pi\u00f9 vasti di tutti i tempi. Venne anche soprannominato: \"l'impero su cui non tramonta mai il sole\", e fu il maggiore impero del suo tempo, raggiungendo, nel XVIII secolo, una superficie di 18,4 milioni di km\u00b2.\nFu una monarchia composita, governata prima dai Trast\u00e1mara, successivamente dagli Asburgo, e infine dai Borbone di Spagna. Fu formato da Ferdinando II di Aragona e Isabella I di Castiglia nel 1492 a seguito della scoperta delle Americhe e della conquista di Granada che mise fine alla Reconquista. Sotto Carlo V, la corona di Castiglia invi\u00f2 i Conquistadores ad occupare larghe parti delle Americhe. Con la sua abdicazione nel 1556 a seguito del diffondersi della riforma protestante, Carlo lasci\u00f2 il Sacro Romano Impero al fratello ma la Spagna, le Fiandre, e i possedimenti Italiani degli Asburgo, andarono al figlio Filippo II. Filippo annesse poi dei territori nell'Asia orientale (che presero da lui il nome di Filippine) e divenne anche Re del Portogallo e del suo Impero a seguito di una crisi di successione. Diede quindi inizio al \"Siglo de Oro\" che perdur\u00f2 fino alla conclusione della guerra franco-spagnola e della guerra di restaurazione portoghese.\nCon la guerra di successione spagnola i Borbone divennero la casa Reale di Spagna e con i Decreti di Nueva Planta la Spagna diventa realmente una nazione. Tuttavia la loro ascesa in Spagna non muta il declino spagnolo. I Paesi Bassi vengono perduti completamente, i domini italiani passano agli Asburgo d'Austria o ai Savoia, anche se nel 1735 conquistano di regni di Napoli e di Sicilia per un ramo cadetto dei Borbone, e la Spagna stessa va numerose volte in bancarotta. Con l'invasione napoleonica nel 1808, l'intero impero spagnolo in Sudamerica si disgrega a fronte delle guerre d'indipendenza ispanoamericane. La Spagna mantenne frammenti del suo impero nei Caraibi (Cuba e Porto Rico); in Asia (Filippine), e in Oceania (Guam, Micronesia, Palau, e Marianne Settentrionali) fino alla guerra ispano-americana del 1898 (nota come il disastro del '98).\nLa Spagna costituir\u00e0 nel XIX secolo un secondo impero coloniale, in Africa, limitato ad alcune regioni del Marocco ed alla Guinea Equatoriale. Sar\u00e0 il pi\u00f9 modesto degli imperi europei, ma sar\u00e0 l'ultimo a essere perduto con la decolonizzazione. La partecipazione spagnola alla \"corsa all'Africa\" non rivest\u00ec un'importanza particolare: il Marocco spagnolo venne mantenuto fino al 1956, mentre la Guinea spagnola e il Sahara spagnolo rispettivamente fino al 1968 e al 1975. Le isole Canarie, Ceuta, Melilla e le altre \"plazas de soberan\u00eda\", ancora oggi territori d'oltremare spagnoli, sono quanto rimane dell'ex impero Spagnolo.\nStoria.\nLa Spagna agli inizi dell'espansione (1402-1492).\nNel XV secolo la monarchia spagnola non si poteva ancora ritenere tra le potenze d'Europa: divisa fra Castiglia ed Aragona, assorbita dallo sforzo di eliminare gli ultimi avamposti islamici nella penisola, non era sullo stesso piano di Francia, Austria o Impero ottomano, impegnati gi\u00e0 in conflitti multinazionali per estendere all'estero il loro potere.\nSul finire del Quattrocento per\u00f2, il regno dei Moriscos in Andalusia era divenuto uno Stato-cliente della Castiglia, tollerato solo perch\u00e9 arricchiva le casse di quest'ultima inviando tributi in oro, i cosiddetti \"parias\", provenienti dalla regione del Niger.\nI Castigliani inoltre avevano iniziato ad intervenire militarmente al di fuori dei confini nazionali gi\u00e0 dal 1402, quando re Enrico III, in competizione con i portoghesi per i porti africani, ordin\u00f2 all'esploratore normanno Jean de B\u00e9thencourt di colonizzare le isole Canarie, il cui diritto di possesso era stato ottenuto nel 1344 da papa Clemente VI, ma venne riconosciuto solo col Trattato di Alca\u00e7ovas.\nLa situazione politica svolt\u00f2 decisamente con il matrimonio dei due \"Reyes Cat\u00f3licos\", Ferdinando II d'Aragona e Isabella I di Castiglia, anche se non crearono un vero e proprio Stato unitario, bens\u00ec una confederazione di regni con proprie amministrazioni, che a partire dall'ascesa al trono del nipote Carlo V (Carlo I come re di Spagna) furono retti da un unico monarca in regime di unione dinastica.\nLa formale fusione delle due casate port\u00f2 prepotentemente la Spagna alla ribalta dello scenario internazionale: all'improvviso, non solo la penisola iberica (ad eccezione del Portogallo) era riunita sotto un'unica autorit\u00e0, ma l'annessione dei possedimenti aragonesi nel Mezzogiorno, fece s\u00ec che da Brindisi a Cadice lo spazio marittimo pass\u00f2 sotto completo controllo delle flotte spagnole, e di conseguenza anche i traffici commerciali che vi transitavano.\nUna Spagna riunificata non poteva accettare sul proprio territorio la presenza, seppur fortemente limitata da un legame clientelare, di uno Stato straniero, per giunta musulmano; cos\u00ec le forze di Castiglia ed Aragona terminarono la \"Reconquista\" cacciando definitivamente i Mori dalla penisola iberica (1492).\nRaggiunto l'obiettivo che aveva guidato generazioni di cavalieri e spadaccini, la nobilt\u00e0 spagnola assetata di terre e potere era ansiosa di abbracciare una nuova causa per la quale scendere sul campo di battaglia, e le prime occasioni furono le scoperte di Cristoforo Colombo in America e la rinnovata rivalit\u00e0 con la Francia.\nIniziava a delinearsi il profilo del nuovo Impero.\nGli albori dell'Impero (1492-1513).\nGli aragonesi avevano costituito un piccolo impero marittimo intorno al Mediterraneo occidentale, riuscendo a conquistare le isole principali ed a porre sul trono di Napoli un membro della famiglia, ma nel 1494 Carlo VIII, re di Francia, scese con l'esercito nell'Italia meridionale tentando l'impresa di soggiogare tutta la penisola.\nGli scontri che ne seguirono videro la fanteria spagnola, comandata dal \"Gran Capit\u00e1n\" Gonzalo Fern\u00e1ndez de C\u00f3rdoba, prevalere sui cavalieri francesi, creando il nerbo dell'invincibili armate spagnole del XVI e XVII secolo. Dopo l'invasione del meridione, la politica estera durante il regno di Ferdinando II mir\u00f2 all'affermazione della supremazia spagnola sull'Italia, volta a contenere le ambizioni dei francesi.\nMentre gli aragonesi si muovevano sul fronte italiano, i castigliani, compresa l'importanza delle posizioni nel Nordafrica, strategici baluardi contro i musulmani, nel 1497 presero Melilla e, nel 1509, Orano.\nNel frattempo, per tutelare il proprio dominio sulle nuove terre scoperte nel Nuovo Mondo da ogni possibile rivendicazione portoghese, nel 1493 fu emanata la bolla papale \"Inter Caetera\" (papa Alessandro VI era di origini spagnole), la cui diretta conseguenza fu il trattato di Tordesillas stipulato l'anno successivo, che divideva il mondo in due emisferi su cui le potenze potevano esercitare diritto di sovranit\u00e0 in caso di colonizzazione di territori.\nIl trattato, poi rivisitato per via dell'impossibilit\u00e0 di determinare esattamente la linea di demarcazione, di fatto fu molto vantaggioso per la Spagna, poich\u00e9 escludeva il Portogallo e gli altri concorrenti dalle Americhe, aprendo la via ad un'incontrastata conquista, anche se non riuscirono a limitare l'espansione verso ovest del Brasile portoghese.\nAlla morte della regina Isabella, Ferdinando rimase solo al potere, ed adott\u00f2 una strategia politica molto pi\u00f9 spregiudicata che in precedenza, agendo in modo da contrastare ogni rivale che cercasse di esercitare un ruolo egemone in Italia.\nIncoraggi\u00f2 una coalizione contro Venezia, la Lega di Cambrai, che aveva il fine di spartire tra i vari partecipanti (Spagna, Francia e Stato pontificio), i territori che la \"Serenissima\" aveva acquisito sulla terraferma, rendendola inoffensiva.\nNel 1509, la battaglia di Agnadello risolse il conflitto a favore della Lega ma, timorosi di un eccessivo rafforzamento della presenza francese, l'anno successivo, prima il Papa e poi Ferdinando, che intravedeva la possibilit\u00e0 di assicurarsi Milano e la Navarra mediante rivendicazioni dinastiche, si ritirarono dall'alleanza e ne crearono una nuova con gli stessi Veneziani, il Sacro Romano Impero e l'Inghilterra: la Lega Santa. Le divisioni interne a quest'ultima per\u00f2 non la resero efficace, e, due anni dopo la sua costituzione, i veneziani cambiarono ancora campo stringendo un patto con Luigi XII; con la sconfitta della Lega nella battaglia di Marignano Ferdinando, nel 1516, dovette rassegnarsi ad accettare un accordo con il nuovo re di Francia, Francesco I, che prevedeva l'assegnazione di tutta la Navarra agli spagnoli ed il controllo francese sull'Italia settentrionale.\nIntanto gi\u00e0 nei primi anni del Cinquecento era stata completata la colonizzazione del primo insediamento spagnolo in America, la ricca Hispaniola. Incoraggiati dal successo gli esploratori cercarono ogni possibile zona adatta alla colonizzazione, e presto dalla base caraibica partirono avventurieri per nuove conquiste; da l\u00ec Juan Ponce de Le\u00f3n prese Porto Rico e Diego Vel\u00e1zquez, Cuba. Sul continente il primo insediamento fu Dari\u00e9n nel Panama, costituito nel 1512 da Vasco N\u00fa\u00f1ez de Balboa.\nFu ancora Balboa che nel 1513 attravers\u00f2 l'istmo di Panama e divenne il primo europeo a vedere l'oceano Pacifico da oriente. Quando la sua spedizione giunse sull'oceano, Balboa proclam\u00f2 che tutte le terre bagnate da quel mare fossero assegnate alla Corona spagnola.\nEffetti economici sulla Spagna.\nI proventi dell'oro e dell'argento americano, che affluivano regolarmente alla piazza commerciale governativa di Siviglia, divennero ben presto la principale risorsa per la madrepatria. Inizialmente la Spagna trasse benefici da questa situazione: le citt\u00e0 (soprattutto i porti del sud) crebbero velocemente, il volume di commerci ricevette un notevole impulso e fiorirono le industrie; ma il continuo afflusso di metalli preziosi provoc\u00f2, negli ultimi decenni del XVI secolo, l'aumento del tasso di inflazione, a dispetto di un basso sviluppo dell'impianto manifatturiero.\nLa nobilt\u00e0 spagnola, che si accaparrava la maggior parte dei guadagni, per via di un pregiudizio aristocratico che voleva disonorevole il lavoro manuale, preferiva investirli in beni immobili od in obbligazioni statali (\"juros\"), piuttosto che nell'avvio di attivit\u00e0 economiche produttive.\nIn questo modo la Spagna si trov\u00f2 impreparata alla crescente domanda di beni e materiali lavorati proveniente dalle colonie, e divenne dipendente dall'estero per le loro forniture. Il denaro e le materie prime che transitavano per i forzieri dei possidenti spagnoli si dirigevano verso i commercianti di tutta Europa in cambio di prodotti finiti, arricchendo anche i banchieri che li finanziavano, primi fra tutti i genovesi. Il Cinquecento \u00e8 infatti anche noto in Spagna come \"el siglo de los Genoveses\" (\"il secolo dei genovesi\").\nEbbe inizio un lento processo di impoverimento dell'economia spagnola, che invece alimentava le fortune di quelle europee (tra tutte, soprattutto quelle dell'Inghilterra, della Francia e dei Paesi Bassi, che nel Seicento raggiunsero il picco di prosperit\u00e0), denotando una pessima capacit\u00e0 della classe dirigente di Madrid di gestire la ricchezza ed il vantaggio sugli altri paesi concorrenti generato dalla colonizzazione delle Americhe.\nL'et\u00e0 d'oro: l'Impero su cui il sole non tramonta mai (1521-1643).\nIl XVI e XVII secolo sono identificati con la cosiddetta \"et\u00e0 d'oro\" (in spagnolo \"siglo de Oro\"), periodo durante il quale tocca l'apice assoluto della sua potenza, regnando quasi egemone su due continenti. Durante il flusso di oro ed argento nel solo XVI secolo affluirono dalla Nuova Spagna l'equivalente di 1,5 trillioni di dollari (valutazioni del 1990, oltre 115 volte il PIL degli Stati Uniti). Il centro dei traffici non fu per\u00f2 Madrid ma Siviglia, che nel XVI secolo divenne anche il principale centro di potere.\nNel grande sistema imperiale spagnolo Napoli, tra il 1504 e il 1713, costitu\u00ec la pi\u00f9 rilevante \u00abanomalia\u00bb: essa fu infatti non solo la citt\u00e0 pi\u00f9 vasta e popolata della penisola italiana, ma di tutti i territori, europei ed extraeuropei, dominati dal monarca iberico, madrepatria compresa. Oltremodo culturalmente la citt\u00e0 partenopea divenne un centro cos\u00ec florido che, negli istanti pi\u00f9 illustri del \"siglo de Oro\", oltrepass\u00f2, per la sua facolt\u00e0 di attirare le personalit\u00e0 pi\u00f9 estrose dell'Impero, la corte madrilena.\nL'estensione dei suoi possessi fu tale che pass\u00f2 alla storia come \"l'Impero su cui non tramonta mai il sole\" (in spagnolo: \"el imperio en el que nunca se pone el sol\"), espressione derivata da una nota di Carlo V.\nLa prosperit\u00e0 delle finanze non dur\u00f2 a lungo: gli interessi degli Asburgo portarono a lunghe e dispendiose guerre in tutta Europa, scialacquando gli introiti delle ricchezze americane e causando debiti enormi con i banchieri (come i Fugger) fino alla bancarotta di Stato. Questa sfoci\u00f2 in numerosi contrasti tra la popolazione e le autorit\u00e0, esplose nella rivolta dei \"Comuneros\" del (1520\u201322) (in spagnolo: \"la guerra de las Comunidades de Castilla\").\nL'imperialismo in Europa.\nGli anni successivi al 1492 furono cruciali sotto questo punto di vista.\nLe acquisizioni territoriali in Europa e la scoperta del Nuovo Mondo aprirono due fronti per la potenza nascente.\nSul volgere del Cinquecento si stava aprendo una massiccia campagna di conquista che raggiunse il culmine con il regno di Filippo II, il primo Imperatore di Spagna.\nAlla met\u00e0 del XVI secolo, l'intera parte occidentale del continente era soggiogata all'egemonia di Madrid, che lo controllava con la forza del suo esercito (nel 1530 contava oltre 150.000 uomini, di gran lunga il pi\u00f9 numeroso d'Europa), finanziato dall'argento americano, ed una stretta rete di alleanze dinastiche con i vari rami della famiglia asburgica.\nAlla morte di Carlo V, l'Impero sul continente aveva raggiunto la massima estensione, lasciava ai figli domini da Algeri ai Paesi Bassi, che comprendevano numerose fortezze in Nordafrica, il meridione d'Italia con Sicilia e Sardegna, il Milanese, l'Austria con vastissime estensioni nell'Europa centrale, la Franca Contea, i Paesi Bassi ed il Belgio.\nLa suddivisione dell'Impero europeo agli eredi Filippo e Massimiliano, che ressero rispettivamente Spagna e Nuovo Mondo il primo, e Sacro Romano Impero il secondo, disgreg\u00f2 il solido blocco territoriale ma favor\u00ec la suddivisione del conflitto con l'altra superpotenza internazionale: l'Impero ottomano.\nI turchi solitamente si alleavano con i francesi, l'unica entit\u00e0 politica in grado di contrastare con efficacia gli spagnoli e questo segreto sodalizio fren\u00f2 le mire espansionistiche sul Mediterraneo di Sua Cattolicissima Maest\u00e0, i cui eserciti, nonostante alcuni successi nelle spedizioni contro Tunisi nel 1535 e 1573, subirono molti rovesci, sia nel tentativo di difendere le postazioni in Algeria e Tunisia sia quando fecero una spedizione contro la roccaforte islamica di Gerba.\nIl Mediterraneo occidentale rimase per\u00f2 sempre un lago spagnolo grazie alla schiacciante vittoria delle flotte cristiane coalizzate di Spagna, Genova, Venezia e del Papato contro le navi del Sultano, a Lepanto nel 1571 (la battaglia ebbe grande risonanza in Occidente, anche se gli ottomani si ripresero subito e riuscirono a conquistare l'isola di Cipro, possedimento veneziano). Si era raggiunto l'apice della parabola dell'imperialismo spagnolo nel Vecchio continente.\nLa decadenza.\nL'ostilit\u00e0 di Francia e Inghilterra, gli interessi economici ormai sull'altra sponda dell'Atlantico e la fragilit\u00e0 della nuova via di comunicazione dell'Impero tra la Francia e la Germania sostituitasi all'insicura rotta Spagna-Paesi Bassi, portarono gi\u00e0 al termine del XVI secolo all'indebolimento della supremazia in Europa, che rimaneva forte solo in Italia, concretizzatosi con l'indipendenza olandese del 1648.\nDurante i tentativi di soffocamento della rivolta nei Paesi Bassi, giunti all'acme con l'esecuzione dei capi ribelli Egemont e Hornes, si rivel\u00f2 il volto pi\u00f9 cruento dell'imperialismo ispanico europeo quando le truppe del re scatenarono violentissime campagne di repressione uccidendo sommariamente migliaia di persone e imprigionandone altrettante.\nDa quel momento l'influenza and\u00f2 sempre lentamente calando, in corrispondenza all'ascesa degli inglesi, dei francesi e degli stessi olandesi che crearono anch'essi imperi intercontinentali.\nGli ultimi possedimenti europei al di fuori della penisola iberica furono persi con la pace di Utrecht del 1713, durante la guerra di successione spagnola, spartiti tra gli austriaci ed i Savoia, ma l'Impero continuava ad esistere gi\u00e0 da tempo solo oltremare.\nL'imperialismo nel Nuovo Mondo.\nLe testimonianze dei primi esploratori sul Nuovo Mondo suscitarono in patria grande entusiasmo tra gli avventurieri in cerca di fortuna all'estero, i primi che diedero l'impulso alla spinta colonizzatrice che ha animato le spedizioni verso le ignote terre oltreoceano.\nNel 1493 fu fondata una base ad Hispaniola nella speranza di trovarvi oro e con l'intenzione di creare una base commerciale per i traffici con la Cina, che si riteneva vicina.\nLa successiva scoperta della costa continentale, occupata dal 1510, forn\u00ec nuove opportunit\u00e0 di guadagno mediante la possibilit\u00e0 di procurarsi oro, schiavi e monili attraverso il saccheggio dei villaggi indi.\nL'espansione degli insediamenti sulla costa pacifica port\u00f2 al contatto con le civilt\u00e0 precolombiane, i Maya, gli Aztechi e gli Inca.\nEsse avevano acquisito uno sviluppo tecnologico paragonabile all'antico Egitto, avevano creato potenti imperi in Messico ed in Per\u00f9 ma la superiorit\u00e0 militare e la feroce astuzia degli europei permise ad esigui drappelli di soldati guidati da Hern\u00e1n Cort\u00e9s e Francisco Pizarro nel 1520 e 1530, di conquistare Tenochtitl\u00e1n e Cuzco, imponendo definitivamente l'autorit\u00e0 spagnola su tutta la fascia centro-meridionale delle Americhe escluso il Brasile che era portoghese per via della linea di demarcazione tra le due potenze del trattato di Tordesillas.\nL'ampliamento dei confini in Sudamerica non si arrest\u00f2 fino al 1558, ottenuti il Guatemala, la Colombia ed il Cile centrale. \n\"La via per l'Oriente da Occidente\" attraverso lo Stretto di Magellano fu scoperta trent'anni pi\u00f9 tardi del viaggio di Colombo ma ancora prima di allora la rotta pacifica da Manila, nelle Filippine, prese nel 1564, ad Acapulco scambiando seta ed argento era frequentata dai galeoni spagnoli.\nLo sterminio degli amerindi.\nLa situazione delle genti native, riluttanti a sottomettersi soprattutto nelle Antille, non ebbe sensibili miglioramenti, anzi dal 1511 quando la prima nave negriera africana approd\u00f2 ad Hispaniola, e soprattutto a causa delle nuove malattie portate dagli europei, infatti i popoli americani, isolati dal resto del mondo per millenni, non avevano ancora avuto il tempo di sviluppare gli anticorpi necessari a resistere a questi morbi che ormai in Eurasia si erano sviluppati nel frattempo.\nEbbero la medesima sorte anche gli abitanti della Nuova Spagna (Messico), stimati in 25 milioni nel 1520, scesi in 75 anni a un milione e mezzo (riduzione circa del 90%). In Per\u00f9 la riduzione fu meno drastica ma comunque significativa, quasi il 30%.\nLe ripercussioni in Europa.\nLa scoperta del Nuovo Mondo, divenuta tale solo quando gli spagnoli capirono che non avevano raggiunto l'Estremo Oriente, bens\u00ec un continente ancora ignoto, in Europa ebbe notevoli ripercussioni soprattutto dal punto di vista economico e scientifico.\nInfatti se politicamente le altre potenziali concorrenti alla corsa per la conquista dei territori oltreoceano, gi\u00e0 gravate da problemi interni, per due secoli non ebbero la forza di competere con le flotte iberiche, l'impatto sull'economia fu devastante: ingenti quantit\u00e0 di metalli preziosi convertiti in danaro furono immessi sullo stagnante mercato europeo, gonfiando le casse di commercianti e banchieri arricchiti dalle spese sempre maggiori che il mantenimento di un impero di tali dimensioni comportava.\nProdotti sconosciuti come il mais, il cacao, i peperoni, le zucche, le patate, i fagioli e i pomodori, in uso dalle popolazioni native americane migliorarono la dieta alimentare degli europei, rendendoli pi\u00f9 resistenti alle malattie, ma il processo di scambio avvenne anche in senso inverso ed a lungo termine port\u00f2 effetti benefici nonostante gli spagnoli imponessero la monocoltura per trarre profitto dalle esportazioni a scapito di una sensibile diminuzione della quantit\u00e0 e della qualit\u00e0 di cibo a disposizione dei locali.\nIn campo scientifico e filosofico presero piede nuove idee, stimolate dalla miniera di informazioni che offriva il continente appena scoperto, meta di viaggi a scopo conoscitivo di numerosi cartografi, naturalisti e studiosi che spesso erano al seguito degli esploratori.\nI pensatori spagnoli formularono alcune delle prime teorie moderne su legge naturale, sovranit\u00e0, diritto internazionale, guerra ed economia \u2014 e giunsero perfino a metter in discussione la legittimit\u00e0 dell'imperialismo \u2014 in una serie di relative scuole di pensiero che vengono collettivamente indicate come Scuola di Salamanca, ma che interessarono tutto il sistema universitario dell'epoca di cui Salamanca costituiva la sede pi\u00f9 antica e rinomata.\nLa decolonizzazione.\nNonostante le perdite territoriali in Europa, la Spagna mantenne sempre uno stretto controllo sulle regioni d'oltremare. Il trattato di Utrecht lasci\u00f2 sostanzialmente intatto l'impero (tranne qualche acquisizione inglese e francese nei Caraibi) ed i suoi monopoli commerciali. Il tentativo alla base del trattato era quello di creare un equilibrio di forze tra le superpotenze dell'epoca, ma per tutto il XVIII secolo vi furono gravi attriti con il Portogallo in Uruguay e con la Gran Bretagna in Georgia.\nLe successive guerre coloniali portarono alla perdita della Florida per mano inglese, e di altre zone caraibiche.\nOramai la supremazia nei mari era persa per sempre, e l'ascesa della Gran Bretagna divenne inesorabile, e nel 1815 la flotta militare spagnola era pressoch\u00e9 ridotta a nulla.\nI tipi della decolonizzazione.\nLe due classi sociali che spinsero fortemente per l'indipendenza in America latina furono i \"creoli\" e gli \"indios\".\nI creoli erano i discendenti dei colonizzatori europei.\nGli indios erano gli eredi dei popoli autoctoni; costituirono il motore e la principale risorsa per l'emancipazione del Sudamerica.\nLa prima fase.\nL'occasione per liberarsi dalla dominazione europea s\u00ec present\u00f2 quando le truppe napoleoniche s'impossessarono nel 1808 della Spagna, cacciando il re Ferdinando VII, al suo posto si insedi\u00f2 Giuseppe Bonaparte, che non esercit\u00f2 pi\u00f9 alcun'autorit\u00e0 sulle colonie, divenute di fatto autonome.\nSi crearono quindi i primi governi locali, ma esclusivamente per ovviare ad un vuoto di potere lasciato dall'amministrazione spagnola.\nNel 1811 Venezuela e Paraguay furono proclamati indipendenti, mentre le giunte comunali di Santiago del Cile e di Buenos Aires si comportarono di fatto come istituzioni staccate della Spagna.\nQuesto processo si interruppe violentemente per effetto della restaurazione della monarchia, voluta nel 1815 al Congresso di Vienna dalle potenze assolutistiche, e che in breve tempo liquid\u00f2 tutti i nuovi regimi dell'America Latina, tranne la dittatura di Jos\u00e9 Francia nel Paraguay e la giunta della futura capitale argentina, che proclam\u00f2 l'indipendenza delle Province Unite del Rio de la Plata nel 1816.\nL'indipendenza dell'America meridionale.\nUfficialmente l'Argentina, la prima provincia spagnola resasi indipendente, divenne uno Stato a s\u00e9 nel 1810.\nL'ondata rivoluzionaria riprese vigore nel 1817 grazie al fondamentale apporto di eccellenti personalit\u00e0, e dilag\u00f2 in due ondate: dal nord, vigorosamente contrastata dai presidi dell'esercito nei monti colombiani, guidata da Sim\u00f3n Bol\u00edvar che part\u00ec dal Venezuela; e dal sud, condotta dall'\"Esercito delle Ande\" di Jos\u00e9 de San Mart\u00edn, fino al Cile.\nIn Messico inizialmente si verific\u00f2 una rivoluzione sociale capeggiata da Miguel Hidalgo, un curato di campagna sostenitore della libert\u00e0 per indigeni e meticci, ma, nonostante la costituzione di un breve governo, Hidalgo venne scomunicato, sconfitto, fatto prigioniero e giustiziato.\nSegu\u00ec una controrivoluzione che termin\u00f2 con la presa del potere da parte del conservatore Agust\u00edn Iturbide, autoproclamatosi imperatore con il nome di Agust\u00edn I.\nI territori persi con gli Stati Uniti.\nAlla fine del XIX secolo la Spagna dovette affrontare una guerra per difendere i propri territori coloniali dagli Stati Uniti. Nel 1898 perse la guerra ispano-americana e dovette lasciare Cuba che divenne una sorta di protettorato americano, cedendo agli USA le Filippine, Puertorico e l'isola di Guam nel Pacifico.\nInfine Panama divenne indipendente nel 1903, con il sostegno militare degli Stati Uniti.\nI territori in Africa.\nNel XIX secolo, anche la Spagna cerc\u00f2 di prendere parte alla corsa al colonialismo in Africa. Occup\u00f2 la Guinea spagnola nel 1843, nel 1860 la provincia di Ifni e il Sahara spagnolo nel 1885.\nInfine il Marocco spagnolo nel 1912.\nAncora oggi detiene due enclave spagnole in Africa Occidentale: i territori di Ceuta e Melilla.\nEredit\u00e0 dall'Impero spagnolo.\nIspanit\u00e0.\nLa pi\u00f9 tangibile conseguenza storica della presenza spagnola in America, Asia ed Africa, \u00e8 stata la formazione di un blocco culturale a matrice ispanica, che si sovrappose alle precedenti tradizioni indigene.\nAttualmente lo spagnolo \u00e8 la terza lingua pi\u00f9 parlata nel mondo in termini assoluti ed \u00e8 la seconda per numero di madrelingua, dopo il cinese, presso gruppi concentrati nell'area oggi definita America latina e in Europa. Diverse organizzazioni sovranazionali tra cui ONU, Unione europea ed Unione Africana enumerano lo spagnolo tra le lingue ufficiali.\nIn oltre 20 nazioni (tra cui lo Stato americano del Nuovo Messico ed il semi-riconosciuto Sahara Occidentale), concentrate principalmente in Sudamerica e Mesoamerica, lo spagnolo \u00e8 stato adottato come idioma ufficiale o \u00e8 la lingua parlata dalla maggior parte della popolazione."}
{"id": "408890", "revid": "47767", "url": "https://it.wikipedia.org/wiki?curid=408890", "title": "Anatolio (nome)", "text": "Origine e diffusione.\nProviene dal greco antico \u0391\u03bd\u03b1\u03c4\u03bf\u03bb\u03b9\u03bf\u03c2 (\"Anatolios\"), derivato da \u03b1\u03bd\u03b1\u03c4\u03bf\u03bb\u03b7 (\"anatole\"), che indicava l'est, e il significato pu\u00f2 essere quindi \"orientale\". Originariamente era riferito al sorgere del sole, letteralmente \"ci\u00f2 che sorge sopra (l'orizzonte)\", da \"anatellein\" (\"sorgere\"); di significato analogo, richiamanti il sorgere del sole, sono anche i nomi Alba, Aurora, Dawn, Hajna, Au\u0161ra, Rossana, Zora e Zaria.\nAltre interpretazioni gli attribuiscono il significato di \"originario dall'Anatolia\". A Roma era inizialmente un nome tipico di schiavi di origine orientale. Nel periodo imperiale la forma maschile e femminile si affermarono come nomi cristiani per l'analogia con il sorgere del sole.\nOnomastico.\nL'onomastico \u00e8 generalmente festeggiato il 20 novembre per sant'Anatolio, martire con Eustachio e Tespesio a Nicea, mentre per la versione femminile ricade il 9 luglio in ricordo di santa Anatolia, vergine e martire in Abruzzo. Si ricordano anche altri santi con questo nome:"}
{"id": "408891", "revid": "115842371", "url": "https://it.wikipedia.org/wiki?curid=408891", "title": "Mappa a ferro di cavallo", "text": "Nella teoria del caos, una mappa a ferro di cavallo \u00e8 un qualsiasi elemento di una classe di mappe caotiche del quadrato in se stesso, fondamentale nello studio dei sistemi dinamici. La mappa fu introdotta da Stephen Smale mentre stava studiando il comportamento delle orbite dell'oscillatore di van der Pol. L'azione della mappa \u00e8 definita geometricamente come la contrazione del quadrato, il successivo allungamento del risultato in una lunga striscia e infine la piega nella forma di un ferro di cavallo.\nDescrizione.\nLa maggior parte dei punti alla fine escono dal quadrato dopo l'applicazione della mappa. Iterando la mappa, quest'ultimi andranno nei semidischi attaccati al quadrato dove convergeranno ad un punto fisso in uno dei semicerchi. I punti che rimangono nel quadrato dopo ripetute iterazioni formano un insieme frattale e fanno parte dell'insieme invariante della mappa.\nLa contrazione, la dilatazione e la piega della mappa a ferro di cavallo sono tipiche dei sistemi caotici, ma non necessarie e nemmeno sufficienti. Nella mappa di Smale, la contrazione e la dilatazione sono uniformi. Si compensano a vicenda cos\u00ec l'area del quadrato non cambia. La piega fatta semplice e ordinata, cos\u00ec si possono facilmente descrivere le orbite che rimangono per sempre nel quadrato.\nPer una mappa a ferro di cavallo: \nCaratteristiche.\nLa mappa a ferro di cavallo formula_1 \u00e8 un diffeomorfismo definito da una regione formula_2 del piano in se stesso. La regione formula_2 \u00e8 un quadrato affiancato da due semicerchi. L'azione di formula_1 \u00e8 definita attraverso la composizione di tre trasformazioni geometriche. Prima il quadrato \u00e8 contratto verticalmente di un fattore formula_5. I semicerchi sono contratti in modo da rimanere tali e inoltre da essere attaccati al rettangolo risultante. Contrarre di un fattore minore di formula_6 assicura che ci sar\u00e0 uno spazio vuoto fra i due bracci del ferro di cavallo. Successivamente il rettangolo \u00e8 dilatato orizzontalmente di un fattore formula_7; i semidischi rimangono invariati. Infine la striscia risultante \u00e8 piegata nella forma di un ferro di cavallo e riposizionata in formula_2.\nLa parte interessante \u00e8 l'immagine del quadrato in se stesso. Una volta che questa parte \u00e8 definita, la mappa pu\u00f2 essere estesa ad un diffeomorfismo descrivendo la sua azione sui semicerchi. I semidischi sono per contrarre e alla fine mappare dentro a uno dei due semicerchi (il sinistro nella figura). L'estensione di formula_1 ai semicerchi attaccati aggiunge un punto fisso all'insieme non vagante della mappa. Per mantenere la classe delle mappe di Smale semplice, la regione curva del ferro di cavallo non dovrebbe ritornare nel quadrato.\nLa mappa a ferro di cavallo \u00e8 iniettiva, che significa che esiste l'inversa formula_10 quando ci si restringe all'immagine di formula_2 rispetto a formula_1.\nPiegando la striscia in modi differenti, sono possibili altri tipi di mappe a ferro di cavallo.\nPer assicurare che la mappa rimanga iniettiva, il quadrato contratto non si deve sovrapporre. Quando l'azione sul quadrato \u00e8 estesa ad un diffeomorfismo, l'estensione non pu\u00f2 essere sempre fatta nel piano. Per esempio, per estendere la mappa sulla destra ad un diffeomorfismo bisogna usare un \"cappuccio\" che avvolge l'equatore.\nLa mappa a ferro di cavallo \u00e8 un diffeomorfismo che soddisfa l'assioma A di Smale e che inoltre serve da modello per il comportamento generale in un punto omoclino trasversale, dove le variet\u00e0 stabili e instabili di un punto periodico si intersecano.\nDinamica.\nLa mappa a ferro di cavallo fu creata per la dinamica caotica di un flusso in un intorno di una data orbita periodica. L'intorno scelto \u00e8 un piccolo disco perpendicolare all'orbita. Con l'evoluzione del sistema, i punti de disco rimangono vicini all'orbita periodica, tracciando le orbite che alla fine intersecheranno di nuovo il disco, e le altre orbite invece divergeranno.\nIl comportamento di tutte le orbite nel disco pu\u00f2 essere determinato considerando che cosa succede nel disco. L'intersezione tra il disco e la data orbita periodica ritorna ogni periodo in se stessa e cos\u00ec i punti nel suo intorno. Quando questo intorno ritorna, la sua forma \u00e8 cambiata. Tra i punti mappati nel quadrato ci sono dei punti che lasceranno il disco e altri che continueranno a ritornare. L'insieme dei punti che non lasciano mai l'intorno della orbita periodica forma un frattale.\nSi pu\u00f2 dare un nome simbolico alle orbite che rimangono nell'intorno. Il disco iniziale pu\u00f2 essere diviso in un numero piccolo di regioni. Sapendo la successione delle visite dell'orbita in queste regioni, l'orbita pu\u00f2 essere localizzata esattamente. La successione delle visite fornisce una rappresentazione simbolica della dinamica, conosciuta come \"dinamica simbolica\".\nOrbite.\n\u00c8 possibile descrivere il comportamento di tutte le condizioni iniziali della mappa a ferro di cavallo. Un punto iniziale formula_13 \u00e8 mappato nel punto formula_14. La sua iterazione \u00e8 il punto formula_15, e continuando si genera l'orbita formula_16,formula_17, formula_18,formula_19\nCon interazione ripetute della mappa di Smale, la maggior parte delle orbite finisco nel punto fisso del semidisco sinistro. Questo succede poich\u00e9 la mappa manda il semidisco in se stesso attraverso una trasformazione affine, che ha esattamente un punto fisso. Ogni orbita che finisce nel semidisco sinistro non lo lascer\u00e0 mai e converger\u00e0 al punto fisso. I punti sul semicerchio destro vengono mappati su quello sinistro alla successiva iterazione, e la maggior parte dei punti vengono mandati nei semidischi.\nIterare il quadrato.\nAttraverso interazioni in avanti della mappa a ferro di cavallo, il quadrato originale viene mandato in una serie di strisce orizzontali. I punti di queste strisce orizzontali provengono da strisce verticali del quadrato iniziale. Detto formula_20 il quadrato originale, sia mappato in avanti formula_21 volte si consideri solo i punti rimandati nel quadrato, che \u00e8 un insieme di strisce orizzontali \nI punti delle strisce orizzontali vengono da strisce verticali del quadrato\nche sono le strisce orizzontali formula_24 mappati all'indietro formula_21 volte. Cio\u00e8, un punto in formula_26 finir\u00e0 nell'insieme formula_24 delle strisce verticali dopo formula_21 interazioni.\nInsieme invariante.\nSe un punto rimane indefinitamente nel quadrato, alla deve appartenere all'insieme formula_29 che viene mappato in se stesso. \u00c8 da determinare se questo insieme \u00e8 vuoto o no. Le strisce verticali formula_30 vengono mandate in quelle orizzontali formula_31, ma non tutti i punti di formula_30 rivengono mandati in se stesso. Solo i punti nell'intersezione tra formula_30 e formula_31 possono appartenere a formula_29, come si pu\u00f2 controllare seguendo i punti fuori dall'intersezione nella successiva iterazione.\nL'intersezione delle strisce verticali e orizzontali, formula_36, sono quadrati che nel limite formula_37 converge all'insieme invariante formula_29. La struttura di questo insieme pu\u00f2 essere meglio compresa introducendo un sistema di etichette per ogni intersezione- una dinamica simbolica.\nDinamica simbolica.\nPoich\u00e9 formula_39, ogni punto che appartiene a formula_29 deve essere mappato nella striscia verticale sinistra formula_41 di formula_30, o in quella a destra formula_43. La striscia orizzontale inferiore di formula_24 \u00e8 l'immagine di formula_41 mentre quella superiore \u00e8 l'immagine di formula_43, cio\u00e8 formula_47. Si possono allora usare le strisce formula_41 e formula_43 per etichettare i quattro quadrati nell'intersezione tra formula_30 e formula_31:\nL'insieme formula_53 consiste di punti della striscia formula_41 che sono in formula_43 nella precedente iterazione. Si \u00e8 usato il punto formula_56 per separare la regione in cui il punto dell'orbita si trova da quella in cui si trovava precedentemente.\nLa notazione pu\u00f2 essere estesa anche a maggiori interazioni della mappa di Smale. Le strisce verticale possono essere chiamate secondo la sequenza delle visite alla striscia formula_41 o formula_43. Per esempio, l'insieme formula_59 consiste di punti provenienti da formula_41 che saranno mandati in formula_43 con una iterazione e che ci rimarranno nell'iterazione successiva:\nLe strisce orizzontali sono indicate dalle strisce verticali che sono loro controimmagini. Con questa notazione, l'intersezione di formula_63 e formula_64 \u00e8 composto da 16 quadrati, di cui uno \u00e8\nTutti i punti in formula_66 sono in formula_43 e continueranno ad esserlo per almeno una iterazione successiva. La loro precedente traiettoria prima di essere mappati in formula_68 \u00e8 stata formula_41 seguita da formula_43.\nOrbite periodiche.\nQualunque delle intersezioni formula_71 di una striscia orizzontale con una verticale, dove formula_72 e formula_73 sono sequenze di formula_41 e formula_43, \u00e8 un'affinit\u00e0 della piccola regione formula_30. Se formula_72 \u00e8 composto da formula_78 simboli, e se formula_79 e formula_71 si intersecano, la regione formula_71 avr\u00e0 un punto fisso. Questo succede quando formula_72 e formula_73 sono uguali, infatti formula_84 ha almeno un punto fisso, che \u00e8 anche lo stesso di formula_85. Includendo sempre pi\u00f9 formula_86 in formula_72 e formula_73, l'area dell'intersezione pu\u00f2 essere resa arbitrariamente piccola che converger\u00e0 ad un punto che \u00e8 parte di un'orbita periodica della mappa a ferro di cavallo. L'orbita periodica pu\u00f2 essere decritta dalla pi\u00f9 semplice sequenza di formula_41 e formula_43 che indica le regioni visitate dall'orbita.\nPer ogni sequenza di formula_41 e formula_43 c'\u00e8 un'orbita periodica."}
{"id": "408896", "revid": "3115", "url": "https://it.wikipedia.org/wiki?curid=408896", "title": "Annabella", "text": "Origine e diffusione.\nMolto spesso, questo nome viene interpretato e trattato come un composto di Anna e Bella. Tuttavia, la sua origine \u00e8 probabilmente diversa: \u00e8 attestato in Gran Bretagna, e specialmente in Scozia, gi\u00e0 nel XII secolo nelle forme \"Annabell\" e \"Anabel\", un tempo e luogo in cui il nome Anna godeva di scarsa diffusione: \u00e8 quindi plausibile che si tratti di una variante di \"Amabel\", nome corrispondente all'italiano Amabile. Alcune fonti ipotizzano anche origini celtiche. Da Annabella deriva probabilmente, a sua volta, il nome Arabella.\nLa sua introduzione in Italia \u00e8 recente, forse dovuta alla fama dell'attrice francese Suzanne Charpentier, nota con lo pseudonimo di \"Annabella\"; \u00e8 diffuso principalmente al Nord e al Centro."}
{"id": "408914", "revid": "110157", "url": "https://it.wikipedia.org/wiki?curid=408914", "title": "Arsenio", "text": "Origine e diffusione.\nDeriva dal nome greco \u1f08\u03c1\u03c3\u03ad\u03bd\u03b9\u03bf\u03c2 (\"Arsenios\"), basato su \u1f04\u03c1\u03c3\u03b5\u03bd (\"arsen\"), \"virile\". Ha quindi significato analogo ai nomi Andrea e Mascula.\nOnomastico.\nL'onomastico cade il 19 luglio in ricordo di sant'Arsenio il Grande, precettore di Arcadio e Onorio. Si ricordano anche, con questo nome, alle date seguenti:"}
{"id": "408915", "revid": "123018628", "url": "https://it.wikipedia.org/wiki?curid=408915", "title": "Religioni africane", "text": "Le religioni africane sono un argomento multiforme nelle loro manifestazioni ed anche nella loro evoluzione storica, pur restringendo il campo alla sola regione a sud del Sahara, che esclude quindi i territori in passato coperti dalla mitologia egizia, e quelli convertiti all'islam ed alle religioni semitiche giunte in Etiopia dall'Arabia meridionale.\nLe difficolt\u00e0 nello studio dei miti e delle religioni subsahariane.\nLa barriera sahariana.\nIl continente africano, seppur geograficamente compatto, presenta una barriera non indifferente nel deserto del Sahara, per cui gli africanisti considerano una zona maggiormente omogenea a sud di questo deserto, nonostante a sua volta tale area non presenti una popolazione uniforme: vi abitano da migliaia di anni popoli completamente diversi, senza considerare le differenze linguistiche, antropologiche e, appunto, religiose.\nLa documentazione.\nLa ricerca sulle religioni dell'Africa subsahariana \u00e8 ostacolata da una penuria di documenti e testimonianze storiche, causata dalla tradizione orale tipica della zona. Tale tradizione restituisce molto materiale al riguardo, spesso non tralasciando minuziosi particolari, ma ha il notevole inconveniente di non riuscire a delineare l'evoluzione religiosa nel tempo.\nFanno eccezione per il passato le relazioni degli esploratori medievali arabi sul Sudan, ed andando ancora pi\u00f9 a ritroso, i monumenti preistorici, anche se tombe dotate di ricco corredo funebre rappresentino un'eccezione nell'Africa tropicale. Le raffigurazioni rupestri, particolarmente diffuse, offrono utili elementi per lo studio delle religioni, ma nell'ordine di ipotesi che spesso trovano discordanza di pareri tra gli studiosi.\nIl concetto di religione.\nConsiderando i fenomeni religiosi rintracciabili nell'Africa tropicale, la miglior definizione di religione \u00e8 quella data da Gerardus van der Leeuw: \"il rapporto con una entit\u00e0 sovrastante\". Da tale definizione risultano precisate due caratteristiche sostanziali del fenomeno religioso quali:\nInoltre sono rappresentati sia l'elemento passivo che quello attivo, ovvero l'esperienza che l'individuo fa dell'entit\u00e0 sovrastante, ed il comportamento verso quest'ultima.\nLe religioni naturistiche ed i loro fenomeni.\nIl rapporto tra individuo ed entit\u00e0.\nNell'Africa tropicale si trovano esclusivamente religioni autoctone di tipo naturistico, ovvero professate da popoli allo stato di natura, ci\u00f2 non significa l'assenza di incivilimento e di capacit\u00e0 di padroneggiare la vita del mondo circostante. Ci\u00f2 che distingue principalmente l'uomo allo stato di natura \u00e8 il suo vivere il mondo che lo circonda come suo intimo componente, considerando inscindibili i concetti di trascendente ed immanente.\nTali credenze spiegano le difficolt\u00e0 umane, come morte, malattia, siccit\u00e0, carestia, sfortuna. La ricerca della comprensione di tali fenomeni, sin dalla preistoria, pur avvalendosi del nesso fra causa ed effetto, non tiene conto del concetto di causalit\u00e0, e pone l'entit\u00e0 sovrastante, a cui si sente legato, sul piano religioso. Questa entit\u00e0 non si manifesta marginalmente ma \"incombe\" sull'uomo ed \u00e8 comprensibile che egli, per il suo istinto di autoconservazione, non la subisca passivamente, e cerchi di difendere la sua vita terrena, ma anche ultraterrena, in quanto solitamente le due esistenze vengono immaginate quali non nettamente distinte.\nL'entit\u00e0 sovrastante non personificata.\nNelle religioni dell'Africa tropicale, le forze che circondano l'uomo non vengono mai considerate qualche cosa di naturale: il movimento del cielo, l'alternanza delle stagioni, sono emanazioni di una forza che \u00e8 presente dappertutto e che agisce secondo determinate leggi. Dato che tale forza ha di solito carattere magico, \u00e8 possibile tenerla sotto controllo e persino padroneggiarla, conoscendone le leggi e le regole per indirizzarla nella giusta direzione.\nTali forze hanno concentrazioni particolari, come ad esempio nelle sostanze espulse dal corpo. In tal senso il sangue \u00e8 una sostanza speciale, cos\u00ec come carichi di forza sono creduti i genitali, il cuore ed il fegato. Anche la natura \u00e8 sede di forze, specialmente le forme organiche come piante ed alberi, e questo concetto a volte \u00e8 persino espresso nel linguaggio come nel caso delle lingue bantu, nelle quali il concetto di cosa non \u00e8 differenziato secondo genere grammaticale, bens\u00ec in classi tra cui una che individua ci\u00f2 che \u00e8 vivente ma non personificato, quindi animato magicamente.\nLuoghi in cui \u00e8 presente una sviluppata vegetazione racchiude quindi forze magiche e cos\u00ec pu\u00f2 dirsi anche dell'acqua, la cui forza consiste nel dare refrigerio. Tra gli animali, i portatori di forza sono solitamente coloro che volano e coloro che strisciano. Infine non vanno dimenticati gli uomini, tra cui si distinguono i cosiddetti uomini-medicina e, in alcune zone, anche i capi.\nTra le forze che non hanno base materiale, una tra le pi\u00f9 temute nell'Africa tropicale \u00e8 lo sguardo, temuto quale malocchio non soltanto in Africa, cos\u00ec a persone non invitate \u00e8 proibito assistere ad un banchetto, in modo che lo sguardo non alteri il cibo. Dello stesso genere sono le forze contenute nei gesti, ed ancora di pi\u00f9 nelle parole e nei suoni: l'essere vivente e la parola formano un tutto indissolubile, per questo nell'area \u00e8 diffusa l'idea che conoscere il nome di un individuo faccia acquistare potere su di lui, a tal punto che molti, nel momento di assumere un lavoro in terra straniera, erano soliti cambiare nome.\nRuolo rilevante assume anche il tempo, per cui ci sono giorni favorevoli per determinate occupazioni: gli Akan del Ghana non coltivano i campi il gioved\u00ec, nell'Africa orientale il venerd\u00ec \u00e8 considerato di buon auspicio per la nascita di un bambino.\nLa determinazione di queste forze in genere \u00e8 determinata da ci\u00f2 che \u00e8 fuori dall'ordinario. Le popolazioni dell'Africa tropicale posseggono uno spiccato senso delle norme senza le quali la vita sociale ed economica sarebbe impensabile, attribuiscono pertanto qualsiasi avvenimento inconsueto, sia esso interno alla societ\u00e0 come la nascita di gemelli, o un fenomeno naturale come una prolungata siccit\u00e0, ad una forza specifica. Parimenti vengono considerati carichi di forza quegli animali che possiedono capacit\u00e0 negate agli uomini come gli uccelli con il volo, o gli animali striscianti per la loro capacit\u00e0 di sparire nel sottosuolo.\nUna definizione scientifica di tali forze risulta quindi piuttosto complicato, Ernast Dammann, non volendo rinunciare ad un vocabolo specifico, ritiene \"dinamismo\" il pi\u00f9 calzante, perch\u00e9 esprime il concetto di energia e di attivit\u00e0 che costituisce l'essenza della forza.\nL'entit\u00e0 sovrastante personificata.\nAnima.\nW. Wundt ha fissato la distinzione fra \"anima vincolata\" ed \"anima libera\": la prima \u00e8 la forza connessa ad un determinato organo ed alla sua funzione, si pu\u00f2 quindi riconoscere come un'entit\u00e0 sovrastante non personificata.\nSolitamente le popolazioni in considerazione ritengono che l'individuo sia formato da vari elementi i quali si separano al momento della morte, di solito sono tre: corpo, forza vitale ed anima, che per i Sotho corrispondono grosso modo a \"mele\" (o \"nama\"), \"moea\" (che significa anche \"vento\") e \"seriti\". Tra questi tre elementi sussistono rapporti, e l'anima solitamente viene individuata come elemento imperituro, che sopravvive agli altri due elementi. L'anima come \u00e8 stata definita, non solo \u00e8 personificata ma indipendente dal corpo, a tal punto che per alcune culture come i Dan, pu\u00f2 lasciarlo anche mentre l'individuo \u00e8 in vita. L'anima spesso viene descritta con aspetto umano o zoomorfo.\nLe concezioni sul destino ultraterreno dell'anima sono invece molteplici, e differiscono anche all'interno della stessa trib\u00f9, come nel caso dei Kundu del Camerun e le trib\u00f9 limitrofe: normalmente i defunti si riuniscono con le anime degli antenati nella citt\u00e0 sotterranea dei morti, ma chi muore all'improvviso o per ferite, va in cielo. Ma in generale tutte le culture in esame credono nella sopravvivenza dell'anima anche se la forma di tale sopravvivenza va da uno stato pressoch\u00e9 umano a quello di fantasma senza pace, e non viene mai a meno la credenza che tali anime possano lasciare le loro dimore ultraterrene per influire sulla vita degli uomini.\nIl destino ultraterreno dell'anima \u00e8 descritto minuziosamente da molte delle popolazioni dell'Africa subsahariana. In molti casi essa rimane per un certo tempo nei pressi del cadavere, il mondo sotterraneo dove risiedono le anime solitamente dista molto da quello dei vivi e non di rado ve ne \u00e8 separato da un fiume. In molte di queste culture \u00e8 persistente l'elemento corporeo dell'anima, come nei Kosi e negli Zulu, per cui l'anima subisce una evoluzione e solo dopo un certo tempo ed un rito appropriato muta in una autentica anima degli antenati, ed i Chaga che conoscono diverse categorie di spiriti, in base al tempo trascorso dalla morte dell'individuo.\nNell'entrare nel mondo dei defunti, in alcune culture le anime sono sottoposte ad una specie di processo di cui si incaricano gli stessi antenati defunti, i Kosi ritengono che se in giudizio sia negativo, l'anima venga distrutta con il fuoco, in tal senso l'annientamento dell'anima rappresenta la peggior sorte ultraterrena.\nL'idea della trasmigrazione dell'anima in un animale non \u00e8 molto diffusa, la si trova presso i Kung che ritengono il serpente, il varano e l'antilope maschio sedi delle anime dei morti. Nell'Africa occidentale \u00e8 diffusa la credenza che i defunti sopravvivano in animali terrestri o acquatici, in modo particolare nel coccodrillo. L'autonomia dell'anima dal corpo pone per\u00f2 il caso, diffuso, della reincarnazione in un altro individuo umano, presso i Kosi chi muore prematuramente si reincarna per tentare nuovamente di diventare un'anima di antenato, mentre per gli Ewe se un'anima soffre troppo nel mondo ultraterreno, viene rimandata sulla terra e sono i sacerdoti che accertano l'identit\u00e0 del neonato in uno dei suoi antenati.\nVa infine considerata tra le forme di sopravvivenza dell'anima quella del fantasma, ovvero persone defunte che non sono riuscite ad entrare nel mondo dei defunti per la mancanza di una regolare sepoltura, mentre per i Bergdama i fantasmi sono coloro che in vita sono stati iracondi e maldicenti.\nL'importanza della sopravvivenza dell'anima pone in quasi tutte le culture il quesito sulla preesistenza dell'anima, a questo aspetto prestano molta attenzione specialmente le trib\u00f9 del Burkina Faso e delle coste settentrionali della Guinea, sempre secondo gli Ewe esiste una sorta di paese delle anime governato da una madre degli spiriti che decide chi e quando mandare sulla terra dopo avergli insegnato le regole di comportamento umane, spesso proprio il destino in vita \u00e8 determinato da quello che \u00e8 successo precedentemente e nel viaggio dal mondo delle anime al mondo degli esseri umani.\nSpirito.\nOltre alle anime dei defunti, vi sono altri esseri che operano invisibili, anche talvolta sono in grado di mostrarsi all'uomo. La loro esatta definizione non \u00e8 semplice, si pu\u00f2 utilizzare anche la parola \"demone\" se si intende con essa un \"numen divinum\". La credenza \u00e8 diffusa in tutta l'Africa subsahariana ed in svariati casi gli spiriti influenzano anche sulla prosperit\u00e0 dei prodotti dei campi, o assumono le funzioni degli spiriti della vegetazione, oppure esercitano benefico influsso su case, villaggi o in ambito di mestieri o classi sociali. Sovente le malattie mentali sono credute opera di spiriti, che si impossessano del corpo e possono essere scacciati solo grazie ad esorcismi.\nRiguardo al regno animale, evitando confusioni con il fenomeno del totemismo, ci sono alcuni singoli spiriti che sono associati a determinati animali: fra i Nuer lo spirito \"Mabith\" alla giraffa e \"Nai\" allo struzzo. A questi alcuni studiosi aggiungono anche i fantasmi anche se sostanzialmente legati ai defunti. Gli spiriti soccorrevoli sono invece solitamente chiusi in tamburi, zucche o panieri e vengono evocati con riti magici per manifestarsi in particolari occasioni in cui esauriscono la loro funzione.\nA seconda delle diverse concezioni religiose delle varie cultura, diversa \u00e8 anche la dimora degli spiriti, in alcuni casi identificati in cielo o in corpi o fenomeni celesti, in altri nel mondo sotterraneo. Possono per\u00f2 anche vivere sulla terra, nella foresta, non sono per\u00f2 legati n\u00e9 al luogo n\u00e9 al tempo, ma godono di una certa ubiquit\u00e0. Anche se non mancano gli spiriti protettori, vi sono anche quelli che incutono paura e contro i quali l'uomo si premunisce.\nL'elemento corporeo \u00e8 presente anche per gli spiriti, cos\u00ec in swahili gli spiriti rientrano nella stessa classe grammaticale degli esseri umani e presso gli Ashanti \u00e8 diffusa la credenza di poterli ingannare, come dare il nome di un animale ad un neonato i cui fratelli sono morti prematuramente, per fuorviare lo spirito che si aggira per rapire il bambino.\nMolti spiriti infine si sono fusi con divinit\u00e0 e non di rado hanno fatto passare in secondo piano l'Essere Supremo o vi si sono identificati, proprio in questo campo sono avvenute profonde trasformazioni in particolare per l'influsso dell'islam.\nDivinit\u00e0.\nLe divinit\u00e0 non sono univocamente differenziabili dagli spiriti, Wundt aveva individuato tre caratteristiche essenziali:\nma a queste caratteristiche, non sufficienti ad una individuazione univoca, sicuramente vanno aggiunti altri elementi come una gerarchia, e quindi la collocazione delle divinit\u00e0 in un posto pi\u00f9 rilevante, ed una pi\u00f9 accentuata personificazione.\nLe divinit\u00e0 sono presenti in tutti i popoli dell'Africa subsahariana, e di solito hanno origine da due diverse concezioni.\nLa prima \u00e8 quella che vede la divinit\u00e0 in due divinit\u00e0 con differenti funzioni, cos\u00ec presso gli Ewe hanno il dio del temporale \"So\" che si \u00e8 diviso nel membro maschile che vive in cielo in una casa circondata da fiamme e scaglia frecce e asce verso la terra, mentre dall'elemento femminile dipendono pioggia e fertilit\u00e0, oltre che i prodotti di campi e foreste.\nLa seconda parla di due diversi aspetti della stessa divinit\u00e0, in analogia con il cristianesimo si pu\u00f2 parlare di due ipostasi, come la divisione, per al cune popolazioni del Nilo, in un dio nero ed uno rosso. Cielo e terra sono spesso concepiti come coppia di divinit\u00e0, vale per gli Ibo e per i Twi, in altre forme religiose invece assumono importanza i corpi celesti creduti animali o uomini di razza anteriore, anche se questo tipo di credenza \u00e8 andato perdendosi, i Ngbandi adoravano la luna cos\u00ec come tracce di culto lunare si sono trovate sulle coste del Camerun. Occorre comunque fare dei distinguo tra il culto lunare e le invocazioni alla luna, perch\u00e9 ad esempio i Nuer all'apparire della luna nuova, celebrano riti ad un dio e non all'astro.\nEssere Supremo.\nIl sommo dio o Essere Supremo occupa un posto a s\u00e9 fra le divinit\u00e0, essendo una figura di rilievo fra molte trib\u00f9, mentre per altre si trovano tracce di tale culto. Un esempio in merito \u00e8 legato alla popolazione dei Kamba, in cui l'essere supremo ha formato gli esseri viventi, ma vive in cielo a distanza remota dagli uomini e tale popolazione gli rivolge solo molto raramente delle preghiere.\nFra alcune trib\u00f9 il concetto di Essere Supremo \u00e8 ampliata fino a comprendere il concetto di creatore del mondo, ed alcune volte, come in Africa occidentale, il dominatore dell'universo, figura benevola e senza caratteri materiali, la cui dimora \u00e8 per lo pi\u00f9 il cielo.\nCostante prerogativa dell'Essere Supremo \u00e8 vedere e conoscere tutto, gli sono poi assegnate funzioni che vengono evidenziate da alcuni appellativi, cos\u00ec i Ngombe lo chiamano \"formatore\" perch\u00e9 ha creato ogni cosa, ma anche \"immensit\u00e0 della foresta\", cio\u00e8 metaforicamente eterno ed infinito.\nNon sempre l'Essere supremo viene ritenuto benevolo, avviene questo per gli Ashanti del Ghana ed i Shilluk del Sudan, anche se questa caratteristica spesso \u00e8 legata all'assimilazione dell'Essere Supremo in altre divinit\u00e0. Nonostante queste differenze nei particolari, tale figura \u00e8 sostanzialmente unitaria anche se nei singoli idiomi assume i significati pi\u00f9 diversi: si va da Mulungu (\"grande famiglia di antenati\") per i Kamba, a Kalunga che significa \"regno dei morti\"; da Ndjambi Karunga la cui radice significa \"agire\", a Loba che per le popolazioni bantu significa \"sole\".\nSi pu\u00f2 quindi affermare nei confronti dell'Essere Supremo non \u00e8 valida la caratteristica comune a molte lingue africane che il nome definisce un essere, ma anche nella sua nebulosit\u00e0, tale figura conserva un posto a s\u00e9: anche se lo si considera una specie di spirito, differisce sostanzialmente dagli altri spiriti. \u00c8 cos\u00ec per i Kamba che distinguono Mulungu dagli \"aimu\", ovvero le anime dei defunti. L'Essere Supremo, inoltre, se inserito in un sistema religioso, assume i caratteri di una divinit\u00e0 attiva e resta sempre a capo di una gerarchia degli essere sovrannaturali, cos\u00ec tale divinit\u00e0 pu\u00f2 fungere da fautore del destino, come nei popoli della Guinea settentrionale. Ma in generale nella pratica religiosa, tale figura ha un ruolo secondario, e rarissimamente \u00e8 oggetto di un vero culto.\nIl concetto di Essere Supremo infine da una risposta a problemi spirituali quali l'origine e la creazione degli esseri viventi, l'ordinamento del mondo; e la sua origine probabilmente risale alla personificazione del cielo diurno e notturno, a cui successivamente si sono aggiunti particolari legati per buona parte alle aspirazioni umane. \u00c8 infine presumibile che l'Essere Supremo immaginato benevolo soddisfi la necessit\u00e0 di una entit\u00e0 che stia incrollabile al di sopra di tutte le forze ostili dell'esistenza.\nEroi culturali e tesmofori.\nIl concetto di eroe assume diverse forme, tra queste ha una grande diffusione il mito di morte-rinascita: tale mito di solito prevede un mostro che ingoia tutto sul suo cammino, al quale sfugge una donna che partorisce un eroe che da adulto sconfigger\u00e0 il mostro e liberer\u00e0 cose e persone rimaste intatte nel suo ventre, ristabilendo l'antico ordine. L'ulteriore destino dell'eroe ha molte varianti, i Sotho per esempio credono che l'eroe venga ucciso e diventi il re delle divinit\u00e0.\nI riti iniziatici in cui l'iniziando viene ingoiato hanno un fine diverso: non \u00e8 un ripristino del precedente stato ma un ingresso in un nuovo stato (esempio infanzia-maturit\u00e0). Questi miti si possono leggere come paralleli alla sparizione e ricomparsa del sole.\nUn altro filo conduttore molto utilizzato \u00e8 quello del mito del re cacciatore che esce a caccia nonostante glielo sconsigli la madre e diversi segni premonitori, ferisca un bufalo ma ne rimanga a sua volta ferito e muoia, diventando sovrano dei morti. [senza fonte] \nOltre agli eroi culturali ne esistono altri che si possono definire tesmofori, essi personificano in prevalenza la figura del fabbro o del vasaio che insegnano agli uomini tale arte.\nDel tutto diverso \u00e8 l'\"uomo celeste\" dei Chaga, che fa da mediatore fra cielo e terra, si ricorre a lui per vendicare una ingiustizia, ad esempio. Nelle religioni africane \u00e8 infine prevista la figura del demiurgo, anche se risulta secondaria perch\u00e9 in genere non differenziata chiaramente da quella di una divinit\u00e0."}
{"id": "408934", "revid": "4252", "url": "https://it.wikipedia.org/wiki?curid=408934", "title": "Glicerio (nome)", "text": "Origine e diffusione.\nRisale al greco \u0393\u03bb\u03c5\u03ba\u03b5\u03c1\u03bf\u03c2 (\"Glykeros\"), che si basa sull'aggettivo \u03b3\u03bb\u03c5\u03ba\u03c5\u03c2 (\"glykys\", \"dolce\") ed ha quindi tale significato, lo stesso dei nomi Dolce e Shirin.\nIl nome gode di scarsa diffusione, ed \u00e8 attestato prevalentemente nel Nord Italia, in particolare in Emilia-Romagna. Il suo utilizzo \u00e8 generalmente dovuto al culto dei vari santi che lo hanno portato; il femminile, in rari casi, pu\u00f2 anche richiamare la figura della cortigiana ateniese Glicera o di altre donne omonime cantate da Orazio e Tibullo.\nOnomastico.\nL'onomastico si pu\u00f2 festeggiare in memoria di vari santi, alle date seguenti:\nCon questo nome si ricordano anche:"}
{"id": "408941", "revid": "287204", "url": "https://it.wikipedia.org/wiki?curid=408941", "title": "Emile Bongiorni", "text": ""}
{"id": "408944", "revid": "599013", "url": "https://it.wikipedia.org/wiki?curid=408944", "title": "Pwt", "text": ""}
{"id": "408946", "revid": "1652635", "url": "https://it.wikipedia.org/wiki?curid=408946", "title": "Giosu\u00e8 (nome)", "text": "Origine e diffusione.\nDeriva dal nome ebraico \u05d9\u05b0\u05d4\u05d5\u05b9\u05e9\u05bb\u05c1\u05e2\u05b7 (\"Yehoshu'a\"), che vuol dire \"YHWH \u00e8 salvezza\", \"Dio salva\", \"salvatore dato da Dio\", significato pressoch\u00e9 identico a quello del nome Isaia. Di tradizione biblica, Giosu\u00e8 fu una delle dodici spie che Mos\u00e8 invi\u00f2 nella terra di Canaan, e colui che gli successe come capo degli israeliti alla sua morte.\nIl nome \"Ges\u00f9\" \u00e8 un derivato di Giosu\u00e8, essendo nato dalla traduzione greca di \u05d9\u05b5\u05e9\u05c1\u05d5\u05bc\u05e2\u05b7 (\"Yeshu'a\"), una forma contratta aramaica di \"Yehoshu'a\". Inoltre, sempre in greco, \"Yehoshu'a\" venne reso utilizzando anche il nome Giasone.\nOltre al personaggio biblico, che \u00e8 anche venerato come santo dalla Chiesa cattolica, alla diffusione del nome in Italia hanno contribuito anche il culto del beato Giosu\u00e8, abate di San Vincenzo al Volturno, e la fama dello scrittore Giosu\u00e8 Carducci e di Giosu\u00e8 Borsi, il poeta che mor\u00ec eroicamente su Carso durante la prima guerra mondiale; \u00e8 diffuso in tutta la penisola, maggiormente nel Sud, con le forme \"Gesu\u00e8\" e \"Gesuele\" che sono proprie della Sicilia. Le varianti in \"Ge-\" sono derivate probabilmente dall'incrocio con \"Ges\u00f9\", mentre quelle terminanti in \"-ele\" sono dovute all'influsso di altri nomi biblici quali Samuele e Daniele.\nIn inglese, nella forma \"Joshua\", \u00e8 in uso sin dalla Riforma Protestante; negli Stati Uniti risulta tra i dieci nomi maschili pi\u00f9 usati per i nuovi nati fin dal 1979.\nOnomastico.\nL'onomastico viene festeggiato il 1\u00ba settembre in memoria di san Giosu\u00e8, patriarca, citato nel libro dell'Esodo e, soprattutto, nel libro di Giosu\u00e8."}
{"id": "408947", "revid": "287204", "url": "https://it.wikipedia.org/wiki?curid=408947", "title": "Eric Cantona", "text": ""}
{"id": "408949", "revid": "308552", "url": "https://it.wikipedia.org/wiki?curid=408949", "title": "Starmap Mobile Alliance", "text": "Starmap Mobile Alliance era un accordo stipulato nel 2004 tra alcuni operatori mobili europei.\nQuesta alleanza, simile a FreeMove, si prefiggeva di fornire ai propri clienti servizi pi\u00f9 convenienti e pi\u00f9 semplici in roaming internazionale.\nOperatori membri della Starmap Mobile Alliance.\nL'operatore Amena (Spagna), acquisito da parte della francese Orange, \u00e8 uscito dall'alleanza nel settembre 2006 per entrare a far parte di FreeMove.\nL'alleanza \u00e8 stata definitivamente chiusa nel 2007."}
{"id": "408950", "revid": "123739724", "url": "https://it.wikipedia.org/wiki?curid=408950", "title": "\u1e5agveda Sa\u1e43hit\u0101", "text": "La \u1e5agveda Sa\u1e43hit\u0101 (; devan\u0101gar\u012b: \u090b\u0917\u094d\u0935\u0947\u0926\u0938\u0902\u0939\u093f\u0924\u093e) \u00e8 una delle \"Sa\u1e43hit\u0101\" riportate nei \"Veda\" e facente parte del \u1e5agveda, gli \"Inni dei Veda\". Il nome pu\u00f2 dunque essere reso con \"Raccolta degli inni dei Veda\" (o letteralmente \"Raccolta delle strofe della sapienza\"), con riferimento ai versi recitati (\"\u1e5bc\") nelle cerimonie sacrificali.\nLa \"\u1e5agveda Sa\u1e43hit\u0101\" \u00e8 la prima raccolta di inni religiosi composti in una forma arcaica di sanscrito, detto sanscrito vedico, facente parte di quel vasto insieme di testi religiosi denominati \"Veda\", fondamento della religione vedica, successivamente del Brahmanesimo e, infine, di quel complesso e composito sistema religioso e filosofico religioso che va sotto il nome di Induismo.\nGeneralit\u00e0.\n\u00c8 attualmente impossibile stabilire con certezza la data di compilazione della \"\u1e5agveda Sa\u1e43hit\u0101\" (o pi\u00f9 semplicemente \"\u1e5agveda\"); gli inni sacri risalgono \u2013 nella redazione a noi pervenuta\u00a0\u2013 probabilmente al secondo millennio a.C., nel periodo compreso tra il 2000 a.C. e il 1500 a.C., con la sua definitiva collocazione nella forma attuale databile al VII secolo a.C.\nAntonio Rigopoulos ricorda:\nIl \"\u1e5agveda\" descrive un sistema di credenze basato su riti sacrificali trasmesso oralmente per secoli secondo una linea denominata \"\u015b\u0101kh\u0101\".\nOltre ai culti sacrificali, il \"\u1e5agveda\" contiene molti altri elementi della religiosit\u00e0 indoeuropea. Le divinit\u00e0 principali in questi inni sono Indra, Agni e Soma, mentre l'antico dio del cielo (Dyaus, corrispondente al dio greco Zeus e a quello romano Iupiter) non ha lo stesso rilievo che presenta nel pantheon greco o romano.\nSuddivisione e contenuti.\nIl \"\u1e5agveda\" \u00e8 una raccolta di 1.028 inni denominati \"s\u00f9kta\" (lett. \"ben detto\"), composti da complessive 10.462 strofe di diversi versi metrici denominate \"mantra\" (o pi\u00f9 comunemente come \"\u1e5bks\", \"versetto, invocazione\"), suddivisi in dieci libri indicati come \"ma\u1e47\u1e0dala\" (lett. \"cicli\"), di diseguale ampiezza, struttura e datazione, per un totale di 153.836 parole.\nIl I e il X libro contengono 191 inni ciascuno.\nDal II al VII libro, il nucleo pi\u00f9 antico del \"\u1e5agveda\", vi \u00e8 la raccolta detta di \"famiglia\" (\"kula\") in quanto ciascuno di questi libri fu raccolto da \"cantori\" (devan\u0101gar\u012b: \u090b\u0937\u093f \"\u1e5b\u1e63i\") riferibili ad una singola \"famiglia\":\nOgnuno di questi \"libri di famiglia\" apre con gli inni a due divinit\u00e0 particolari: Agni e Indra. Segue poi un ordine decrescente delle strofe.\nI libri I, VIII, IX e X furono aggiunti successivamente. La pi\u00f9 antica di queste aggiunte \u00e8 rappresentata dagli inni dal 51 al 191 del I libro che seguono la logica dei \"libri di famiglia\", componendosi di nove raccolte riferibili ad altrettanti \"cantori\", ma di famiglie diverse da quelle del nucleo centrale. Buona parte della prima parte del I libro (versi dal n.1 al n.50) e parte dell'VIII libro \u00e8 attribuito alla famiglia Ka\u1e47va, contenendo peraltro anche ripetizioni. L'VIII libro (complessivi 103 inni) non inizia con degli inni dedicati ad Agni e contiene delle parti, denominate \"v\u0101lakhilya\" (inni dal 49 al 59 compresi), considerate dalla stessa tradizione come quasi apocrifi essendo aggiunti alla fine dei manoscritti e non comparendo nella loro numerazione.\nIl libro IX \u00e8 composto da 114 inni attribuiti a oltre sessanta \"cantori\" e che riguardano quasi esclusivamente il rito del soma, descrivendone la preparazione ivi compresa la spremitura e la purificazione. I nomi dei \"cantori\" sono gli stessi della raccolta dei libri II-VII. Probabilmente erano raccolti in quei libri essendo successivamente estrapolati per comodit\u00e0 liturgiche. Da notare tuttavia che esso \u00e8 composto in un metro particolare che suggerisce l'ipotesi che esso veniva cantato piuttosto che recitato, una specie di primo \"S\u0101maveda\".\nIl libro X si fonda su tre raccolte: la prima, di 60 inni, \u00e8 suddivisa per autore appartenente a 13 raggruppamenti famigliari; gli inni dal 61 all'84 formano 12 raggruppamenti di due inni ciascuno dedicati alla stessa divinit\u00e0; l'ultimo gruppo, dall'85 al 191, \u00e8 composto da inni senza una precisa collocazione, in questo caso piuttosto che aggiunte tardive potrebbe essere il risultato di un accoglimento di inni altrettanto antichi ma appartenenti ad altre collezioni di testi.\nIl \"pantheon\" religioso e sua evoluzione.\nIl \"\u1e5agveda\" si presenta come un insieme di rituali, preghiere e invocazioni riferite, ma non sempre, ad un insieme di divinit\u00e0. La ricerca contemporanea inquadra tre grandi fasi di evoluzione della presenza di divinit\u00e0 nel \"\u1e5agveda\": \nPratica cultuale.\nIntorno al X secolo a.C. \u00e8 attestata una suddivisione, nella pratica cultuale della religione brahmanica, dei compiti della casta sacerdotale, i \"\u1e5btvij\" (pi\u00f9 tardi riassunti nella denominazione di \"br\u0101hma\u1e47a\"). In questo contesto il \"\u1e5agveda\" viene studiato, conservato e recitato dallo\" hot\u1e5b\", l'officiante delle libagioni (simile al \"zaotar\" dell\"'Avest\u0101\"). Questi, durante la pratica cultuale, \u00e8 accompagnato da tre assistenti: il \"maitr\u0101varu\u1e47a\", lo \"acch\u0101v\u0101ka\" e il \"gr\u0101vast\u00fa\" (quest'ultimo dedicato alla spremitura del \"soma\" sacrificale). Questo gruppo di quattro sacerdoti si disponeva a Nord dell'altare sacrificale rivolto verso Oriente, cantando su tre note gli inni di questo Veda durante le offerte.\nDi seguito una esemplificativa invocazione di questo Veda, destinata a tutti gli D\u00e8i, in sanscrito e la sua rispettiva traduzione in italiano:"}
{"id": "408952", "revid": "24944", "url": "https://it.wikipedia.org/wiki?curid=408952", "title": "Cry-Baby", "text": ""}
{"id": "408953", "revid": "47767", "url": "https://it.wikipedia.org/wiki?curid=408953", "title": "Iacopo", "text": ""}
{"id": "408959", "revid": "287204", "url": "https://it.wikipedia.org/wiki?curid=408959", "title": "Iago", "text": "Origine e diffusione.\n\u00c8 un nome di tradizione letteraria, utilizzato da William Shakespeare per l'antagonista principale dell\"Otello\".\nSi tratta, sostanzialmente, di un derivato del nome Giacomo/Giacobbe/Iacopo: \"Iago\" ne \u00e8 infatti la forma gallese e galiziana (che \u00e8 usata raramente anche in portoghese), \"Jago\" \u00e8 la forma cornica e \"Yago\" una forma arcaica spagnola da cui deriva anche il nome \"Santiago\".\nOnomastico.\nL'onomastico pu\u00f2 essere festeggiato lo stesso giorno di Giacomo, cio\u00e8 principalmente il 25 luglio in ricordo di san Giacomo il Maggiore o il 3 maggio in memoria di san Giacomo il Minore."}
{"id": "408963", "revid": "190427", "url": "https://it.wikipedia.org/wiki?curid=408963", "title": "Contraccezione d'emergenza", "text": ""}
{"id": "408971", "revid": "10728", "url": "https://it.wikipedia.org/wiki?curid=408971", "title": "Teoria di Whorf-Sapir", "text": ""}
{"id": "408974", "revid": "326445", "url": "https://it.wikipedia.org/wiki?curid=408974", "title": "Haouliais Axel Cedric Konan", "text": ""}
{"id": "408976", "revid": "14806", "url": "https://it.wikipedia.org/wiki?curid=408976", "title": "Mawu", "text": ""}
{"id": "408979", "revid": "123692812", "url": "https://it.wikipedia.org/wiki?curid=408979", "title": "Riconoscimento della fertilit\u00e0", "text": "I metodi di riconoscimento della fertilit\u00e0 (in inglese \"fertility awareness\") sono quei metodi che aiutano le coppie ad identificare i periodi infecondi e potenzialmente fecondi del ciclo mestruale. \nDurante il periodo fecondo, in base ai propri desideri una coppia pu\u00f2 scegliere di avere rapporti sessuali per aumentare le probabilit\u00e0 di concepire oppure pu\u00f2 astenersi o utilizzare contraccettivi a barriera, al fine di evitare una gravidanza indesiderata.\nI metodi contraccettivi naturali o, pi\u00f9 propriamente, metodi naturali di regolazione della fertilit\u00e0 (in inglese \"natural family planning\") sfruttato concretamente l'astinenza durante il periodo fecondo; non sono considerati \"naturali\" l'uso di contraccettivi meccanici o farmacologici e gli atti che consistano nell'eiaculazione all'esterno della vagina.\nLa distinzione fra naturalit\u00e0 e artificialit\u00e0 del metodo contraccettivo si fonda quindi, secondo questa interpretazione, su una concezione complessiva della sessualit\u00e0 umana, che ritiene la stessa ontologicamente non disgiunta e non separabile dalla potenziale procreazione. I metodi naturali sono quindi quelli che impediscono la procreazione eliminandone i presupposti alla radice, ovvero evitando qualsiasi possibilit\u00e0 di fecondazione mediante l'astinenza; ovvero sono metodi che agevolano la procreazione, disponendo la sessualit\u00e0 della coppia a un efficace risultato riproduttivo.\nMetodi e caratteristiche.\nEsistono vari metodi per riconoscere i periodi fecondi:\nI metodi naturali di riconoscimento della fertilit\u00e0 sono metodi di pianificazione delle nascite che hanno i seguenti pregi:\nContraccezione.\nIl riconoscimento della fertilit\u00e0 pu\u00f2 essere combinato con altre forme di controllo della nascita, come i preservativi. Molte coppie usano un metodo contraccettivo artificiale durante la fase fertile, invece di astenersi. Le coppie che cercano la massima efficacia contraccettiva usano il loro metodo artificiale durante la fase non fertile, e si astengono dai rapporti durante la fase fertile.\nPer evitare la gravidanza con l'uso dei metodi naturali, si richiede l'astinenza da rapporti sessuali per almeno 8-10 giorni durante ogni ciclo. Raggiungere la maggiore efficacia pu\u00f2 richiedere anche un'astinenza pi\u00f9 prolungata, sebbene sia raro che sia necessario astenersi per pi\u00f9 di due settimane. \nEfficacia dei metodi contraccettivi in generale.\nPer quanto riguarda la contraccezione in generale, l'efficacia di qualsiasi metodo pu\u00f2 essere ridotta o annullata da alcuni fattori:\nEfficacia del riconoscimento della fertilit\u00e0.\nI maggiori tassi di efficacia del riconoscimento della fertilit\u00e0 usato come contraccettivo si riscontrano nelle coppie che ricevono istruzioni da parte di un istruttore esperto. L'autoapprendimento con la lettura di uno dei libri sull'argomento funziona per alcune coppie, ma in genere si riscontra un maggiore tasso di fallimento. \nSecondo i fautori dei metodi naturali, essi sono in grado di consentire un'efficacia pari o comparabile con quella dei contraccettivi artificiali pi\u00f9 efficaci, ma solo se usati correttamente e accuratamente; alcuni studi confermano questa interpretazione.\nDati ricavati da \"Contraceptive Technology\":\nVa tuttavia sottolineato ancora una volta che queste percentuali riguardano l'uso perfettamente eseguito di questi metodi abbinato alla totale astinenza sessuale nel periodo fertile.\nPer tutti i metodi sopra citati, la percezione dell'efficacia da parte degli utenti \u00e8 significativamente inferiore all'efficacia propria del metodo; gli utenti riscontrano una percentuale di fallimento che a seconda del metodo varia dal 3% al 25% annuo, probabilmente derivante da errori nell'applicazione o consapevole abbandono dell'utilizzo del metodo.\nBasi scientifiche.\nL'ovocita muore se non \u00e8 fecondato entro 24 ore dall'ovulazione. L'ovulazione \u00e8 di norma associata, con evidenza tuttavia variabile nei vari soggetti, attraverso cambiamenti nella temperatura basale, nella composizione del muco della cervice o nella sua posizione. Trascorsa l'ovulazione il concepimento non \u00e8 pi\u00f9 possibile per il resto del ciclo.\nGli spermatozoi sono in grado di fertilizzare un ovocita per un periodo fino a cinque giorni successivo all'eiaculazione; questo tempo pu\u00f2 tuttavia ridursi laddove la presenza di muco cervicale sia ridotta.\nMolte donne possono individuare, mediante il riconoscimento della fertilit\u00e0, l'ovulazione con cinque o pi\u00f9 giorni di anticipo, ottenendo sufficiente tempo per evitare o pianificare una gravidanza (astenendosi quindi da ogni rapporto sessuale per tutti i giorni seguenti).\nMetodi basati sull'osservazione.\nI tre sintomi principali dell'ovulazione riguardano:\n- la temperatura basale\n- il muco cervicale \n- la posizione della cervice \nUna donna pu\u00f2 scegliere di osservare uno solo, due, o tutti e tre questi aspetti.\nLa temperatura basale del corpo \u00e8 la prima temperatura osservata al risveglio, la mattina. Nelle donne, l'ovulazione pu\u00f2 comportare un aumento della temperatura basale pari a un intervallo fra 0.3 e 0.9 gradi centigradi, che perdura approssimativamente fino alla successiva mestruazione. Nel 60% dei casi, l'ovulazione avviene il giorno dopo l'aumento della temperatura.\nL'aspetto del muco cervicale e la sensazione prodotta sulla vulva sono generalmente descritti come due modi di presentarsi del medesimo sintomo. Il muco cervicale \u00e8 prodotto dalla cervice che separa l'utero dal canale vaginale; esso svolge funzioni per certi versi simili a quelle del liquido seminale, ovvero diminuisce l'acidit\u00e0 della vagina assicurando la sopravvivenza degli spermatozoi.\nLa produzione di un muco cervicale fertile \u00e8 causata dallo stesso ormone (ovvero gli estrogeni) che prelude all'ovulazione. Osservando il muco cervicale e la sensazione che esso comporta a livello vulvare, una donna pu\u00f2 rilevare l'avvicinarsi dell'ovulazione e il passare di questa. Quando avviene l'ovulazione, la produzione di estrogeni varia in maniera consistente e il progesterone inizia a crescere, causando cambiamenti nella quantit\u00e0 e qualit\u00e0 del muco osservato sulla vulva. \nLa cervice uterina muta posizione a causa dei medesimi ormoni che causano la produzione del muco cervicale. Quando una donna \u00e8 nella fase non fertile del suo ciclo, la cervice \u00e8 in posizione ribassata nel canale vaginale, e l'orifizio uterino esterno \u00e8 praticamente chiuso. Quando una donna diventa fertile, la cervice si alza nel canale vaginale e diventa soffice al tatto, con l'orifizio completamente aperto. \nEsistono in commercio kit che sono in grado di predire l'ovulazione valutando la concentrazione dell'ormone luteinico (LH) nelle urine della donna.\nEsistono poi altri metodi chimici, in grado di identificare l'ovulazione mediante l'analisi della saliva, determinandola con tre giorni di anticipo.\nQuesti metodi, disponibili in commercio, secondo alcuni studi presentano percentuali di fallimento comparabili con il metodo Ogino-Knaus, quindi piuttosto elevate.\nAlcune donne sperimentano altri sintomi secondari dell'ovulazione, quali ad es. la tensione mammaria e crampi addominali simili a quelli mestruali.\nBenefici.\nI sostenitori dei metodi contraccettivi naturali ritengono che questi sviluppino la consapevolezza e la responsabilit\u00e0 della coppia rispetto alla fertilit\u00e0. Diversamente dalla pillola e da altri contraccettivi chimici o meccanici, essi non presentano effetti collaterali sulla salute della donna, le permettono alla donna di mantenere il proprio ciclo ovulatorio, di non dover assumere medicine quotidianamente e di essere consapevole dei periodi di fertilit\u00e0 e infertilit\u00e0. Inoltre, contrariamente ai metodi \"artificiali\", essi richiedono la scelta, l'impegno e la costanza di entrambi i partner, sviluppando il riequilibrio e la condivisione tra uomo e donna di fronte alla responsabilit\u00e0 della fertilit\u00e0. \nI sostenitori dei metodi contraccettivi naturali ritengono inoltre che questi aiutino ad aumentare la soddisfazione sessuale della coppia. Essi ritengono perci\u00f2 che l'astinenza periodica programmata forzi le coppie ad esprimere l'amore in modo non genitale e ad apprezzare maggiormente i momenti di intimit\u00e0; (va sottolineato che in questa ottica, ispirata alla dottrina cattolica, la sessualit\u00e0 \u00e8 riconosciuta possibile solo all'interno del matrimonio).\nNon \u00e8 tuttavia in alcun modo provato, scientificamente, il contenuto di queste affermazioni; in realt\u00e0 non vi \u00e8 evidenza di alcuna distinzione, dal punto di vista della soddisfazione sessuale e del corretto sviluppo della relazione di coppia, fra utenti di metodi naturali, e utenti di metodi artificiali di contraccezione.\nSvantaggi.\nCome la pillola ed altri contraccettivi non meccanici, il riconoscimento della fertilit\u00e0 non offre alcuna protezione contro le malattie sessualmente trasmissibili. \n\u00c8 richiesto uno sforzo costante e regolare per determinare quando le probabilit\u00e0 di concepire siano basse. \n\u00c8 necessaria una prolungata astinenza sessuale per una significativa durata di ogni ciclo.\nAndrebbe altres\u00ec sottolineato che ; . Inoltre, nelle donne ; i metodi naturali comportano l'astinenza forzata, quindi, .\n, ; , in particolare per coppie che non convivono e che possono incontrarsi solo saltuariamente.\n, e che in ogni caso richiede un ottimo rapporto della donna con le parti pi\u00f9 intime del proprio corpo.\n, ad esempio per motivi di lavoro o familiari (ad esempio la cura di neonati), ovvero se la donna ha problemi di salute che comportano irregolarit\u00e0 nella rilevazione della temperatura.\n, distanziando i loro rapporti sessuali di due o pi\u00f9 settimane.\nIn definitiva, quello che potrebbe essere considerato il principale svantaggio dei metodi naturali consiste quindi nell'astinenza sessuale, mentre i metodi contraccettivi artificiali, con i loro pregi e difetti, consentono alla coppia di scegliere con pi\u00f9 libert\u00e0 quando poter avere rapporti sessuali.\nAspetti religiosi.\nLa dottrina cattolica ritiene che Dio abbia creato la sessualit\u00e0 coniugale affinch\u00e9 l'uomo e la donna possano unirsi allo scopo di amarsi restando aperti alla procreazione. Alterare la fertilit\u00e0 del rapporto sessuale con l'intenzione di limitare o impedire la riproduzione \u00e8 considerato peccato grave. Perci\u00f2, metodi artificiali di regolazione delle nascite e atti sessuali al di fuori del rapporto sessuale vero e proprio, eseguiti con lo scopo di evitare la procreazione, sono vietati dalla Chiesa. L'astinenza sessuale \u00e8 considerata invece morale. Copulare in un periodo infecondo della vita della donna, come ad es. durante la gravidanza o la menopausa, pu\u00f2 essere considerato morale giacch\u00e9 la condizione di infertilit\u00e0 o di sterilit\u00e0 \u00e8 considerata frutto della creazione di Dio, piuttosto che prodotto di una volont\u00e0 della coppia.\nPerci\u00f2, \u00e8 considerato moralmente accettabile astenersi durante la fase fertile del ciclo mestruale femminile, ovvero prolungare la fase infertile mediante l'amenorrea prodotta dall'allattamento.\nIl Magistero della Chiesa Cattolica \u00e8 contrario a qualsiasi ingerenza da parte di un'autorit\u00e0 esterna al nucleo famigliare rispetto al fine procreativo del sacro vincolo matrimoniale, stabilito da Dio Creatore sia nell'ordine divino che nell'ordine naturale dell'universo visibile e umano. \nIn altre parole, la Chiesa Cattolica ritiene illegittimo e contrario al volere eterno ed immutabile di Dio qualsiasi intervento impositivo da parte dello Stato o di altra autorit\u00e0 esterna alla famiglia in merito al numero dei figli procreati, al tempo, al loro sesso e qualsiasi altra qualit\u00e0 del genotipo o del fenotipo individuale. Pertanto, \u00e8 contraria ad una pianificazione delle nascite imposta per legge o dai Governi. Paolo VI dichiar\u00f2 per la prima volta che \u00e8 legittima una pianificazione famigliare delle nascite, pur ribadendo che i genitori sono chiamati a una maternit\u00e0 e a una paternit\u00e0 responsabile attuata esclusivamente mediante l'utilizzo di metodi naturali di contraccezione. L'Humanae Vitae aggiunge che:\nLe coppie sono incoraggiate ad una parentalit\u00e0 generosa e responsabile, secondo le circostanze in cui esse vivono.\nNella direzione opposta si sono mosse la politica del figlio unico cinese e il programma di pianificazione delle nascite indiano, il quale nel 2015 ha raggiunto un tasso di fecondit\u00e0 medio di 2.2 figli per ogni donna rispetto all'obbiettivo fissato dal National Population Policy (NPP) di un tasso pari a 2.1 da conseguirsi entro il 2010. Il ritardo di cinque anni e la differenza fra i due valori hanno spostato il punto di pareggio fra nascite e decessi al 2060, rispetto ad un arresto della crescita demografica, che lo Stato auspicava entro il 2045."}
{"id": "408980", "revid": "767487", "url": "https://it.wikipedia.org/wiki?curid=408980", "title": "Illuminato", "text": "Origine e diffusione.\nDeriva dal tardo nome latino \"Illuminatus\", corrispondente al participio passato del verbo \"illuminare\" (un sinonimo, attestato in et\u00e0 imperiale, del pi\u00f9 semplice \"luminare\"), che in latino, come in italiano, significa \"illuminare\", \"rende splendente\". Il nome ha pertanto un chiaro significato letterale, cio\u00e8 \"illuminato\", \"rischiarato\", ma pi\u00f9 probabilmente \u00e8 meglio interpretato in senso lato, ossia \"illuminato dalla luce della sapienza\", quindi \"sapiente\", \"prudente\". Pu\u00f2 anche fare riferimento al battesimo cristiano, col senso quindi di \"illuminato dalla fede\".\nQuesto nome, che appare solamente in epoca medievale, Si tratta di un nome augurale di tradizione cristiana, riferito alla luce della grazia divina. Il nome \u00e8 piuttosto raro, con il femminile un po' pi\u00f9 frequente del maschile; secondo dati raccolti negli anni Settanta, il nomecontava 900 occorrenze del femminile contro 500 del maschile e curiosamente, pur essendo stato portato da santi e beati operanti nelle Marche, risultava pi\u00f9 concentrato in Sicilia, specie nei dintorni di Bronte e Catania.\nOnomastico.\nL'onomastico pu\u00f2 essere festeggiato in memoria di pi\u00f9 santi e beati, alle date seguenti:"}
{"id": "408989", "revid": "125963556", "url": "https://it.wikipedia.org/wiki?curid=408989", "title": "Calciatori della Societ\u00e0 Sportiva Calcio Napoli", "text": "In questa voce sono riportate informazione sui calciatori della Societ\u00e0 Sportiva Calcio Napoli, societ\u00e0 calcistica italiana con sede a Napoli.\nCapitani.\nLa figura del capitano venne introdotta nel calcio italiano agli inizi degli anni venti. \nIl primo capitano della squadra partenopea fu il brasiliano naturalizzato italiano Paulo Innocenti, la fascia \u00e8 stata indossata da altri due oriundi, Attila Sallustro e Bruno Pesaola. A parte i due argentini Diego Armando Maradona, Roberto Ayala e lo slovacco Marek Ham\u0161\u00edk, i restanti capitani sono tutti di nazionalit\u00e0 italiana.\nIl periodo pi\u00f9 lungo con la fascia di capitano della squadra azzurra \u00e8 stato quello di Antonio Juliano, con dodici stagioni tra 1966 e 1978.\nAl 2021, 27 calciatori hanno ricoperto tale ruolo ufficialmente.\n\"Lista aggiornata al 28 ottobre 2021\".\nMaglie ritirate.\nIl Napoli nell'estate del 2000 ritir\u00f2 la maglia n. 10 appartenuta a Diego Armando Maradona dal 1984 al 1991, come tributo alla sua classe e al notevole contributo offerto in sette stagioni con la casacca partenopea.\nTuttavia, per motivi regolamentari, il numero venne ristampato sulle maglie azzurre dal 2004 al 2006 in Serie C1, torneo dove all'epoca vigeva la vecchia numerazione dall'1 all'11. Va al calciatore argentino Roberto Carlos Sosa il primato di essere stato l'ultimo a indossare la \"10\" al San Paolo e contemporaneamente a segnare, nella gara contro il Frosinone del 30 aprile 2006.\nRecord.\nClassifica assoluta presenze e reti in partite ufficiali.\nDati aggiornati al 27 febbraio 2022. In grassetto i giocatori in attivit\u00e0 e nella rosa del Napoli.\nCapocannonieri per singola stagione.\nIn competizioni nazionali.\nFino a giugno 2016, sono tre i giocatori che hanno vinto la classifica dei marcatori del campionato di Serie A quando vestivano la maglia del Napoli.\nIl miglior marcatore del Napoli in un campionato a girone unico \u00e8 stato Gonzalo Higua\u00edn, con 36 gol in 35 gare nel campionato 2015-2016.\nIl club napoletano, insieme alla , annovera il maggior numero di capocannonieri della Coppa Italia per numero di giocatori (9)."}
{"id": "408990", "revid": "123534551", "url": "https://it.wikipedia.org/wiki?curid=408990", "title": "Tamburello (strumento musicale)", "text": "Il tamburello o tamburo basco \u00e8 uno strumento musicale a percussione a suono indeterminato, appartenente alla categoria dei membranofoni.\nOrigine e storia.\nNella musica antica.\nTipico della tradizione popolare, il tamburello ha origini antichissime: forse esisteva gi\u00e0 nel secondo millennio a.C. ed era comune a tutte le civilt\u00e0 antiche, dagli Ebrei agli Egizi, dai Sumeri agli Ittiti.\nEra uno strumento esclusivamente maschile, come testimoniano i dipinti anche dei grandi pittori medievali come Giotto. Si pensa infatti che la sua forma a cerchio con i sonagli attorno sia stata scelta per la sua somiglianza col Sole, simbolo di Astarte, dea della fertilit\u00e0. Per questo i pittori spesso lo rappresentavano con la corona di legno rosso e delle fiamme dipinte sopra.\nNella musica classica.\nIn Gluck.\nL'origine dell'uso del tamburello basco nel repertorio musicale colto \u00e8 da ricollegare alle opere di Christoph Willibald Gluck.\nNel manoscritto originale del \"Paride ed Elena\" di tale autore, difatti, si pu\u00f2 trovare il primo richiamo in assoluto a un'esecuzione da parte di un tamburino in un'orchestra. In particolare, nellAllegro\" della \"Sinfonietta\" (\"Atto Quinto\", \"Scena Ultima\"), l'orchestrazione di Gluck comprende cinque parti: \"Violini\", Mezzi flautini, e Tamburrini\"', \"Viola\", \"Violoncello\", \"Bassi\". L'indicazione per le percussioni - in questo caso, dunque, il tamburello - \u00e8 \"Con V.V.i\"; ci\u00f2 significa che la stesura ritmica del tamburo deve essere parallela a quella dei violini. La tonalit\u00e0 \u00e8 fa maggiore e il tempo due quarti, e il tamburello basco esegue due parti di otto battute ciascuna, ognuna ripetuta due volte per via del ritornello. In una ristampa dello spartito, la parte del suddetto strumento \u00e8 denominata \"mezzi Flautini, e Tamburini con i Violini\", e di nuovo vede l'accostamento delle percussioni agli zufoli o fiati simili. Il primo utilizzo in orchestra dello strumento \u00e8 quindi databile all'anno di composizione del \"Paride ed Elena\", ovvero al 1770, quando fu pubblicata la partitura ed eseguita la premi\u00e8re. Il primo utilizzo in orchestra dello strumento \u00e8 quindi databile all'anno di composizione del \"Paride ed Elena\", ovvero al 1770, quando fu pubblicata la partitura ed eseguita la premi\u00e8re.\nUn altro lavoro di Gluck la cui orchestrazione comprende il tamburello basco \u00e8 lEcho et Narcisse\" del 1779 (con revisione dello stesso autore nel 1780). In particolare, in un \"Allegro\" (\"Atto Terzo\", \"Scena Quinta\"), l'orchestrazione di Gluck comprende otto parti: Petites Flutes et Tambourin\"', \"Oboi E Clarini\", \"Corni\", \"Violino 1.\u00ba\", \"Violino 2.\u00ba\", \"Alto\", \"Fagotti\", \"Ba\u00dfe\". L'indicazione per le percussioni - in questo caso, dunque, il tamburello - \u00e8 \"col V.1\u00ba\"; ci\u00f2 significa che la stesura ritmica del tamburo deve essere parallela a quella del primo violino. La tonalit\u00e0 \u00e8 do maggiore e il tempo due quarti, e il tamburello basco suona per un totale di settantotto battute.\nIn Mozart.\nAltri due riferimenti a questo strumento nello spartito di una composizione classica sono attribuiti al lavoro di Wolfgang Amadeus Mozart.\nIl primo si trova nel \"Trio.\" e nella \"Coda.\" della \"Tanz n\u00b06.\" (\"Danza n\u00b0 6\") delle \"6 Deutsche T\u00e4nze, K.571\" (\"6 danze tedesche\"), datate 21 febbraio 1789. Secondo le indicazioni di Mozart, l'opera \u00e8 strumentata per diciannove strumenti suonati da sedici musicisti: tre archi, undici legni, due ottoni e tre percussioni. Queste sono in partitura i \"Pauken\" o \"Timpani in D.A.\", ovvero i timpani in re e in la, i \"Becken\" o \"Piatti.\", ovvero i piatti, e il \"Tamburin\" o \"Tamburino.\", ovvero il tamburello basco. Nel trio, il tamburino suona un trillo, ovvero viene agitato, per un totale di trentadue quarti, facendo da sfondo al contrappunto degli altri strumenti. Anche nella coda questo membranofono funge da tappeto per l'esecuzione dell'orchestra, ma chiude anche, a battuta 19 insieme ad archi e fiati, la prima parte del finale.\nLa seconda indicazione si trova nel \"Trio.\" della \"Tanz n\u00b05.\" (\"Danza n\u00b0 5\") delle \"12 Deutsche T\u00e4nze, K.586\" (\"12 danze tedesche\"), composte nel dicembre del 1789. La strumentazione comprende questa volta diciotto strumenti suonati da quindici musicisti: tre archi, undici legni, due ottoni e, infine, due percussioni, le cui parti sono eseguibili da parte dello stesso percussionista. Queste sono in partitura i \"Pauken\" o \"Timpani in C.G.\", ovvero i timpani in do e in sol, e il \"Tamburin\" o \"Tamburino.\", ovvero il tamburello basco. Nel trio, il tamburino sostituisce i timpani, accompagnando la tessitura melodica con moduli di tre semiminime a battuta, e scandisce dunque il tre quarti dell'ensemble orchestrale.\nNella musica tradizionale.\nLo strumento \u00e8 diffuso in tutto il Mediterraneo meridionale; in Italia si trova specialmente nelle regioni centro-meridionali.\n\u00c8 il principale strumento ritmico nei repertori tradizionali delle tarantelle del sud Italia. Le tecniche e gli stili esecutivi variano di luogo in luogo e non necessariamente in continuit\u00e0 con i moderni confini regionali, cos\u00ec come gli elementi costruttivi e le caratteristiche del suono.\nCaratteristiche e tecniche esecutive.\nLo strumento \u00e8 costituito da una corona di legno sulla quale \u00e8 tesa una membrana di pelle. Nel telaio sono presenti delle fessure in cui sono applicati dei cimbalini (sonaglietti), che ad ogni percussione arricchiscono il suono col loro tintinnare. Per questo motivo il tamburello \u00e8 stato chiamato \"cembalo\" da Boccaccio.\nIl tamburello pu\u00f2 essere suonato \"intuitivamente\" semplicemente battendolo con la mano o scuotendolo per muovere i cimbalini, ma nel corso del tempo sono state sviluppate delle tecniche per ovviare a diversi inconvenienti derivati da un uso improprio.\nIn primo luogo limitarsi a battere o scuotere lo strumento alla lunga provoca un certo dolore, specialmente durante le feste, che a volte duravano un giorno intero. Per questo si \u00e8 pensato di:\nPer suonare le terzine si lascia invece che sia il tamburo a colpire il dito: il primo battito viene dato col dito medio, il secondo dal tamburello che, ricadendo, colpisce lo stesso dito e il terzo col pollice. Questa tecnica, unita all'allenamento, pu\u00f2 raggiungere una notevole velocit\u00e0.\nVarianti e strumenti simili.\nEsiste in diverse varianti, che presentano ciascuna delle sottili differenze:"}
{"id": "408992", "revid": "13798", "url": "https://it.wikipedia.org/wiki?curid=408992", "title": "Generali Assicurazioni", "text": ""}
{"id": "408996", "revid": "31101", "url": "https://it.wikipedia.org/wiki?curid=408996", "title": "Oxalis fontana", "text": ""}
{"id": "408997", "revid": "287204", "url": "https://it.wikipedia.org/wiki?curid=408997", "title": "College", "text": "Un college (in latino \"collegium\") \u00e8 un termine usato soprattutto nei paesi anglofoni per denotare genericamente un'istituzione educativa, o una parte di essa, specificamente nel senso di \"residenza universitaria\".\nDifferenza tra universit\u00e0 e college.\nIn relazione all'universit\u00e0, il termine \"college\" normalmente si riferisce ad una parte dell'universit\u00e0 che non ha il potere autonomo di rilasciare la laurea. Le lauree sono sempre rilasciate dalle \"universit\u00e0\", i \"college\" sono istituzioni oppure organizzazioni che preparano gli studenti per la laurea. Questi ultimi quindi vengono preparati per la laurea di un'universit\u00e0 di cui fanno parte e in alcuni casi i college sono istituzioni indipendenti che preparano gli studenti come candidati esterni ad altre universit\u00e0.\nNel passato, molte di quelle che oggi sono universit\u00e0 con il potere di rilasciare la laurea erano dei college aventi la possibilit\u00e0 di rilasciare il certificato di laurea attraverso una universit\u00e0 federale (es. Universit\u00e0 di Cardiff) o attraverso un'altra universit\u00e0 (es. molte delle universit\u00e0 post-1992). Negli USA invece ha sviluppato caratteristiche proprie, spesso denota una istituzione universitaria dotata anche di residenze per studenti.\nNel mondo.\nRegno Unito.\nL'utilizzo della parola \"college\" da parte dei britannici rimane la pi\u00f9 disconnessa, individuando una serie di istituzioni:\nNell'uso comune, un \"college\" si riferisce ad un'istituzione tra la scuola secondaria e l'universit\u00e0, collegi per la formazione successiva e la formazione degli adulti. Molte istituzioni hanno nel loro nome la parola \"college\" ma non lo sono nel senso comune della parola. Per esempio l'Eton College a cui non ci si riferisce come ad un college, ma come una scuola.\nStati Uniti d'America.\nDopo la high school, che si conclude all'et\u00e0 di 18 anni, si frequenta il \"college\". Questo ha una durata di quattro anni . Con la parola \"University\" si intendono negli Stati Uniti i luoghi dove \u00e8 anche possibile ricevere una formazione pi\u00f9 avanzata come ad esempio master, dottorati di ricerca e altre specializzazioni.\nAlcune delle classifiche pubblicate annualmente riguardo ai migliori college pubblici o privati negli Stati Uniti, sono le seguenti"}
{"id": "408998", "revid": "31101", "url": "https://it.wikipedia.org/wiki?curid=408998", "title": "Oxalis europaea", "text": ""}
{"id": "409003", "revid": "181699", "url": "https://it.wikipedia.org/wiki?curid=409003", "title": "Tamburello (musica)", "text": ""}
{"id": "409006", "revid": "14806", "url": "https://it.wikipedia.org/wiki?curid=409006", "title": "Mawu-Lisa", "text": ""}
{"id": "409010", "revid": "123564026", "url": "https://it.wikipedia.org/wiki?curid=409010", "title": "Lancillotto (nome)", "text": "Origine e diffusione.\n\u00c8 un nome dal significato incerto. La forma originale \"Lancelot\" potrebbe essere un diminutivo francese antico di \"Lanzo\" (oggi mutuato nell'inglese Lance), a sua volta un ipocoristico di nomi germanici che cominciavano con l'elemento \"land\", \"terra\", \"landa\", quale ad esempio Lamberto.\nNel Medioevo \u00e8 stato avvicinato con la parola francese antica \"lance\", che significa \"lancia\", anche come variante del nome Lanciotto che deriva dal latino \"lancearius\", cio\u00e8 \"lanciere\".\nIl nome \u00e8 noto per essere portato da Lancillotto, uno dei Cavalieri della Tavola Rotonda e amante della regina Ginevra nel ciclo cavalleresco della leggende arturiane.\nOnomastico.\nL'onomastico si festeggia il 27 giugno, in memoria di san Ladislao I d'Ungheria, chiamato anche Lancillotto."}
{"id": "409016", "revid": "968255", "url": "https://it.wikipedia.org/wiki?curid=409016", "title": "Lodovico", "text": ""}
{"id": "409018", "revid": "1718925", "url": "https://it.wikipedia.org/wiki?curid=409018", "title": "Reattore nucleare di IV generazione", "text": "I reattori nucleari di IV generazione (\"Gen. IV\") sono un gruppo di \"sei famiglie di progetti\" per nuove tipologie di reattore nucleare a fissione, che, pur essendo da decenni allo studio, non si sono ancora concretizzati in impianti utilizzabili diffusamente in sicurezza. Si ritiene che saranno disponibili commercialmente tra alcuni anni (2030-2040).\nNon si tratta delle uniche possibilit\u00e0 di sviluppo dopo la terza generazione: la ricerca sulla \"4\u00aa gen.\" \u00e8 stata promossa dal Forum Internazionale GIF (\"Generation IV International Forum\"), fondato nel 2000 dal Dipartimento dell'energia degli Stati Uniti d'America (DOE) ed a cui hanno aderito alcuni paesi.\nRappresenta \"una\" proposta di evoluzione del settore, non l'unica. Inoltre, non tutti i paesi che hanno firmato il documento d'intenti del GIF hanno poi firmato effettivi protocolli di collaborazione tecnologica. Si pu\u00f2, inoltre, ravvisare una certa propensione dei paesi partecipanti alla riproposizione di tipologie di reattore chiaramente riferibili a passati tentativi operati autonomamente in ambito nazionale, ora presentati come \"4\u00aa gen\".\nPro e contro.\nA differenza dei reattori di \"seconda generazione\" (la stragrande maggioranza di quelli attualmente in funzione) e \"terza generazione\" (attualmente proposti sul mercato e realizzati o ordinati nelle tre tipologie EPR, ABWR e AP1000), quelli di quarta generazione dovrebbero introdurre marcate differenze soprattutto nei materiali impiegati, pur continuando a usare come \"combustibile\" principalmente uranio e plutonio.\nGli obiettivi primari del \"Forum 4\u00aa gen.\" sono quelli di migliorare la sicurezza nucleare, ridurre la produzione di scorie nucleari, sottrarsi alla proliferazione nucleare (uso militare), minimizzare gli sprechi e l'utilizzo di risorse naturali e diminuire i costi di costruzione e di esercizio di tali impianti. Secondo i promotori, questi sistemi offrirebbero significativi vantaggi di redditivit\u00e0 economica, riduzione delle scorie nucleari prodotte, eliminazione del plutonio impiegabile in armi nucleari e protezione fisica sia passiva sia attiva dell'impianto. Naturalmente, l'effettivo raggiungimento di tali obiettivi dovr\u00e0 essere verificato sul campo.\nTuttavia, i sistemi nucleari innovativi allo studio per l'utilizzo nella IV generazione richiedono nuovi strumenti per la valutazione del loro impatto economico, dal momento che le loro caratteristiche differiscono significativamente da quelli presenti negli impianti di II generazione e di III generazione. I modelli econometrici attuali non sono fatti per valutare i costi di tecnologie nucleari alternative o dei loro sistemi integrati ma piuttosto per confrontare i costi dell'energia nucleare con quella dei combustibili fossili.\nInoltre, il GIF ritiene che questi prototipi non saranno disponibili per l'impiego commerciale prima del 2030.\nTipi di reattore.\nMolti tipi di reattore sono stati considerati all'inizio del programma GIF; comunque, la lista \u00e8 stata ridotta per focalizzarsi sulle tecnologie pi\u00f9 promettenti e soprattutto su quelle che potevano pi\u00f9 probabilmente soddisfare gli obiettivi dell'iniziativa Gen IV.\nTre sistemi sono nominalmente reattori termici e altri tre sono reattori autofertilizzanti a neutroni veloci. Alcuni possono essere teoricamente implementati come termici o come veloci.\nIl sistema VHTR \u00e8 inoltre studiato per la capacit\u00e0 teorica di generare calore di alta qualit\u00e0 (cio\u00e8 ad altissima temperatura) per la produzione d'idrogeno impiegabile forse in un futuro nelle celle a combustibile o per altre applicazioni industriali. Tuttavia, non ha un ciclo del combustibile chiuso.\nI reattori a neutroni \"veloci\" offrono la possibilit\u00e0 di \"bruciare\" molti tipi di elementi della serie degli attinidi e di produrre pi\u00f9 combustibile nucleare di quello che consumano, rappresentato in gran parte plutonio, con i rischi connessi.\nReattori termici.\nVery-high-temperature reactor (VHTR).\nIl concetto di reattore nucleare a temperatura molto alta (VHTR, acronimo di Very High Temperature Reactor) utilizza un nocciolo con grafite come moderatore e un ciclo di utilizzo dell'uranio a singolo passaggio (quindi il ciclo del combustibile non \u00e8 \"chiuso\"). Per questo progetto di reattore si prevede una temperatura di uscita del refrigerante di circa \u00a0\u00b0C. Il nocciolo del reattore pu\u00f2 essere sia una pila di blocchi prismatici in grafite (rivestita o meno da ceramiche ad alta resistenza termica e meccanica) oppure un insieme di sfere di grafite multistrato contenente il combustibile all'interno \"pebble bed\". Le alte temperature consentono applicazioni industriali come la produzione di \"calore di processo\", ovvero calore utilizzabile per usi chimici, come il cracking o il reforming, oppure la produzione d'idrogeno tramite il ciclo termo-chimico zolfo-iodio.\nMolten salt reactor (MSR).\nIl reattore nucleare a sali fusi (MSR, acronimo di Molten Salt Reactor) \u00e8 un tipo di reattore nucleare a fissione dove il combustibile \u00e8 un qualche tipo di sale mantenuto a temperature oltre la propria temperatura di fusione. Sono stati proposti molti progetti per questo tipo di reattore, ma sono stati costruiti pochi prototipi. I primi concetti, cos\u00ec come molti di quelli attuali, prevedono che il combustibile nucleare venga disciolto dentro un fluoruro, come ad esempio il tetrafluoruro di uranio (UF4); il fluido raggiungerebbe la condizione critica fluendo dentro un nocciolo in grafite. Molte delle proposte correnti si affidano all'impiego di combustibile disperso in una matrice di grafite, con il sale fuso che opera da refrigerante, assicurando il raffreddamento a bassa pressione e alte temperature.\n\u00c8 stato sperimentato a partire dalla seconda met\u00e0 degli anni '60.\nSupercritical-water-cooled reactor (SCWR).\n \nIl concetto di reattore nucleare ad acqua supercritica (SCWR, acronimo di SuperCritical Water Reactor) utilizza l'acqua supercritica come fluido di lavoro. I SCWR sono fondamentalmente reattori ad acqua leggera (LWR - \"Light Water Reactor\") operanti a temperature e pressioni maggiori ai dati critici (374\u00a0\u00b0C, 22,1 MPa): opererebbero quindi con un ciclo diretto, simile a quello dei reattori ad acqua bollente BWR (\"Boiling Water Reactor\"), ma, dal momento che impiegano come fluido termodinamico acqua oltre le condizioni di pressione e temperatura critiche, questa si presenterebbe in un'unica fase, come nel reattore ad acqua pressurizzata PWR (\"Pressurized Water Reactor\"). Per definizione, opererebbero a temperature molto pi\u00f9 elevate rispetto agli attuali PWR e BWR.\nI reattori refrigerati con acqua supercritica (SCWR) sono sulla carta dei sistemi avanzati molto promettenti, perch\u00e9 avrebbero un maggiore rendimento termico (si stima circa il 45% contro il 33% degli attuali LWR) e permetterebbero una notevole semplificazione dell'impianto.\nIl principale compito dei reattori nucleari SCWR potr\u00e0 essere la produzione di elettricit\u00e0. Derivano da due tecnologie ben collaudate: i reattori LWR, che sono i reattori nucleari di potenza pi\u00f9 comunemente impiegati nel mondo, e le caldaie a temperatura/pressione supercritica operanti con combustibili fossili, che sono impiegate in Giappone ed Europa. Attualmente i concetti fondamentali dei reattori SCWR sono approfonditi da 32 organizzazioni in 13 paesi.\nReattori veloci autofertilizzanti (FBR).\nSi tratta di reattori privi di moderatore e che sfruttano neutroni veloci. La caratteristica principale consiste nell'autosostentamento (\"breeding\") con produzione da parte dei reattori di materiale fissile (plutonio) in quantit\u00e0 maggiore a quella consumata. Questo non vuol dire che produce pi\u00f9 combustibile di quello che usa. In realt\u00e0 questo reattore sfrutta solo pi\u00f9 isotopi radioattivi rispetto al solito uranio, ma comunque il suo combustibile perde gradualmente massa ed \u00e8 destinato a esaurirsi. Alcuni reattori di ricerca o prototipi sperimentali (ad esempio il francese Superph\u00e9nix) sono stati realizzati a partire dagli anni '60-'70, ma finora con esiti non positivi (guasti, incidenti, ecc). Sono quindi in fase di studio teorico alcune evoluzioni illustrate nel seguito. I reattori veloci autofertilizzanti sono chiamati, in inglese, \"Fast Breeder Reactors\", da cui la sigla \"FBR\".\nGas-Cooled Fast Reactor (GFR).\nIl reattore nucleare a neutroni veloci refrigerato a gas (GFR acronimo di Gas-cooled Fast Reactor) presenta uno spettro neutronico ad alta velocit\u00e0 e un ciclo del combustibile nucleare chiuso per la pi\u00f9 efficiente trasmutazione dell'uranio fertile e per la gestione degli attinidi. Il reattore \u00e8 raffreddato a elio, con una temperatura di uscita pari a 850\u00a0\u00b0C, che viene impiegato come fluido termodinamico per muovere direttamente una turbina a gas in un ciclo Brayton per consentire un'elevata efficienza termica. Vari tipologie e configurazioni del combustibile vengono studiati in base al loro potenziale per operare a temperature molto alte e per assicurare una eccellente ritenzione dei prodotti di fissione: combustibili in ceramiche composite, particelle di combustibile avanzate, o capsule di composti attinidi rivestiti in ceramica. Si studiano configurazioni del \"core\" che si basano su assemblaggi ad aghi o a piastre degli elementi di combustibile oppure i pi\u00f9 tradizionali blocchi prismatici.\nSodium-cooled fast reactor (SFR).\nIl reattore nucleare a neutroni veloci refrigerato a sodio, (SFR, acronimo di Sodium-cooled Fast Reactor) \u00e8 un progetto che si basa su altri due molto strettamente legati, lo LMFBR e il reattore nucleare integrale veloce; ha una stretta parentela con il Superph\u00e9nix francese.\nGli obiettivi sono l'incremento dell'efficienza nell'utilizzo dell'uranio grazie alle tecnologie autofertilizzanti del plutonio e la eliminazione della necessit\u00e0 di svuotare il reattore degli isotopi transuranici una volta esausto il combustibile. Il reattore utilizza un core \"non moderato\" con spettro neutronico veloce, progettato per \"bruciare\" ogni tipo di isotopo transuranico che si possa generare come sottoprodotto della reazione di cattura (e in alcuni casi pu\u00f2 caricare questi isotopi come combustibile iniziale). Oltre ai benefici della rimozione degli isotopi transuranici a lunga emivita dal ciclo delle discariche nucleari, il combustibile impiegato dallo SFR si espanderebbe quando il reattore si surriscalda, e dunque la reazione a catena rallenterebbe automaticamente. In questo modo, alcuni scienziati affermano che lo si possa considerare passivamente sicuro.\nLead-cooled fast reactor (LFR).\nIl reattore nucleare a neutroni veloci refrigerato a piombo, (LFR, acronimo di Lead-cooled Fast Reactor), consiste in un reattore veloce raffreddato da piombo liquido (oppure da una miscela eutettica che lo contiene come quella bismuto/piombo) con ciclo chiuso del combustibile nucleare. Varie opzioni includono un ventaglio di impianti che vanno da una \"batteria\" capace di generare da 50 a 150 MW di elettricit\u00e0 con un lunghissimo intervallo tra le ricariche d'uranio, a un sistema tarato dai 300 ai 400 MW, fino a un grosso impianto \"monolitico\" di 1.200 MW. Il termine \"batteria\" \u00e8 usato perch\u00e9 si riferisce a \"core\" a lunga-vita, fabbricati in serie in fabbriche specializzate, soltanto per la produzione di elettricit\u00e0, senza alcun dispositivo per la conversione in energia elettrochimica. Il carburante proposto \u00e8 un metallo oppure una base nitrica contenente uranio fertile ed elementi transuranici. Il nocciolo del reattore nucleare LFR viene refrigerato dal meccanismo termodinamico di convezione naturale con una temperatura di uscita del refrigerante secondario dallo scambiatore di calore immerso nel reattore di circa 550\u00a0\u00b0C, che potrebbe arrivare fino a 800\u00a0\u00b0C con materiali avanzati come ceramiche. La temperatura pi\u00f9 elevata consente la produzione dell'idrogeno, grazie a processi termochimici, utilizzabile p. es. in celle a combustione.\nReattori di quarta generazione operativi.\nPer quanto siano prototipi non diffusi su scala commerciale, sono quattro i reattori di IV generazione operativi nel mondo:"}
{"id": "409022", "revid": "2014155", "url": "https://it.wikipedia.org/wiki?curid=409022", "title": "Lamberto II di Spoleto", "text": "Biografia.\nFiglio di Guido II di Spoleto e di Ageltrude, venne associato giovanissimo al trono dal padre, incoronato imperatore nell'891 da papa Stefano V. Dopo la morte del papa in quello stesso anno, il suo successore, papa Formoso, fu costretto ad incoronare Lamberto re di Italia. Il papa chiese tuttavia l'intervento di Arnolfo di Carinzia, che scese in Italia settentrionale.\nAlla morte del padre nel novembre 894, Berengario del Friuli, l'antico rivale di suo padre, tent\u00f2 di occupare Pavia, la capitale del regno, ma ne fu rapidamente scacciato da Lamberto, che poteva contare sul forte sostegno di sua madre e dei vassalli di suo padre, a lui ancora fedeli.\nLamberto si rec\u00f2 a Roma per farsi riconoscere la corona imperiale da papa Formoso, che tergiversando in attesa di Arnolfo venne imprigionato in Castel Sant'Angelo. Venne liberato nell'896 da Arnolfo e lo incoron\u00f2 imperatore. Papa Formoso mor\u00ec tuttavia poco dopo, mentre Arnolfo venne colpito da ictus e dovette abbandonare la campagna militare.\nAgeltrude ottenne dal papa Stefano VI, eletto con il suo appoggio, che venisse un processo contro il suo predecessore nell'897: il cadavere di papa Formoso venne dunque riesumato, sottoposto a un macabro processo e condannato e gettato nel Tevere. L'episodio \u00e8 noto nella storiografia come \"il concilio del cadavere\". Nell'898 il papa Giovanni IX dichiar\u00f2 nulla l'incoronazione di Arnolfo e appoggi\u00f2 Lamberto, che tuttavia mor\u00ec poco dopo, nello stesso anno.\nLa morte.\nLamberto mor\u00ec accidentalmente rompendosi il collo cadendo da cavallo durante una battuta di caccia a Marengo.\nSecondo Liutprando di Cremona, sarebbe stato in realt\u00e0 Ugo ad ucciderlo durante la battuta di caccia per vendicarsi dell'uccisione del padre Maginfredo: durante la battuta di caccia a cinghiali, il seguito del sovrano si disperse nel bosco e questo rimase solo con Guido il quale, nonostante gli screzi con il padre, aveva rivestito del figlio di numerosi benefici. Il re, stanco di attendere che il cinghiale uscisse (o tornasse) alla sua tana, si addorment\u00f2 ed Ugo, nonostante i benefici ricevuti e il giuramento prestato al sovrano, decise di vendicare il padre. Ugo quindi prese un ramo e ruppe il collo a Lamberto, facendo credere che il collo si fosse spezzato per una caduta da cavallo (per questo, come precisa Liutprando, non us\u00f2 la propria spada). Per molti anni si credette alla tesi dell'incidente, ma, quando ormai Berengario era il sovrano incontrastato d'Italia, Ugo ammise di averlo assassinato. Ad oggi, tuttavia, gli storici accettano la tesi della morte accidentale.\nNon si conosce il luogo di sepoltura. Ci \u00e8 tuttavia pervenuta, per mezzo di un codice padovano dell'XI secolo, il suo epitaffio:"}
{"id": "409025", "revid": "508036", "url": "https://it.wikipedia.org/wiki?curid=409025", "title": "Disabilit\u00e0", "text": "La disabilit\u00e0 \u00e8 la condizione di chi, in seguito a una o pi\u00f9 menomazioni strutturali o funzionali, ha una ridotta capacit\u00e0 d'interazione con l'ambiente sociale rispetto a ci\u00f2 che \u00e8 considerata la norma, pertanto \u00e8 meno autonomo nello svolgere le attivit\u00e0 quotidiane e spesso in condizioni di svantaggio nel partecipare alla vita sociale.\nSignificato.\nIl mondo della disabilit\u00e0 ha vissuto profonde trasformazioni in epoca contemporanea grazie allo sviluppo di un'area di ricerca che trae origine dall'attivismo di persone con disabilit\u00e0. Tale area di studio si diffonde inizialmente nei paesi di cultura anglosassone per poi espandersi in Europa Settentrionale e, a partire dagli anni settanta del XX secolo, hanno preso corpo numerose azioni di rinnovamento dei servizi e degli interventi a favore della persona con disabilit\u00e0. Il cosiddetto processo d'inserimento dei portatori di handicap, oggetto delle politiche sociali di quegli anni \u00e8 andato via via affinandosi, sino a diventare un processo d'integrazione. Tale processo si presenta come un orizzonte di ricerca al suo interno molto differenziato ma che appartiene a una teoria unificante che condivide una trama comune che comprende: approccio critico al linguaggio normativo e sociale del deficit, confronto critico con il modello medico che vede la disabilit\u00e0 come elemento individuale basato sul legame accidentale tra menomazione e l'essere disabile, l'esame delle pratiche sociali ed istituzionali che causano l'esclusione e il raggiungimento dell'emancipazione e dell'autodeterminazione nella prospettiva dei diritti. Inoltre, tra i termini inclusione sociale e integrazione sociale vi \u00e8 una distinzione:\nQuello di disabilit\u00e0 non \u00e8 un concetto universale, ma molto spesso la sua definizione \u00e8 legata al ricercatore e/o al tipo di ricerca che si sta effettuando. Un tentantativo di schematizzare gli orizzonti dello studio sulla disabilit\u00e0 \u00e8 stato offerto dallo studioso David Pfeiffer, che individua nove interpretazioni del paradigma della disabilit\u00e0:\n-La versione socio-costruttivista americana: Goffman parla di categorie che nelle interazioni sociali vengono avvilite, viene proiettato su di esse uno stigma che costruisce l'identit\u00e0 delle persone disabili.\n-Il modello sociale inglese: presenta una prospettiva di classe sulla disabilit\u00e0.\n-La versione del deficit o impairment: differenza legata all'abilismo.\n-La versione della continuit\u00e0: ciascuno pu\u00f2 essere disabile secondo l'idea di continuit\u00e0 tra disabilit\u00e0 e non disabilit\u00e0.\n-La versione della variet\u00e0 umana: le persone disabili soffrono di discriminazione perch\u00e9 la loro comunit\u00e0 \u00e8 molto differenziata.\n-Disabilit\u00e0 come discriminazione: una persona si sente desabled solo quando si confronta con la discriminazione.\nNon esiste a livello internazionale un'univoca definizione del termine, anche se il concetto di \"disabilit\u00e0\" \u00e8 stato dibattuto in occasione della Convenzione ONU per i diritti delle persone con disabilit\u00e0, redigendo un documento finale approvato dall'Assemblea generale il 25 agosto 2006.\nLa classificazione ICIDH.\nLa classificazione ICIDH (\"International Classification of Impairments Disabilities and Handicaps\") del 1980 dell'Organizzazione mondiale della sanit\u00e0 (OMS) distingueva tra: \nQuesto significa che mentre la disabilit\u00e0 viene intesa come lo svantaggio che la persona presenta a livello personale, l'handicap rappresenta lo svantaggio sociale della persona con disabilit\u00e0. L'ICIDH prevede la sequenza: Menomazione\u2192Disabilit\u00e0\u2192Handicap, che, tuttavia, non \u00e8 automatica, in quanto l'handicap pu\u00f2 essere diretta conseguenza di una menomazione, senza la mediazione dello stato di disabilit\u00e0.\nLe origini della parola handicap risalgono alla descrizione di svantaggio nelle corse dei cavalli, in cui animali diversi erano caricati con pesi diversi per svantaggiarli.\nSi parla di handicap per descrivere uno svantaggio fisico, senza tenere in considerazione la condizione che si crea, quando viene detta questa parola, che pu\u00f2 manifestare nel persona con disabilit\u00e0 un senso di disagio e rabbia per la sua situazione.\nPer descrivere la situazione di una persona con disabilit\u00e0, molto spesso il linguaggio giornalistico o televisivo usa il termine \"handicap\", ma questo non \u00e8 ben accetto dalle persone interessate perch\u00e9 la persona \"ha\" una disabilit\u00e0, non \"\u00e8\" una disabilit\u00e0 o un handicap.\nTale classificazione negli anni ha mostrato una serie di limitazioni. \nNegli anni 90, l'OMS ha commissionato a un gruppo di esperti di riformulare la classificazione tenendo conto di questi concetti. La nuova classificazione, detta ICF (International Classification of Functioning) o \"Classificazione dello stato di salute\", definisce lo stato di salute delle persone piuttosto che le limitazioni, dichiarando che l'individuo \"sano\" si identifica come \"individuo in stato di benessere psicofisico\" ribaltando, di fatto la concezione di stato di salute. Introduce inoltre una classificazione dei fattori ambientali.\nIl nuovo standard ICF.\nIl concetto di disabilit\u00e0 cambia e secondo la nuova classificazione (approvata da quasi tutte le nazioni afferenti all'ONU) e diventa un termine ombrello che identifica le difficolt\u00e0 di funzionamento della persona sia a livello personale che nella partecipazione sociale.\nIn questa classificazione i fattori biomedici e patologici non sono gli unici presi in considerazione, ma si considera anche l'interazione sociale: l'approccio, cos\u00ec, diventa multiprospettico: biologico, personale, sociale. La stessa terminologia usata \u00e8 indice di questo cambiamento di prospettiva, in quanto ai termini di menomazione, disabilit\u00e0 ed handicap (che attestavano un approccio essenzialmente medicalista) si sostituiscono i termini di Strutture Corporee, Attivit\u00e0 e Partecipazione.\nDi fatto lo standard diventa pi\u00f9 complesso, in quanto si considerano anche i fattori sociali, e non pi\u00f9 solo quelli organici.\nLa nuova classificazione \u00e8 subentrata all'ICIDH il 21 maggio 2001 quale nuovo standard di classificazione dello stato di malattia e di salute.\nDifferenze tra le due prospettive.\nL'ICIDH era coerente con una prospettiva organicistica, e il punto di partenza \u00e8 sempre lo stato morboso (malattia congenita o sopravvenuta, incidente) in seguito al quale si origina una menomazione, intesa come perdita (o anomalia) funzionale, fisica o psichica, a carico dell'organismo. Tale menomazione pu\u00f2 sfociare in disabilit\u00e0, intesa come limitazione della persona nello svolgimento delle \"normali\" attivit\u00e0, mentre questa pu\u00f2 portare all'handicap, ovvero allo svantaggio sociale che si manifesta nell'interazione con l'ambiente.\nQuella dell'ICF \u00e8 una prospettiva multidimensionale, che non si limita solo ai fattori organici, definiti come \"funzioni\" e \"strutture corporee\". In effetti l'intero schema dell'ICF \u00e8 fondamentalmente una ripartizione in due macrocategorie, a loro volte ulteriormente suddivise:\nOgni fattore interagisce con gli altri, ed i fattori ambientali e personali non sono meno importanti dei fattori organici. Lo schema generale \u00e8: funzioni e strutture corporee \u2194 Attivit\u00e0 \u2194 Partecipazione.\nIn sostanza l'ICIDH valutava i fattori di disabilit\u00e0 iniziando dalla menomazione, mentre l'ICF valuta le abilit\u00e0 residue dell'individuo (tale ottica \u00e8 evidente sin dal nome dello standard, ovvero \"classificazione internazionale delle funzionalit\u00e0\"), sostituendo al concetto di \"grado di disabilit\u00e0\" quello di \"soglia funzionale\".\nCi\u00f2 che \u00e8 fondamentalmente diverso \u00e8 l'ambito di applicazione: mentre l'ICIDH \u00e8 limitato al semplice ambito della disabilit\u00e0, l'ICF descrive i vari gradi di funzionalit\u00e0 partendo dall'interazione dei suoi fattori e prevedendo anche diverse sottoclassi dello stesso parametro.\nLa disabilit\u00e0 stessa, quindi, viene vista in senso dinamico, in quanto non solo dipendente da stati patologici cronici, ma anche da fattori psichici e sociali, fattori necessariamente in costante evoluzione.\nPro.\n\u00abNel 1999 l'Organizzazione Mondiale della Sanit\u00e0 ha pubblicato la nuova \"Classificazione Internazionale delle Menomazioni, delle Attivit\u00e0 personali (ex-Disabilit\u00e0) e della Partecipazione sociale (ex handicap o svantaggio esistenziale)\" (ICIDH-2). [...In particolare,] con attivit\u00e0 personali si considerano le limitazioni di natura, durata e qualit\u00e0 che una persona subisce nelle proprie attivit\u00e0, a qualsiasi livello di complessit\u00e0, a causa di una menomazione strutturale o funzionale. Sulla base di questa definizione ogni persona \u00e8 diversamente abile. Una persona - scrive Canevaro - \u00e8 relativamente handicappata, cio\u00e8 l'handicap \u00e8 un fatto relativo e non un assoluto, al contrario di ci\u00f2 che si pu\u00f2 dire per il deficit. In altri termini, un'amputazione non pu\u00f2 essere negata ed \u00e8 quindi assoluta; lo svantaggio (handicap) \u00e8 invece relativo alle condizioni di vita e di lavoro, quindi alla realt\u00e0 in cui l'individuo amputato \u00e8 collocato. L'handicap \u00e8 dunque un incontro fra individuo e situazione.\u00bb\n\u00abIl 22 maggio 2001 l'OMS perviene alla stesura di uno strumento di classificazione innovativo, multidisciplinare e dall'approccio universale: \"La Classificazione Internazionale del Funzionamento, della Disabilit\u00e0 e della Salute\", denominato ICF. All'elaborazione di tale classificazione hanno partecipato 192 governi che compongono l'Assemblea Mondiale della Sanit\u00e0. [\u2026] Il primo aspetto innovativo della classificazione emerge chiaramente nel titolo della stessa. [\u2026] L'applicazione universale dell'ICF emerge nella misura in cui la disabilit\u00e0 non viene considerata un problema di un gruppo minoritario all'interno di una comunit\u00e0, ma un'esperienza che tutti, nell'arco della vita, possono sperimentare. L'OMS, attraverso l'ICF, propone un modello di disabilit\u00e0 universale, applicabile a qualsiasi persona, normodotata o diversamente abile.\u00bb\nContro.\n\u00abQualche anno fa, alcune persone con disabilit\u00e0 hanno avuto l'acuta e orgogliosa intuizione di sottolineare come, anche in presenza di una menomazione importante, riescano a produrre, realizzare, essere competitivi con il resto del mondo. Il che talvolta \u00e8 vero. Per definire questa condizione hanno coniato il neologismo \"diversamente abili\". Nella loro bocca, in quel contesto, in quel momento poteva forse avere un senso. Forse. Ci\u00f2 perch\u00e9 alla fin fine si enfatizza il concetto di abilit\u00e0 a tutti i costi, la concorrenza, la rincorsa ad una omologata normalit\u00e0 con tutti i paradossi che questa porta con s\u00e9.\nMa ci sono persone, pi\u00f9 di quante si creda, la cui principale e vitale esigenza non \u00e8 quella d\u00ec trovare un lavoro e un collocamento mirato, ma quella di assicurarsi un servizio di assistenza che renda meno gravosa l'insostenibile pesantezza del quotidiano per i loro familiari a cui \u00e8 delegata in toto - da distretti, comuni e servizi sociali - la loro stessa sopravvivenza. Sono le persone con handicap gravissimo e se il termine urtasse le sensibilit\u00e0 pi\u00f9 raffinate potremmo definirle \"con gravi deficit psico-fisici\". Persone che al turismo accessibile non possono interessarsi, come pure alla possibilit\u00e0 di guidare un veicolo o alle opportunit\u00e0 dei servizi telematici o alla partecipazione a battaglie civili di avanguardia. La loro preoccupazione \u00e8 - banalmente - sopravvivere, qualche volta malgrado i servizi socio-assistenziali pubblici. E se quei servizi verranno ulteriormente tagliati non diranno nulla perch\u00e9 non hanno voce. Altro che diversamente qualcosa\". Niente di male, lo ripetiamo, se una persona con disabilit\u00e0 si autodefinisce \"diversamente abile\". Qualcuno potr\u00e0 sorridere a qualcun altro si inumidir\u00e0 il ciglio di fronte a cotanta fierezza, in qualcuno scatter\u00e0 l'emulazione e la volont\u00e0 di superare la provocazione definendosi financo \"diversamente dotato\" (evocando pruriginose rimembranze). Ma quando il termine deborda dalla boutade per assurgere a termine di uso comune, si comincia a percepire un sentore di ipocrisia.\nE mai come negli ultime mesi ci \u00e8 capitato di annotare quel termine - \"diversamente abili\" - magistralmente inchiavardato nei pubblici sermoni di politici opinionisti, operatori, funzionari, responsabili di associazioni. Sembra si voglia far intendere che l'epoca dell'invalido povero ed emarginato sia stata sepolta da una nuova cultura fatta di promozione e di integrazione, di sperimentazione e di innovazione. Di questa \"rivoluzione culturale\" i \"diversamente abili\" sarebbero addirittura apportatori di ricchezza proprio grazie alla loro diversit\u00e0. Siamo certi che le persone con disabilit\u00e0 farebbero volentieri a meno di quella ricchezza. Sono portatori semmai di esigenze particolari che tanto sono pi\u00f9 gravi quanto meno trovano risposta.\nL'affermazione poi ce ne ricorda una di un po' pi\u00f9 datata e svagata che interpretava la malattia mentale come una condizione comunque felice perch\u00e9 fuori dai rigidi e stereotipati paradigmi di una societ\u00e0 bruta e poco creativa. Pregiudizio mascherato. Voglia di negare il profondo disagio che \u00e8 proprio della malattia. La stessa superficiale ipocrisia di chi - e non sono in pochi - sostiene che le persone con Sindrome di Down sono comunque felici \"perch\u00e9 sorridono e sono socievoli\". Quindi \"diversamente abili\"!\n\u00c8 quindi una definizione non stigmatizzante e che raschia di meno la crosta nelle paure di ognuno di noi, che siamo o meno disabili. Ma \u00e8 una terminologia oltre che falsa, inefficace. Falsa perch\u00e9 distorce la realt\u00e0 spalmandola su un quadro rassicurante, una rappresentazione buona per tutti i salotti e per tutte le stagioni. Inefficace perch\u00e9 non evidenzia il disagio e non rimarca l'obbligo civile della presa in carico da parte di tutti.\u00bb\nAggiungerei che lo stesso utilizzo di un termine unico per definire \"in blocco\" persone assai diverse fra loro e con problemi diversissimi e che necessitano di cure ed assistenza differenziati, \u00e8 gi\u00e0 di per s\u00e9 discriminante. Nessuna persona \"normale\" accetterebbe, se ammalata, di essere ricoverata in un ospedale generico, dove a tutti i pazienti vengono fornite le stesse medesime cure e la medesima assistenza; ma questo \u00e8 ci\u00f2 che spesso accade alle persone con disabilit\u00e0 perch\u00e9, nonostante le varie leggi, i PEI, ecc.., per la scuola, le amministrazioni pubbliche ed i centri servizi, una risposta standardizzata e sempre uguale \u00e8 economicamente conveniente e quindi \"migliore\". Il problema quindi, per chi deve, per obbligo istituzionale, offrire servizi ai \"diversamente abili\", diventa il seguente: come far rientrare una risposta standardizzata dentro un PEI personalizzato?. Tutto ci\u00f2 ricorda la famosa frase pronunciata nel 1913 dell'industriale Henry Ford: \"ogni cliente pu\u00f2 ottenere una Ford T colorata di qualunque colore desideri, purch\u00e9 sia nero\". Che questo atteggiamento sia quello in fondo auspicato, al di l\u00e0 di tutte le leggi e le apparenti buone intenzioni, \u00e8 dimostrato, per esempio, dai criteri di selezione degli insegnanti di sostegno applicati dallo stato italiano. Non c'\u00e8 una vera e propria selezione, n\u00e9 una qualifica specifica (nonostante si parli sempre pi\u00f9 spesso di bisogni educativi speciali BES): solitamente gli insegnanti di sostegno (a parte pochi ammirevoli esempi), sono insegnanti o in attesa di altro incarico o non pi\u00f9 idonei alla gestione di classi numerose. L'insegnamento di sostegno diventa cos\u00ec o una qualifica di ripiego o una \"gavetta\" necessaria per aspirare ad incarichi migliori.\nA tal proposito William Thomas propone il modello della disabilit\u00e0 definito: \"impairment effects\" (conseguenze della menomazione), affermando che la disabilit\u00e0 non ha nulla a che fare con la menomazione fisica o mentale, giacch\u00e9 la disabilit\u00e0 \u00e8 socialmente costruita, ma la disabilit\u00e0 deve tenere in considerazione le conseguenze che derivano dalla menomazione fisica o mentale poich\u00e9 anche alcuni aspetti della menomazione sono comunque disabilitanti per la vita delle persone (Thomas 1999) tanto quanto quelli sociali.\nUlteriori critiche al \"modello sociale della disabilit\u00e0\" sono state mosse anche da Shakespeare e Watson, secondo i quali il modello sociale non riesce a definire il fenomeno della disabilit\u00e0 nella sua complessivit\u00e0.\nDunque da ci\u00f2 si evince come tale modello sia caratterizzato da forti limiti, come quello di centrarsi su aspetti &lt;sociali&gt; che portano al non fornire risposte concrete e utili per la vita delle persone disabili.\nPossibile sintesi.\n\u00abL'espressione \"diversamente abile\" pone l'enfasi sulla differenza qualitativa nell'uso delle abilit\u00e0. Esso viene utilizzato per specificare che attraverso modalit\u00e0 diverse si raggiungono gli stessi obiettivi. Vi sono delle situazioni di disabilit\u00e0 in cui questo uso pu\u00f2 essere adeguato. Ad esempio allievi non vedenti o ipovedenti possono raggiungere lo stesso adeguati risultati scolastici e sociali utilizzando le risorse visive residue (potenziate con adeguati strumenti) o abilit\u00e0 compensative (ad esempio quelle verbali). Vi sono altre situazioni, come quelle riguardanti due terzi di tutti gli allievi certificati e cio\u00e8 quelli con ritardo mentale, in cui l'uso della terminologia diversamente abile pu\u00f2 risultare fuorviante. Consideriamo il caso di un tipico allievo con sindrome di Down. Dal punto di vista della qualit\u00e0 della vita forse si pu\u00f2 anche dire che utilizzando le proprie capacit\u00e0 (o abilit\u00e0) egli pu\u00f2 comunque raggiungere obiettivi paragonabili a quelli di tutte le altre persone. In altre parole pu\u00f2 raggiungere un benessere che non pu\u00f2 essere considerato inferiore. Se questo \u00e8 il riferimento, l'espressione \"diversamente abile\" potrebbe anche essere utilizzata. Se il riferimento diventa invece quello delle prestazioni scolastiche, sociali e di autonomia, l'espressione \"diversamente abile\" pu\u00f2 risultare ingannevole, in quanto \"nasconde\" il fatto che tali prestazioni sono inferiori rispetto a quelle tipiche della normalit\u00e0.\u00bb\nPer quanto concerne l\"'evoluzione terminologica\" del concetto di disabilit\u00e0, siamo passati, nel corso degli anni, da termini come \u201csubnormale\u201d, \u201cnon vedente\u201d, \u201ccerebroleso\u201d, \u201cinvalido\u201d, dove si rimarcava solo ed esclusivamente il deficit della persona con disabilit\u00e0 al termine \u201chandicappato\u201d nella Legge n.104 dove, invece, \u00e8 chiara l\u2019idea di svantaggio. \"Canevaro\" propone una distinzione tra il termine \u201cdeficit\u201d (un dato oggettivo, una mancanza certificata) e il termine \u201chandicap\u201d (che \u00e8 lo svantaggio che il deficit procura alla persona, la difficolt\u00e0 che incontra interagendo con gli ostacoli che l\u2019handicap incontra nell\u2019ambiente stesso). Afferma, quindi, che il termine \u201chandicappato\u201d evidenzia l\u2019handicap, mentre il termine \u201cdisabile\u201d sottolinea il deficit, in quanto rimanda all\u2019idea di una mancanza, di un qualcosa \u201cin meno\u201d rispetto agli altri, senza una qualche abilit\u00e0, riducendo la persona al suo deficit. Con \u201cdiversamente abile\u201d si accentua la positivit\u00e0 delle abilit\u00e0 seppur diverse da quelle comuni. Risulta ingannevole in quanto nasconde il deficit. \"Claudio Imprudente\" propone la definizione di \u201cdiversabile\u201d per spostare l\u2019accento dalle non abilit\u00e0 alle abilit\u00e0 diverse, in quanto ognuno di noi lo \u00e8. Ma ha trovato poca diffusione. Arriviamo a \u201cpersona con disabilit\u00e0\u201d che, oggi, \u00e8 diventata standard. Pone l\u2019attenzione sulla persona, che viene messa al primo posto. La sua condizione viene dopo. Salvaguarda, quindi, la dignit\u00e0 umana ma non nega la presenza del disagio, limitandolo, tuttavia, ad essere una caratteristica della persona e non a soffocarne l\u2019intera identit\u00e0.\nIn realt\u00e0 le critiche supposte \"(circa il modello sociale della disabilit\u00e0)\" non tengono in considerazione il fatto che il modello sociale della disabilit\u00e0 non \u00e8 una teoria in senso tradizionale ma un tipo di modello o approccio, ovvero un modo che spiega i fenomeni che ci circondano, inclusa la disabilit\u00e0.\nDi conseguenza c'\u00e8 necessit\u00e0 di distinguere la differenza che vi \u00e8 tra teoria e modello; queste due differenze sono molto sottili ma sempre disuguali.\nLa teoria \u00e8 intesa come qualcosa che si basa su principi generalizzabili e potenzialmente in grado di prevedere fenomeni, mentre un modello offre una rappresentazione della realt\u00e0 e dunque di una sua possibile lettura, che pu\u00f2 subire dei cambiamenti in base al contesto.\nSoltanto in questo modo il modello sociale della disabilit\u00e0 pu\u00f2 diventare un utile strumento per comprendere la disabilit\u00e0 nelle sue diverse componenti e contesti.\nLa tutela giuridica internazionale.\nLa dichiarazione di Madrid.\nPromulgata nel 2002 in occasione dell'Anno Internazionale della Disabilit\u00e0 (2003), essa sposta l'asse di interesse da una visione eminentemente medico - scientifica ad una prettamente sociale. Diversi i punti trattati: dall'integrazione scolastica a quella lavorativa, dall'assistenza all'associazionismo dei disabili. Ci\u00f2 sul quale si pone pi\u00f9 volte l'accento \u00e8 sul concetto di discriminazione come atteggiamento generale da combattere non solo con strumenti legislativi ma anche culturali.\nPer questo uno dei concetti sviluppati \u00e8 quello dell'autodeterminazione dei disabili, che si esplica anche attraverso la creazione di proprie associazioni (e qui il tema si intreccia con quello della Vita Indipendente). Chiaramente viene affrontata anche la questione delle donne disabili e della loro doppia discriminazione sociale.\nPer ottenere ci\u00f2 \u00e8 necessaria una visione globale, dove diversi attori interagiscono per un unico scopo: quindi certamente si richiamano alle loro responsabilit\u00e0 organizzazioni politiche sia centrali che locali, ma anche sindacati, massmedia, imprese.\nLa Convenzione ONU sui diritti delle persone con disabilit\u00e0.\nPromulgata dall'ONU nel 2007, la convenzione si richiama esplicitamente a diversi principi della Dichiarazione Universale dei Diritti Umani: non discriminazione, eguaglianza, pari opportunit\u00e0, rispetto dell'identit\u00e0 individuale. Si compone di 50 articoli, dei quali i primi 30 si incentrano sui diritti fondamentali (associazionismo, diritto di cura, diritto alla formazione personale, ecc.), mentre gli altri 20 riguardano le strategie operative atte a promuovere la cultura della disabilit\u00e0.\nLa prima cosa che risulta evidente dalla Convenzione ONU per i diritti delle persone con disabilit\u00e0 \u00e8 che manca una definizione chiara del concetto di disabilit\u00e0, preferendo parlare, piuttosto, di persone con disabilit\u00e0. Questo perch\u00e9 manca ancora, a livello internazionale, un'univoca e coerente definizione del concetto di \"disabilit\u00e0\" (nonostante l'adozione dell'ICF), della quale pur si sente la necessit\u00e0, in quanto basilare per qualsiasi strategia di ricerca e di pianificazione politica.\nConcetto da ricordare\nTuttavia l'articolo 1 parla esplicitamente di persone con disabilit\u00e0, definendole come \"coloro che presentano una duratura e sostanziale alterazione fisica, psichica, intellettiva o sensoriale la cui interazione con varie barriere pu\u00f2 costituire un impedimento alla loro piena ed effettiva partecipazione nella societ\u00e0, sulla base dell'uguaglianza con gli altri. Inoltre l'articolo definisce anche lo scopo stesso della Convenzione, che \u00e8 quello di promuovere tutti i diritti delle persone con disabilit\u00e0 al fine di assicurare uno stato di uguaglianza.\nAnche l'articolo 3 \u00e8 fondamentale, perch\u00e9 indica i principi stessi entro i quali la Convenzione si muove, elencandoli esplicitamente:\nLe legislazioni nazionali.\nItalia.\nLa Cassazione ha stabilito l'obbligo del reimpiego (rep\u00eachage) in altri compiti semprech\u00e9 sussistenti in azienda per il lavoratore divenuto inabile alle mansioni (Cassazione, Sezioni Unite, n. 7755/1998). \nOltre al datore di lavoro, spetta alla commissione sanitaria istituita presso l'Asl competente (prevista dalla legge 104) accertare l'aggravamento delle condizioni psico-fisiche di salute e se queste siano impedit\u00ecve allo svolgimento delle mansioni assegnate, o al \"repechage\", la possibile ricollocazione del lavoratore con disabilit\u00e0 in altri uffici, settori o mansioni dell'azienda. (Cass. sent. n. 8450 del 10 aprile 2014).\nSebbene l'Italia abbia recepito la Convenzione con legge ordinaria numero 18 nel 3 marzo 2009, gi\u00e0 la legge legge 5 febbraio 1992, n. 104 aveva fornito una prima tutela alle persone con disabilit\u00e0 ed ai loro diritti.\nCon la ratifica si \u00e8 dato anche il via libera al progetto d'istituzione di un osservatorio sulla disabilit\u00e0 presieduto dal ministro del lavoro e composto da 40 membri e che coinvolge sia i molti osservatori diffusi a livello regionale, sia le associazioni di disabili, sia anche le rappresentanze sindacali. Dal 2019 \u00e8 presieduto dal Ministro per la Famiglia e le Disabilit\u00e0. \nTale osservatorio dura in carica 3 anni (eventualmente prorogabili per un ulteriore triennio), ed oltre a promuovere la Convenzione, avr\u00e0 anche il compito di promuovere la raccolta di dati statistici che illustrino le condizioni delle persone con disabilit\u00e0, al fine sia di predisporre una relazione sullo stato di attuazione delle politiche sulla disabilit\u00e0, sia di predisporre un programma biennale di promozione dei diritti e di integrazione sociale. L'obbligo del certificato di sana e robusta costituzione, e di idoneit\u00e0 fisica al lavoro, per l'ammissione a concorsi pubblici e l'accesso agli impieghi nella pubblica amministrazione italiana \u00e8 stato abolito dalla legge 9 agosto 2013, n. 98, tranne per\u00f2 nel caso di svolgimento di mansioni specifiche.\nResta invece obbligatorio per l'ammissione e frequenza di corsi di studio legalmente riconosciuti (allo stato attuale delle legislazione \u00e8 tenuta a chiedere il certificato e, in assenza, pu\u00f2 rifiutare l'iscrizione di una persona con disabilit\u00e0 senza obbligo di motivazione), al servizio civile, adozioni nazionali e internazionali, attivit\u00e0 sportive non agonistiche per le quali non \u00e8 richiesto il certificato di Stato di Buona Salute. .\nNel 2007 l'Italia ha sottoscritto la Convenzione delle Nazioni Unite sui diritti delle persone con disabilit\u00e0, ratificandola due anni dopo con l'approvazione della legge n. 18/2009. Nel 2013 e poi nel 2016 sono state pubblicate le prime due edizioni del piano di azione elaborato dall'Osservatorio Nazionale sulla condizione delle persone con disabilit\u00e0.\nSempre nel 2013, l'allora ministro del lavoro Enrico Giovannini propose di introdurre, all'interno del proprio ministero, la figura del Disability Manager.\nStoria della disabilit\u00e0.\nNel sito archeologico di Windover, un sito archeologico medio arcaico ( 6000-5000 a.C. ) nella contea di Brevard vicino a Titusville, Florida, USA, venne trovato uno scheletro di un ragazzo di circa 15 anni, affetto da spina bifida. Si ipotizza che il ragazzo, probabilmente paralizzato sotto la vita, veniva curato in una comunit\u00e0 di cacciatori-raccoglitori.\nNell'antica Grecia furono introdotte disposizioni che consentivano alle persone con mobilit\u00e0 ridotta di accedere ai templi e ai santuari di guarigione. Nello specifico, nel 370 a.C., nel santuario di guarigione pi\u00f9 importante dell'area pi\u00f9 ampia, il Santuario di Asclepio a Epidauro, c'erano almeno 11 rampe di pietra permanenti che fornivano l'accesso ai visitatori con mobilit\u00e0 ridotta a nove diverse strutture; prova che le persone con disabilit\u00e0 erano riconosciute e assistite, almeno in parte, nell'antica Grecia.\nTuttavia la prospettiva contemporanea sul modo d'intendere la disabilit\u00e0 \u00e8 il risultato di evoluzioni successive all'illuminismo ed all'instaurarsi delle democrazie rappresentative.\nStoricamente, i pregiudizi sulle persone diversamente abili sono stati giustificati in pi\u00f9 dottrine religiose.\nLa dottrina ind\u00f9 del Samsara collega le differenze individuali alle azioni compiute in una vita passata. La sofferenza mentale e fisica \u00ab\u00e8 pensata per essere parte dello sviluppo del karma ed \u00e8 la conseguenza di azioni passate inadeguate (mentali, verbali o fisiche) che si sono verificate nella propria vita attuale o in una vita passata.\u00bb."}
{"id": "409037", "revid": "31101", "url": "https://it.wikipedia.org/wiki?curid=409037", "title": "Ionoxalis violacea", "text": ""}
{"id": "409050", "revid": "2143788", "url": "https://it.wikipedia.org/wiki?curid=409050", "title": "Eleonora d'Angi\u00f2", "text": "Origine.\nEra la decima figlia del re di Napoli e conte d'Angi\u00f2 e del Maine, conte di Provenza e Forcalquier, principe di Taranto, re d'Albania, principe d'Acaia e re titolare di Gerusalemme, Carlo II e di Maria Arpad d'Ungheria, figlia terzogenita di Stefano V d'Ungheria e di sua moglie, la regina Elisabetta dei Cumani. Era anche sorella, fra gli altri, di Roberto Duca di Calabria e del minorita San Ludovico da Tolosa.\nBiografia.\nEleonora, nel 1299, a circa dieci anni di et\u00e0, fu fatta sposare con Filippo di Toucy (ca.1290-dopo il 1300), futuro Principe titolare di Antiochia (ereditato dalla madre, Luisa di Antiochia) e futuro Signore di Terza (ereditato dal padre, Nariot di Toucy). Il matrimonio fu poi annullato dalla bolla di papa Bonifacio VIII, il 17 gennaio 1300, per la troppo giovane et\u00e0 degli sposi.\nNell'estate del 1302, dopo che Carlo di Valois, comandante delle truppe angioine del regno di Napoli aveva cercato, inutilmente, di conquistare con le armi, la Sicilia, lo stesso Carlo di Valois, il padre di Eleonora, il re di Napoli, Carlo II lo Zoppo e il papa Bonifacio VIII, proposero al re di Sicilia Federico III di Aragona di sposare Eleonora e fu trovato un compromesso che prevedeva che Federico III mantenesse il potere sulla Sicilia col titolo di \"Re di Trinacria\" (quello di Sicilia spettava solo al re di Napoli) fino alla sua morte, dopo la quale l'isola sarebbe dovuta passare nuovamente agli Angi\u00f2, che port\u00f2 alla conclusione della guerra dei Vespri Siciliani, con la pace di Caltabellotta, il 31 agosto del 1302.Questo trattato, modificato dal Papa il 12 maggio 1303, conferm\u00f2 a Federico III il mantenimento del potere sulla Sicilia, portatagli in dote dalla moglie Eleonora, col titolo di \"Re di Trinacria\" sino alla sua morte.\nNel maggio 1303, venne celebrato, a Messina, il matrimonio tra Eleonora e Federico III figlio maschio terzogenito del re d'Aragona, di Valencia e conte di Barcellona e altre contee catalane, Pietro III \"il Grande\" e di Costanza di Sicilia, figlia del re di Sicilia Manfredi (figlio illegittimo dell'imperatore Federico II di Svevia) e di Beatrice di Savoia (1223 \u2013 1259). Ma secondo i continuatori del \"Chronicon\" di Guillaume de Nangis, il matrimonio era gi\u00e0 stato celebrato, nel 1302 (secondo Genealogy fu celebrato il 17 maggio 1302).\nFederico III d'Aragona assegn\u00f2 alla consorte Eleonora la cosiddetta \"Camera Reginale\". La Camera reginale costitu\u00ec una vera e propria dote gestita da un governatore e a disposizione della regina formata dai territori delle citt\u00e0 di Patern\u00f2, Siracusa, Lentini, Avola, Mineo, Vizzini, Castiglione, Francavilla e l'isola di Pantelleria. Tale Camera reginale perdur\u00f2 fino al 1537.\nNel 1329 per ringraziare la Madonna dallo scampato pericolo dovuto ad un'eruzione dell'Etna fece costruire a Catania una grande chiesa dedicata a San Francesco all'Immacolata.\nNel 1343, dopo la scomparsa di Re Federico III di Aragona, la regina Eleonora d'Angi\u00f2 si trasfer\u00ec a Messina accompagnata dal suo familiare, Cavaliere milites Antonino Natoli che gli conferir\u00e0 sconfinati feudi si ritir\u00f2 entro i territori della propria camera reginale preferendo in special modo i pressi di Belpasso, ai piedi dell'Etna dove ancora oggi esiste la \"Cisterna della Regina\", che la tradizione vuole sia stata fatta edificare proprio da lei. Spir\u00f2 il 9 agosto del 1343 nel convento di San Nicola l'Arena nei pressi di Nicolosi (CT). Successivamente la salma fu traslata a Catania nella chiesa di San Francesco dove si trova una lapide che la ricorda.\nFigli.\nEleonora a Federico III diede nove figli:"}
{"id": "409054", "revid": "123627498", "url": "https://it.wikipedia.org/wiki?curid=409054", "title": "Campionato giapponese di calcio", "text": "Il campionato di calcio giapponese \u00e8 un insieme di tornei calcistici istituiti da societ\u00e0 affiliate alla Japan Football Association. I campionati sono ripartiti in sette livelli: i primi 2, organizzati dalla J. League, sono inquadrati nell'area del professionismo, il terzo (la J3 League) \u00e8 anch'esso di carattere professionistico, il quarto (organizzato dalla Japan Football League) \u00e8 disputato a regime semiprofessionistico, mentre i successivi livelli sono disputati a regime dilettantistico e a carattere locale.\nLe squadre partecipanti affrontano ogni compagina del raggruppamento di appartenenza due volte, una presso il proprio campo e l'altra presso quello dell'avversaria, con uno svolgimento del girone all'italiana. Per ogni squadra vincitrice sono assegnati tre punti, per la perdente zero e in caso di parit\u00e0 viene assegnato un punto ciascuna.\nStruttura.\nPrimo e secondo livello (J. League).\nI due massimi livelli del campionato giapponese di calcio sono organizzati dalla Japan Professional Football League (nota anche come J. League), a cui aderiscono 38 squadre professionistiche ripartite in due divisioni:\nTerzo livello (J3 League).\n\u00c8 un torneo di stampo professionistico istituito nel 2014, a cui partecipano 12 squadre. Al termine del campionato, la prima classificata ha diritto ad essere promossa direttamente in J. League 2, mentre la seconda disputa uno spareggio promozione con la penultima classificata in J. League 2. Tuttavia, per poter essere realmente promosse, entrambe devono rispettare alcuni criteri stabiliti dalla J. League.\nQuarto livello (Japan Football League).\n\u00c8 l'unico torneo organizzato dalla Japan Football League, composto da 16 squadre semiprofessionistiche che si affrontano in un girone all'italiana con la formula di andata e ritorno. Non sono previste promozioni, tuttavia se una delle prime quattro classificate \u00e8 membro associato della J. League, pu\u00f2 salire di livello previa un'ispezione del proprio status professionistico da parte di un organo della J. League. Le ultime due classificate retrocedono in Japan Regional League.\nQuinto e sesto livello (Japan Regional League).\nIl torneo \u00e8 ripartito in nove gironi regionali (ripartiti, in alcuni casi, in due divisioni) a cui partecipano 134 squadre quasi tutte dilettanti, infatti ci sono anche squadre squadre che hanno Il J. League Status e le seconde squadre dei club professionistici. Al termine della stagione le prime (e, in alcuni casi, le seconde) classificate dei gironi si affrontano in un play-off (denominato All Japan Regional Football Promotion League Series) con le prime due classificate che ottengono la promozione al livello superiore. Per quanto riguarda le retrocessioni, ogni singolo girone adotta un proprio regolamento.\nDal settimo livello.\n\u00c8 un torneo organizzato dai comitati provinciali della Japan Football Association e consta di 47 gironi provinciali (di cui quattro appartenenti alla prefettura di Hokkaid\u014d), ciascuno di essi adottante un proprio regolamento in materia di promozione e retrocessione.\nCuriosit\u00e0.\nI giocatori italiani che hanno giocato in Giappone in leghe maggiori o minori sono solo sette:"}
{"id": "409060", "revid": "31101", "url": "https://it.wikipedia.org/wiki?curid=409060", "title": "Fritillaria boissieri", "text": ""}
{"id": "409061", "revid": "21880", "url": "https://it.wikipedia.org/wiki?curid=409061", "title": "Fritillaria caussolensis", "text": ""}
{"id": "409062", "revid": "31101", "url": "https://it.wikipedia.org/wiki?curid=409062", "title": "Fritillaria hispanica", "text": ""}
{"id": "409063", "revid": "31101", "url": "https://it.wikipedia.org/wiki?curid=409063", "title": "Fritillaria maria", "text": ""}
{"id": "409065", "revid": "31101", "url": "https://it.wikipedia.org/wiki?curid=409065", "title": "Fritillaria stenophylla", "text": ""}
{"id": "409067", "revid": "12555", "url": "https://it.wikipedia.org/wiki?curid=409067", "title": "Nintendo Revolution", "text": ""}
{"id": "409071", "revid": "287204", "url": "https://it.wikipedia.org/wiki?curid=409071", "title": "Attestazione SOA", "text": ""}
{"id": "409080", "revid": "2957124", "url": "https://it.wikipedia.org/wiki?curid=409080", "title": "Alexandre Dumas Figlio", "text": ""}
{"id": "409085", "revid": "2176804", "url": "https://it.wikipedia.org/wiki?curid=409085", "title": "Maia (nome)", "text": "Origine e diffusione.\nTanto il nome \"Maia\" quanto le sue varianti \"Maja\" e \"Maya\" possono avere differenti origini, tutte valide, identificanti cio\u00e8 nomi omografi provenienti da diverse culture:\nOnomastico.\nNessuna santa porta questo nome, che quindi \u00e8 adespota; l'onomastico si pu\u00f2 festeggiare il giorno di Ognissanti, il 1\u00ba novembre, o alternativamente lo stesso giorno di Maria, di cui pu\u00f2 costituire una variante."}
{"id": "409092", "revid": "124522969", "url": "https://it.wikipedia.org/wiki?curid=409092", "title": "Rhona Mitra", "text": "Biografia.\nRhona Natasha Mitra nasce a Paddington, un distretto di Westminster (Borough di Londra), il 9 agosto del 1976, figlia di Anthony Mitra, un chirurgo estetico britannico, figlio a sua volta di un immigrato indiano, e da Nora Downey, una casalinga irlandese. Ha un fratello maggiore, Jason, ed uno minore, Guyan. Dopo il divorzio dei suoi genitori (avvenuto quando aveva 8 anni) Rhona va in collegio dove inizia ad avvicinarsi al mondo dello spettacolo interpretando vari ruoli teatrali.\nNel 1997 viene scelta come modella per dare le sembianze a Lara Croft divenendo cos\u00ec la seconda, dopo Nathalie Cook nel primo capitolo, a prestare il proprio volto all'eroina della famosa serie videoludica \"Tomb Raider\". A seguito ne verranno molte altre. Prestando la voce a Lara Croft incide gli album \"Come Alive\" (1998) e \"Female Icon\" (1999), entrambi prodotti da Dave Stewart. \nAppare su di una copertina della rivista \"Playboy\". \u00c8 apparsa nel 2005 nella terza stagione della serie \"Nip/Tuck\" nei panni dell'ispettore di polizia Kit McGraw.\nNel 2006 ha ottenuto una nomination agli Screen Actors Guild Awards 2006 per la partecipazione alla serie \"Boston Legal\". Nel 2012 e nel 2013 ha preso parte a due stagioni della serie televisiva \"Strike Back\". Nel 2014 e nel 2015 interpreta la dottoressa Rachel Scott nella serie post-apocalittica \"The Last Ship\" (2014-2018), prodotta da Michael Bay.\nDoppiatrici italiane.\nNelle versioni in italiano dei suoi film, Rhona Mitra \u00e8 stata doppiata da:"}
{"id": "409099", "revid": "1543377", "url": "https://it.wikipedia.org/wiki?curid=409099", "title": "Naviglio Interno", "text": "Il Naviglio Interno era un antico canale di Padova che percorreva la zona orientale del centro storico. Negli anni 1950 \u00e8 stato quasi completamente tombinato.\nSi dirama dal tronco Maestro (a sua volta derivato Bacchiglione), separandosi di fronte alla Specola. Fu realizzato secondo alcuni tra il VI e il IX secolo, secondo altri nell'XI secolo, in ogni caso recuperando un paleoalveo del \"Medoacus\" (era infatti attraversato da numerosi ponti di epoca romana). Fungeva da fossato per l'antica cinta muraria orientale, cos\u00ec come il tronco maestro lambiva la cinta occidentale.\nBuona parte del naviglio scorre oggi in un condotto a sezione ovoidale sotto l'asse riviera Ponti Romani-riviera Tito Livio. \nNel 2000 l'ultima parte del Naviglio interno \u00e8 stata riportata alla luce, potendo quindi ricollegare la conca delle porte Contarine al Piovego. Sulla parete esterna dell'oratorio delle porte Contarine una lapide riporta i prezzi originali stabiliti per il transito della conca di navigazione."}
{"id": "409112", "revid": "22356", "url": "https://it.wikipedia.org/wiki?curid=409112", "title": "Paralititan stromeri", "text": "Il Paralititan stromeri, unica specie del genere Paralititan (il cui nome significa \"gigante della marea\"), \u00e8 un grande dinosauro sauropode titanosauro vissuto nel Cretaceo superiore, circa 98-93 milioni di anni fa, in quella che \u00e8 oggi la Formazione Bahariya, in Egitto. Nonostante le pi\u00f9 che ragguardevoli dimensioni, il \"Paralititan\" non raggiungeva le dimensioni di giganti come \"Argentinosaurus\" o \"Dreadnoughthus\". Tuttavia un giornalista scientifico lo ha apostrofato come \"quello che sembra essere stato il secondo pi\u00f9 grande animale noto che abbia mai camminato sulla Terra\".\nEtimologia.\nIl paleontologo Joshua Smith e i suoi colleghi descrissero l'animale nel 2001, nominandolo \"Paralititan stromeri\", il cui nome deriva dal greco antico e significa \"gigante della marea\". Il nome del genere, \"Paralititan\" deriva dalla parola greca \"para + aloni\" che significa \"vicino al mare\" e il suffisso \"titan\" che indica l'enorme taglia dell'animale. Il nome specifico, \"stromeri\", si riferisce al paleontologo tedesco Ernst Stromer, che per primo scopr\u00ec la Formazione Bahariya, nel 1900. A descrivere l'animale furono i paleontologi Joshua B. Smith, Matthew C. Lamanna, Kenneth J. Lacovara, Peter Dodson, Jennifer R. Smith, Jason C. Poole, Robert Giegengack e Yousri Attia.\nDescrizione.\nI fossili di \"Paralititan\" sono stati i primi resti di tetrapode scoperto all'interno della Formazione di Bahariya, dal 1935. L'osso in questione era un omero lungo ben 1,69 metro (5.54 piedi), pi\u00f9 lungo di qualunque altro sauropode noto del Cretaceo.\nJoshua B. Smith, il paleontologo che ha descritto e rinvenuto l'animale, ha affermato che: \"Doveva essere un animale davvero enorme ad ogni buon conto.\"\nSi conosce ben poco dell'anatomia del \"Paralititan\", pertanto le sue esatte dimensioni corporee sono alquanto difficili da stimare. Tuttavia, il limitato materiale a nostra disposizione suggerisce che l'animale era uno dei dinosauri pi\u00f9 massicci mai scoperti finora, con un peso approssimativo di 59 tonnellate. Usando \"Saltasaurus\" come modello, Carpenter ha stimato una lunghezza di circa 26 metri (85 piedi). Le dimensioni stimate da Scott Hartman suggeriscono un animale dalle enormi dimensioni, am comunque inferiori a quelle di titanosauri giganti come \"Puertasaurus\", \"Alamosaurus\" e \"Argentinosaurus\". Come gli altri titanosauri, probabilmente, aveva un corpo voluminoso forse ricoperto di osteodermi che lo proteggevano dagli attacchi dei predatori. Segni di morsi sulle ossa di \"Paralititan\" indicano che la carcassa dell'animale fu consumata da un grande dinosauro carnivoro. Il predatore in questione si era nutrito della carcassa dell'animale gi\u00e0 morto in quanto pochi erano i predatori in grado di attaccare ed uccidere con successo un \"Paralititan\" adulto. I giovani al contrario potevano essere preda di dinosauri predatori come \"Bahariasaurus\", \"Carcharodontosaurus\", \"Sauroniops\" e Spinosaurus e il gigantesco coccodrillo \"Sarcosuchus\".\nPaleoecologia.\nLa tafonomia dello scheletro di \"Paralititan\" si era conservato grazie ai depositi marini e alle maree cui era soggetto il suo habitat, composto da un ambiente paludoso dove la vegetazione dominante erano le mangrovie. Questo variegato ecosistema era situato lungo la riva meridionale del mare Tetide. Il \"Paralititan\" \u00e8 il primo sauropode conosciuto che viveva in ambiente paludoso dominato dalle mangrovie, tuttavia si pensa che l'animale passasse la maggior parte del suo tempo a terra nutrendosi delle fronde degli alberi pi\u00f9 alti, entrando in acqua solo per bere e per rinfrescarsi. \nL'animale viveva fianco a fianco con predatori giganti come i carcharodontosauridi \"Carcharodontosaurus\" e \"Sauroniops\", lo spinosauride \"Spinosaurus\" e il teropode di dubbia entit\u00e0 \"Bahariasaurus\", dall'altra parte vi erano pochi dinosauri erbivori tra cui lo stesso \"Paralititan\" e il sauropode \"Aegyptosaurus\". Le acque di questo ambiente lacustre erano popolate da numerose specie di coccodrilli tra cui i giganteschi \"Sarcosuchus\" e \"Aegisuchus\", pesci giganti come \"Mawsonia\" e \"Onchopristis\" e numerose specie di tartarughe.\nDocumentari.\nIl \"Paralatitan\" appare nei documentari \"Mega Beasts\" e \"Planet Dinosaur\".\nLa scoperta del \"Paralititan\" \u00e8 raccontata nel documentario del 2002 \"The Lost Dinosaurs of Egypt\", narrato da Matthew McConaughey, e nel libro di presentazione \"The Lost Dinosaurs of Egypt: The Astonishing and Unlikely True Story of One of the Twentieth Century's Greatest Paleontological Discoveries\"."}
{"id": "409114", "revid": "3115", "url": "https://it.wikipedia.org/wiki?curid=409114", "title": "Jane Goodall", "text": "\u00c8 nota in tutto il mondo per i suoi studi sugli scimpanz\u00e9 e per il suo impegno ambientale. La sua ricerca sulla vita sociale e familiare degli scimpanz\u00e9, iniziata nel 1960 al Parco Nazionale di Gombe Stream, in Tanzania, ha portato alla conoscenza questa specie, gli esseri viventi pi\u00f9 simili all\u2019uomo.\nJane Goodall \u00e8 la fondatrice dell'Istituto Jane Goodall, per la ricerca, l\u2019educazione e la conservazione, impegnato nello studio e nella tutela delle grandi scimmie antropomorfe. L\u2019Istituto Jane Goodall, nato nel 1977, \u00e8 presente in 25 Paesi nel mondo, inclusa l\u2019Italia. \nJane Goodall \u00e8 fondatrice anche del Programma di Educazione alla Sostenibilit\u00e0 Roots &amp; Shoots (Radici e Germogli), nato nel 1991 e rivolto in particolare ai giovani, dalle scuole materne all\u2019universit\u00e0, per l\u2019impegno civico nelle proprie comunit\u00e0.\nJane Goodall \u00e8 una fervente sostenitrice di cause ambientaliste e umanitarie, ed \u00e8 vegetariana. Per il suo impegno scientifico, politico e sociale, ha ricevuto molte onorificenze, incluse la Medaglia della Tanzania, il prestigioso Premio di Kyoto, la Medaglia Benjamin Franklin per le scienze della vita, e il Premio Gandhi-King per la nonviolenza. Nell'aprile del 2002, Kofi Annan l'ha nominata Messaggero di Pace delle Nazioni Unite. Nel 2011 \u00e8 stata insignita del titolo di Grande Ufficiale dell'Ordine al merito della Repubblica Italiana.\nBiografia.\nJane Goodall nasce nel 1934 a Londra, figlia di Mortimer Herbert Morris-Goodall (1907\u20132001) e di Margaret Myfanwe Joseph (1906\u20132000), conosciuta come Vanne Morris Goodall. Jane Goodall ha sempre sostenuto che l\u2019incoraggiamento e l\u2019influenza positiva della madre Vanne sono stati determinanti per il successo nel suo lavoro. Goodall si \u00e8 sposata due volte. La prima volta, nel 1964, fu con il noto fotografo naturalista Hugo van Lawick, dal quale divorzi\u00f2 nel 1974. La seconda volta fu con Derek Bryceson, membro del parlamento della Tanzania e direttore dei parchi nazionali del paese. Rimasero sposati fino alla morte di lui, nel 1980.\nFin da bambina Jane Goodall si interess\u00f2 alla vita degli animali e all\u2019Africa. Nel 1957 Jane Goodall part\u00ec per il Kenya stabilendosi presso la fattoria di un\u2019amica. Qui ottenne un primo lavoro come segretaria e contatt\u00f2 il noto paleoantropologo inglese Louis Leakey. Leakey prima propose a Goodall di lavorare per lui come segretaria, quindi, in accordo con la paleoantropologa e co-ricercatrice Mary Leakey, sua moglie, propose a Goodall di partire per la Gola di Olduvai in Tanzania (allora Tanganica).\nNel 1960 Leakey, ritenendo che lo studio delle grandi scimmie antropomorfe potesse fornire indicazioni importanti sul comportamento dei primi ominidi, invi\u00f2 Goodall a osservare il comportamento degli scimpanz\u00e9 del Gombe Stream National Park (all'epoca \"Gombe Stream Chimpanzee Reserve\"), in Tanzania. Goodall si rec\u00f2 nella riserva, accompagnata dalla madre Vanne, la cui presenza si era resa necessaria per rispondere alle preoccupazioni delle Istituzioni per la sua sicurezza. Goodall ha sempre sostenuto quanto la madre l\u2019abbia incoraggiata a perseguire la carriera in primatologia, campo che a quel tempo era dominato dagli uomini. Goodall ha anche dichiarato che all\u2019epoca le donne non erano accettate per gli studi sul campo. Oggi la primatologia \u00e8 rappresentata quasi uniformemente sia da uomini che da donne, in parte grazie al pionierismo di Jane Goodall e all\u2019aver essa stessa incoraggiato tante giovani donne agli studi sul campo.\nNel 1962, non avendo una laurea, Leakey la invi\u00f2 all\u2019Universit\u00e0 di Cambridge. Jane Goodall fu l\u2019ottava persona alla quale fu permesso di studiare per un dottorato senza aver prima ottenuto una laurea. La sua tesi, completata nel 1965 sotto la supervisione di Robert Hinde, dal titolo \u201c\"Behaviour of free-living chimpanzees\u201d\", era incentrata sui suoi primi 5 anni di studi alla Gombe Riserve.\nIn seguito, numerose universit\u00e0 nel mondo le hanno conferito onorificenze incluso, nel 2006, il dottorato di ricerca della Open University of Tanzania.\nRisultati scientifici.\nJane Goodall \u00e8 nota soprattutto per la sua ricerca sugli scimpanz\u00e9 del Parco nazionale del Gombe Stream, che port\u00f2 a risultati fondamentali nella comprensione del comportamento e dell'apprendimento sociale di questi animali, dei loro processi di pensiero, e della loro cultura. \nGoodall avvi\u00f2 i suoi studi nel 1960 sulla comunit\u00e0 di scimpanz\u00e9 Kasakela del Gombe Stream National Park in Tanzania e inizi\u00f2 subito ad allontanarsi dalle convenzioni tradizionali dell\u2019epoca in quanto, pur non interferendo con le attivit\u00e0 dei gruppi da lei studiati, era solita assegnare dei nomi agli animali nei suoi studi sui primati anzich\u00e9 marcarli con codici alfanumerici come consueto. Cos\u00ec, diede agli scimpanz\u00e9 dei nomi, come Fifi o David Greybeard, e not\u00f2 che ognuno aveva personalit\u00e0 uniche e individuali - altra idea non convenzionale a quel tempo: \u201c\"non sono solo gli esseri umani ad avere personalit\u00e0, pensiero razionale ed emozioni come gioia e dolore\"\u201d. La numerazione era una pratica quasi universale all\u2019epoca, si pensava fosse importante rimuovere s\u00e9 stessi dal potenziale attaccamento emotivo al soggetto studiato.\nElla inoltre osserv\u00f2 che il comportamento degli scimpanz\u00e9 nella comunit\u00e0 includeva anche scambi di abbracci, baci, pacche sulle spalle e anche solletico, ed altre azioni che consideriamo \u201cumane\u201d. Goodall insiste nel sostenere che questi gesti sono evidenza del \u201c\"legame prossimo, supportivo, affettivo, che si sviluppa tra membri familiari ed altri individui all\u2019interno di una comunit\u00e0, che possono persistere nel corso di tutta una vita per oltre 50 anni\"\u201d.. Tutti questi studi suggeriscono che le \"similarit\u00e0 tra uomini e scimpanz\u00e9\" esistono non solo a livello genetico ma possono essere osservate nell\u2019\"emozione\", nell\u2019\"intelligenza\", nelle \"relazioni familiari e sociali\".\nLa ricerca di Jane Goodall a Gombe \u00e8 nota alla comunit\u00e0 scientifica in particolare per aver dimostrato la non veridicit\u00e0 di due assunti dell'epoca: che solo gli uomini potessero costruire utensili e che gli scimpanz\u00e9 fossero vegetariani.. Un giorno, infatti, mentre osservava uno scimpanz\u00e9 nutrirsi sulla sommit\u00e0 di un termitaio, lo vide posizionare ripetutamente dei ramoscelli nei buchi del termitaio, poi rimuoverli dal buco ricoperti da termiti aggrappate: lo scimpanz\u00e9 stava, di fatto, \u201cpescando\u201d termiti. Nel proseguire le sue osservazioni, not\u00f2 che gli scimpanz\u00e9, allo scopo di raggiungere il proprio obiettivo, sceglievano specifici ramoscelli dagli alberi e li spogliavano dalle foglie per renderli pi\u00f9 efficaci, di fatto modificando un oggetto, comportamento definito quale rudimentale costruzione di utensili.\nAl tempo si soleva distinguere l\u2019uomo dal resto del regno animale con la definizione \u201cl'Uomo, il costruttore di utensili\u201d. In risposa alle scoperte rivoluzionarie di Goodall, il paleoantropologo Luis Leakey scrisse: \"\u201cora dobbiamo ridefinire l\u2019uomo, ridefinire lo strumento, o accettare gli scimpanz\u00e9 come umani\u201d\". \nIn contrasto con i comportamenti pacifici e affettuosi osservati, nel corso dei suoi studi a Gombe Jane Goodall ha inoltre rivelato la natura aggressiva degli scimpanz\u00e9: gli scimpanz\u00e9 cacciano e mangiano sistematicamente primati pi\u00f9 piccoli, come le scimmie colobo. Infatti, Goodall osserv\u00f2 un gruppo di scimpanz\u00e9 a caccia isolare un colobo su un albero bloccando tutte le possibili vie di fuga. Poi, uno scimpanz\u00e9 cattur\u00f2 e uccise il colobo, e ne condivise la carcassa con il resto del gruppo. I membri del gruppo, a loro volta, potevano condividere pezzi di carcassa con altri membri della comunit\u00e0 rispondendo alle loro richieste. Anche questa scoperta scientifica ha smentito le precedenti convinzioni sulla dieta esclusivamente vegetariana degli scimpanz\u00e9.\nJane Goodall scopr\u00ec la possibile tendenza all\u2019aggressione e alla violenza degli scimpanz\u00e9 anche all\u2019interno del loro gruppo di appartenenza: osserv\u00f2 femmine dominanti uccidere deliberatamente i piccoli di altre femmine per mantenere la loro posizione dominante, giungendo talvolta al cannibalismo.. Goodall commenta cos\u00ec questa sua scoperta \u201c\"durante i primi 10 anni del mio studio avevo creduto [\u2026] che gli scimpanz\u00e9 di Gombe fossero per la maggior parte pi\u00f9 gentili degli esseri umani. [\u2026] Poi improvvisamente scoprimmo che potevano essere brutali, che avevano come noi un lato oscuro della loro natura\"\u201d.\nJane Goodall descrisse anche la guerra tra comunit\u00e0 di scimpanz\u00e9 del Parco di Gombe, avvenuta dal 1974 al 1978 nel suo libro \u201c\"Through a Window: 30 years observing the Gombe chimpanzees\"\"\u201d.\" Le sue scoperte rivoluzionarono la conoscenza contemporanea del comportamento degli scimpanz\u00e9 e furono prova ulteriore delle somiglianze sociali con l\u2019uomo.\nProgetti.\nNel 1977 Jane Goodall fonda il Jane Goodall Institute, che sostiene la ricerca al Parco Nazionale di Gombe ed \u00e8 organizzazione globale leader nello sforzo di proteggere gli scimpanz\u00e9 e il loro habitat. Con 25 uffici in tutto il mondo, incluso il Jane Goodall Institute Italia, l\u2019Istituto \u00e8 ampiamente riconosciuto per i programmi innovativi di conservazione e sviluppo incentrati sulle comunit\u00e0 in Africa. Il suo programma giovanile globale Roots &amp; Shoots (radici e germogli) fu avviato nel 1991 e conta attualmente migliaia di gruppi in oltre 65 paesi.\nNel 1992 Jane Goodall, con il Jane Goodall Institute, fonda il Tchimpounga Chimpanzee Rehabilitation Center nella Repubblica del Congo, per prendersi cura degli scimpanz\u00e9 orfani a causa del traffico illegale di animali selvatici. Il santuario ospita oltre 100 scimpanz\u00e9 nelle sue tre isole.\nNel 1994 Jane Goodall fonda il progetto TACARE (acronimo per \"Lake Tanganyika Catchment Reforestation and Education\", conosciuto anche come \"Take Care\"), un progetto pilota per la tutela degli habitat degli scimpanz\u00e9 attraverso la riforestazione delle aree intorno al Parco Nazionale di Gombe, l\u2019educazione delle comunit\u00e0 locali prossime al Parco e la formazione in agricoltura sostenibile. Il progetto TACARE sostiene anche l\u2019istruzione delle giovani donne offrendo loro borse di studio. Nella regione di Kigoma, cui appartiene il Parco Nazionale di Gombe, dal 1998 la sezione italiana del Jane Goodall Institute sostiene anche, con lo sviluppo dell\u2019orfanotrofio Sanganigwa Children\u2019s Home, l'istruzione per i pi\u00f9 vulnerabili: bambine e bambini orfani e abbandonati.\nDal 1990 tutti gli appunti, le fotografie e le ricerche di Jane Goodall sono raccolti presso il Centro per gli Studi sui Primati dell\u2019Istituto Jane Goodall dell\u2019Universit\u00e0 del Minnesota.\nAttivismo.\nJane Goodall attribuisce alla Conferenza Understanding Chimpanzees del 1986, ospitata dalla Chicago Academy of Sciences, la spinta a spostare la sua attenzione dall\u2019osservazione degli scimpanz\u00e9 alle attivit\u00e0 di conservazione e tutela degli animali, dell\u2019ambiente e dell\u2019uomo.\nJane Goodall \u00e8 vegetariana e sostiene tale dieta per motivi etici, ambientali e di salute. In \u201cThe Inner World of Farm Animals: Their Amazing Intellectual, Emotional and Social Capacities\u201d Goodall scrive che gli animali da allevamento intensivo sono \u201c\"molto pi\u00f9 consapevoli e intelligenti di quanto abbiamo mai immaginato\u201d e, nonostante siano stati allevati come schiavi domestici, sono esseri individuali a pieno titolo. Come tali meritano il nostro rispetto e il nostro aiuto. Chi chieder\u00e0 aiuto per loro se stiamo in silenzio?\"\u201d. Goodall ha anche detto che \u201c\"migliaia di persone che dicono di \u201camare\u201d gli animali si siedono una o due volte al giorno per godersi la carne di creature che sono state trattate con cos\u00ec poco rispetto e gentilezza solo per farne pi\u00f9 carne\"\u201d.\nJane Goodall \u00e8 sostenitrice dell\u2019ambiente e ricorda costantemente degli effetti del cambiamento climatico sulle specie in via di estinzione, come gli scimpanz\u00e9. Goodall, con il Jane Goodall Institute, ha collaborato con la NASA per l\u2019uso di immagini satellitari Landsat per porre rimedio agli effetti della deforestazione sugli scimpanz\u00e9 e sulle comunit\u00e0 locali dell\u2019Africa occidentale, offrendo agli abitanti dei villaggi informazioni strategiche su come ridurre l\u2019attivit\u00e0 di deforestazione e preservare il loro ambiente.\nNel 2000, per assicurare un trattamento etico agli animali nel corso di studi etologici, Goodall fonda insieme al professor Mark Bekoff l\u2019organizzazione \u201cEtologist for the Etical Treatment of Animals\u201d.\nNel 2008 Goodall ha chiesto all\u2019Unione Europea di porre fine all\u2019uso della ricerca medica sugli animali e di garantire maggiori finanziamenti per lo sviluppo di metodi alternativi nella ricerca medica.\nNel novembre 2020 Jane Goodall e il Jane Goodall Institute Italia chiedono ai Ministeri dell\u2019Ambiente, della Salute e delle Politiche Agricole e Forestali italiani l\u2019adozione di Criteri e Requisiti Minimi per garantire le migliori condizioni possibili alle grandi scimmie antropomorfe in cattivit\u00e0 nelle strutture zoologiche italiane.\nNel febbraio 2021 Jane Goodall insieme ad oltre 140 scienziati chiede alla Commissione UE di abolire le gabbie degli allevamenti intensivi.\nOnorificenze e premi.\nNumerosissimi sono i premi e le onorificenze ricevute da Jane Goodall, tra queste:"}
{"id": "409117", "revid": "1543377", "url": "https://it.wikipedia.org/wiki?curid=409117", "title": "M41 (astronomia)", "text": "M 41 (noto anche come Piccolo Alveare o NGC 2287) \u00e8 un ammasso aperto visibile nella costellazione del Cane Maggiore; giace sul bordo occidentale della scia luminosa della Via Lattea ed \u00e8 uno degli ammassi stellari pi\u00f9 facili da osservare e da risolvere.\nDall'emisfero nord \u00e8 uno degli ammassi aperti pi\u00f9 caratteristici del cielo invernale.\nOsservazione.\nM41 \u00e8 un brillante ammasso aperto ben visibile anche ad occhio nudo: in una notte discreta appare infatti come una macchia chiara poco a sud-ovest della brillante stella Sirio; un semplice binocolo anche di piccola potenza \u00e8 in grado di risolverlo quasi completamente in decine di stelline, il cui colore varia dall'azzurro al biancastro; da localit\u00e0 montane in cui l'oggetto appaia relativamente alto in cielo si pu\u00f2 persino tentare la difficile risoluzione ad occhio nudo. Binocoli come 10x50 o 11x80 consentono di risolvere quasi completamente quest'ammasso, lasciando per\u00f2 una vaga traccia di nebulosit\u00e0. In strumenti superiori, come un telescopio da 114mm o da 140mm, appare completamente risolto, con diverse componenti disposte in coppia, mentre lo sfondo \u00e8 un brulicare di stelline poco luminose, che rendono per\u00f2 l'ammasso molto brillante e in forte contrasto con il buio del fondo cielo.\nM41 si trova nell'emisfero australe, ad una declinazione di -20\u00b0; i luoghi privilegiati dunque per la sua osservazione sono quelli dell'emisfero sud o lungo la fascia dell'equatore, sebbene sia comunque visibile dalla quasi totalit\u00e0 delle terre abitate del nostro pianeta. Il periodo migliore per la sua osservazione nel cielo serale va da dicembre fino a tutto aprile.\nStoria delle osservazioni.\nQuest'ammasso fu scoperto da Giovan Battista Hodierna prima del 1654 e poi fu riscoperto indipendentemente da Guillaume Le Gentil nel 1749; fu infine osservato da Charles Messier, il quale lo incluse nel suo catalogo nel 1764. Egli afferma come sia nebuloso se visto ad occhio nudo e risolvibile in stelle con facilit\u00e0 se osservato con uno strumento. M41 tuttavia sarebbe stato gi\u00e0 noto ad Aristotele nel 325 a.C.; questo lo renderebbe il pi\u00f9 debole oggetto registrato nell'antichit\u00e0 classica.\nCaratteristiche.\nM41 si trova a circa 2.300 anni luce dal nostro sistema solare, sul bordo estremo del nostro braccio di spirale galattico, il Braccio di Orione, e la sua velocit\u00e0 di allontanamento \u00e8 stimata in 34 km/s. Il suo diametro apparente \u00e8 di 38 minuti d'arco, che corrisponde a un'estensione reale di circa 25 anni luce. Le stime sulla sua et\u00e0 si aggirano fra i 190 e i 240 milioni di anni: trattandosi dunque di un ammasso relativamente giovane, possiede ancora diverse stelle bianco-azzurre, sebbene la pi\u00f9 luminosa sia di tipo spettrale K3, ossia una gigante arancione, con una magnitudine pari a 6.9 e una luminosit\u00e0 pari ad almeno 700 volte quella del Sole; sono presenti anche altre stelle giallo-arancioni. Il numero delle sue componenti \u00e8 pari a un centinaio, di magnitudini comprese tra 7 e oltre 13."}
{"id": "409123", "revid": "19812", "url": "https://it.wikipedia.org/wiki?curid=409123", "title": "Template method pattern", "text": ""}
{"id": "409126", "revid": "834", "url": "https://it.wikipedia.org/wiki?curid=409126", "title": "NGC 2287", "text": ""}
{"id": "409140", "revid": "446353", "url": "https://it.wikipedia.org/wiki?curid=409140", "title": "Questione triestina", "text": "La questione triestina (o questione giuliana) si riferisce alla disputa sui territori della Venezia Giulia tra Italia e Jugoslavia nella parte finale della seconda guerra mondiale e durante il successivo dopoguerra. Trieste era stata occupata dalle truppe del Regno d'Italia il 3 novembre 1918, al termine della prima guerra mondiale, e poi ufficialmente annessa all'Italia con la ratifica del Trattato di Rapallo del 1920, ma al termine della seconda, con l'Italia sconfitta, ci furono le occupazioni militari tedesca e poi jugoslava. Per questione triestina si intende il contenzioso tra l'Italia e la Jugoslavia sul possesso della citt\u00e0 e delle aree limitrofe.\nLa situazione dopo l'armistizio di Cassibile.\nAll'indomani della firma dell'armistizio di Cassibile il governo provvisorio sigl\u00f2 alcuni accordi con gli alleati che rimandavano la definizione dei confini orientali dello Stato al termine della guerra. In risposta all'armistizio, i tedeschi gi\u00e0 il 18 settembre occuparono militarmente ed amministrativamente il nord-est italiano fondando la Zona d'operazioni del Litorale adriatico (comprendente i territori delle province di Trieste, di Udine, di Gorizia, di Pola, di Fiume e - istituita \"ex novo\" dopo l'invasione e la spartizione della Slovenia - di Lubiana) controllata direttamente dai tedeschi fino al 1945. La regione fu teatro di aspri combattimenti e violenze tra gli italiani della neonata R.S.I. e le truppe tedesche (che nella Risiera di San Sabba fondarono un lager dove furono uccise migliaia di persone) da una parte, e dall'altra tanto i partigiani jugoslavi dell'Esercito Popolare di Liberazione della Jugoslavia comandati da Tito (che gi\u00e0 nel settembre del 1943 avviarono i massacri delle foibe) quanto i partigiani delle varie anime della Resistenza italiana.\nDal 1\u00ba maggio al 12 giugno 1945.\nI nazisti tennero Trieste fino al 1\u00ba maggio 1945, quando, dopo intensi bombardamenti alleati, i partigiani jugoslavi del generale Du\u0161an Kveder riuscirono ad occupare la citt\u00e0, battendo sul tempo i neozelandesi del generale Bernard Freyberg che, appoggiati dai partigiani della divisione Osoppo, si erano inutilmente impegnati nella corsa per Trieste (\"race for Trieste\"). Kveder proclam\u00f2 l'annessione di Trieste e dei territori limitrofi alla nascente Federazione Jugoslava quale sua \"settima repubblica autonoma\", mentre Tito, appoggiato dalle formazioni partigiane comuniste di italiani che vi operavano, poteva affermare di avere il controllo di tutta la Venezia Giulia.\nLa situazione creatasi non soddisfaceva gli anglo-americani e il generale Harold Alexander, su indicazione di Winston Churchill, riusc\u00ec, dopo la firma dell'accordo di Belgrado del 9 giugno 1945 che stabiliva la linea Morgan, la nuova linea di demarcazione lungo il corso dell'Isonzo e fino a est/sud-est di Muggia, a ottenere il 12 giugno il ritiro dell'Esercito Popolare di Liberazione della Jugoslavia e il passaggio di Trieste e Gorizia, nonch\u00e9 (20 giugno) di Pola, a un \"Governo militare alleato\", che assunse il controllo anche di Rovigno e di Parenzo.\nDal 12 giugno 1945 al Trattato di Parigi del 1947.\nTrieste e l'Istria vennero quindi suddivise in due zone (A e B) amministrate militarmente dagli alleati e dagli jugoslavi: la prima comprendeva il litorale giuliano da Monfalcone fino a Muggia pi\u00f9 l'exclave di Pola, la seconda il resto dell'Istria. Il 2 giugno 1946 si svolse il referendum istituzionale a seguito del quale gli italiani scelsero la Repubblica, ma la Venezia Giulia (Province di Gorizia, Trieste, Pola, Fiume), pur essendo formalmente ancora sotto sovranit\u00e0 italiana, non partecip\u00f2 alla consultazione per le pressioni jugoslave sui governi Alleati. Per calmare gli animi il \"Governo militare alleato\" (AMG in inglese) concesse il passaggio del Giro d'Italia, poi bersagliato dalle proteste degli attivisti filo-sloveni, culminate nello scontro di Pieris.\nAllo stesso modo i cittadini della Venezia Giulia non poterono partecipare alle elezioni della nuova Assemblea Costituente. Il 10 febbraio del 1947 fu firmato il trattato di pace dell'Italia, che istitu\u00ec il Territorio Libero di Trieste, costituito dal litorale triestino e dalla parte nordoccidentale dell'Istria, provvisoriamente diviso da un confine passante a sud della cittadina di Muggia ed amministrato dal Governo militare alleato (zona A) e dall'esercito jugoslavo (zona B), in attesa della creazione degli organi costituzionali del nuovo stato.\nNella regione la situazione si fece incandescente e numerosi furono i disordini e le proteste italiane: in occasione della firma del trattato di pace, la maestra Maria Pasquinelli uccise a Pola il generale inglese Robert de Winton, comandante delle truppe britanniche. All'entrata in vigore del trattato (15 settembre 1947) corse addirittura voce che le truppe jugoslave della zona B avrebbero occupato Trieste. Negli anni successivi la diplomazia italiana cerc\u00f2 di ridiscutere gli accordi di Parigi per chiarire le sorti di Trieste, senza successo.\nNel frattempo continuavano scontri e disordini a Trieste:\nL'accordo del 5 ottobre 1954.\nLa situazione si chiar\u00ec solo il 5 ottobre 1954 quando col Memorandum di Londra la \"Zona \"A\"\" del Territorio libero di Trieste pass\u00f2 all'amministrazione civile del governo italiano, mentre l'amministrazione del governo militare jugoslavo sulla \"Zona \"B\"\" pass\u00f2 al governo della Repubblica socialista. Gli accordi prevedevano inoltre alcune rettifiche territoriali a favore della Jugoslavia fra cui il centro abitato di Albaro Vescov\u00e0 con alcune aree appartenenti al comune di Muggia (pari a una decina di km\u00b2). Il 4 novembre 1954 il presidente della Repubblica Luigi Einaudi si rec\u00f2 a Trieste. Nel corso del suo breve discorso afferm\u00f2:\nIl 9 novembre 1956 fu conferita alla citt\u00e0 la Medaglia d'Oro al Valor Militare, con la motivazione:\nIl trattato di Osimo.\nFu necessario attendere il Trattato di Osimo del 10 novembre 1975 per un regolamento definitivo tra Italia e Jugoslavia, e la fine alle rivendicazioni territoriali; conferm\u00f2 l'assetto stabilito con il Memorandum di Londra. Il trattato fu un passo molto gradito alla NATO, che valutava particolarmente importante la stabilit\u00e0 internazionale della Jugoslavia."}
{"id": "409157", "revid": "135224", "url": "https://it.wikipedia.org/wiki?curid=409157", "title": "Rustico (gastronomia)", "text": "Il rustico fa parte della tradizione gastronomica \"da passeggio\" del Salento ed \u00e8 possibile trovarlo in ogni forno, bar o rosticceria.\nViene prodotto utilizzando due dischi di pasta sfoglia di circa 10\u00a0cm di diametro il disco inferiore e 12 quello superiore, ai quali si unisce un ripieno di mozzarella, besciamella, pomodoro e sovente pepe e noce moscata; viene spennellato con uovo e cotto in forno. Per ottenere una resa migliore dalla pasta sfoglia andrebbe tenuto in frigo qualche ora prima della cottura.\nIl rustico non nasce dalla cucina contadina (come molte altre specialit\u00e0 salentine) perch\u00e9 al tempo non era semplice reperire ingredienti come la besciamella e la pasta sfoglia. \u00c8 pi\u00f9 probabile che la ricetta derivi dagli ambienti aristocratici della seconda met\u00e0 del 1700, dopo la diffusione della besciamella.\nVa consumato molto caldo per apprezzarne al meglio il gusto e il filare della mozzarella. In Salento viene usato come spuntino di met\u00e0 mattina o come stuzzichino serale da passeggio, sia in estate che in inverno.\nEsistono alcune varianti, come quelli preparati con spinaci e ricotta o con spinaci e mozzarella, ma sono meno conosciuti.\n\u00c8 presente nell'elenco nazionale dei prodotti agroalimentari tradizionali redatto dal Ministero delle politiche agricole alimentari e forestali."}
{"id": "409171", "revid": "125975528", "url": "https://it.wikipedia.org/wiki?curid=409171", "title": "Societ\u00e0 organismi di attestazione", "text": "Le societ\u00e0 organismi di attestazione (SOA) sono organismi di diritto privato italiani con forma giuridica di S.p.A., autorizzati dall'Autorit\u00e0 nazionale anticorruzione (ANAC), che accertano l'esistenza nei soggetti esecutori di lavori pubblici degli elementi di qualificazione, ovvero della conformit\u00e0 dei requisiti alle disposizioni comunitarie in materia di qualificazione dei soggetti esecutori di lavori pubblici, riassunti nel regolamento per il sistema di qualificazione, decreto del Presidente della Repubblica 25 gennaio 2000, n. 34. Con le modifiche introdotte nel corpo normativo del Codice del Contratti Pubblici ad opera del decreto legislativo 31 luglio 2007, n. 113 (art. 3 comma 1, lett. f) la natura giuridica delle SOA \u00e8 profondamente mutata. Le stesse hanno infatti assunto funzioni di natura pubblicistica anche in materia di responsabilit\u00e0 contabile. Si aggiunge inoltre che, in caso di false attestazioni rilasciate dalle stesse, si applicano gli articoli 476 e 479 del codice penale.\nAttestazione SOA.\nL'attestazione SOA \u00e8 il documento, rilasciato dalle SOA, che dimostra il possesso dei requisiti di cui all'articolo 8 della Legge 11 febbraio 1994, n. 109, abrogata dal Decreto Legislativo 12 aprile 2006, n. 163 \"Codice dei contratti pubblici relativi a lavori, servizi e forniture in attuazione delle direttive 2004/17/CE e 2004/18/CE\" e a sua volta abrogato dal Decreto Legislativo 18 aprile 2016, n. 50 \"Attuazione delle direttive 2014/23/UE, 2014/24/UE e 2014/25/UE sull'aggiudicazione dei contratti di concessione, sugli appalti pubblici e sulle procedure d'appalto degli enti erogatori nei settori dell'acqua, dell'energia, dei trasporti e dei servizi postali, nonch\u00e9 per il riordino della disciplina vigente in materia di contratti pubblici relativi a lavori, servizi e forniture\", ad oggi vigente (e che ha in parte superato il \"Nuovo Regolamento di esecuzione e attuazione - Codice contratti pubblici di lavori, servizi e forniture\" DPR 5 ottobre 2010, n. 207). \nDi fatto, in luogo dell'iscrizione all'Albo nazionale costruttori (oggi abolito) e in virt\u00f9 della nuova normativa in ambito di appalti pubblici, l'attestazione SOA \u00e8 oggi un documento necessario per comprovare la capacit\u00e0 dell'impresa di sostenere ogni appalto pubblico di fornitura e posa in opera con importo a base d\u2019asta superiore a \u20ac 150.000,00 (sia esso in appalto o in subappalto).\nTale certificazione, che ha validit\u00e0 quinquennale (a condizione che ne venga richiesta conferma al terzo anno dal rilascio), viene valutata sulla base di un'analisi degli ultimi cinque anni di attivit\u00e0 dell'impresa, precedenti alla richiesta di attestazione.\nIl decreto correttivo del Codice degli appalti (pubblicato in Gazzetta Ufficiale n. 47 del 26 febbraio 2011 - decreto milleproroghe) prevede la possibilit\u00e0, a partire dal 17 ottobre 2008 e fino al 31 marzo 2011, di dimostrare i requisiti tecnici considerando i lavori degli ultimi 10 anni e i requisiti economici (fatturato, costo del personale ed attrezzature) scegliendo i migliori 5 anni degli ultimi 10.\nL'Attestazione SOA qualifica l'impresa ad eseguire appalti per categorie di opere e classifiche di importi. Le categorie di opere a cui si pu\u00f2 richiedere di essere attestati sono 48: 13 di esse sono opere generali (edilizia civile e industriale, strade, fogne e acquedotti, restauri di beni immobili etc.) e 35 di esse sono opere specializzate (restauri di superfici decorate, impianti, scavi, demolizioni, arginature, arredo urbano, finiture tecniche, finiture in legno, in vetro e in gesso, etc.). \nLe classifiche di importi a cui si pu\u00f2 richiedere di essere attestati (inizialmente 8, riportate in lire nel DPR 25 gennaio 2000, n. 34, e successivamente 10, inserite arrotondate nel DPR 5 ottobre 2010, n. 207 art. 61 comma 4), sono, in euro: \ned abilitano l'impresa a partecipare ad appalti con importi pari alla relativa classifica, accresciuta del 20%.\nLa classifica di importi sar\u00e0 commisurata alla capacit\u00e0 economica e tecnica dell'impresa.\nIl costo minimo dell'attestazione sar\u00e0 commisurato al numero di Categorie ottenute ed alle rispettive Classifiche.\nDa notare che \u00e8 in fase di discussione in questi giorni (agosto 2017) una nuova proposta, nella quale le classifiche saranno 10 e avranno importi di poco differenti, tutti arrotondati secondo la logica dell'euro (ad esempio le prime 3 classifiche saranno portate a \u20ac 250.000, \u20ac 500.000 ed \u20ac 1.000.000); tale proposta verr\u00e0 ufficializzata con un documento, predisposto dal Ministero Infrastrutture e Trasporti, che terr\u00e0 conto anche delle riflessioni esposte dagli altri \"stakeholders\" coinvolti nelle problematiche della qualificazione delle imprese per la partecipazione agli appalti pubblici.\nCapacit\u00e0 economica.\nVengono presi in considerazione oggi (agosto 2017) i valori riportati nelle ultime 10 annualit\u00e0, scegliendo un minimo di 5 annualit\u00e0. La verifica viene fatta sui documenti fiscali depositati, relativi alla: cifra d'affari in lavori (che deve risultare almeno pari al 100% della somma degli importi di attestazione richiesti), attrezzatura specifica e caratteristica dell'attivit\u00e0, sia essa in ammortamento, in locazione finanziaria o a noleggio + eventuali ammortamenti figurativi (il tutto deve risultare almeno pari al 2% della somma degli importi di qualificazione richiesti), costo del personale assunto che deve risultare, in alternativa:\nil 15% della somma degli importi di qualificazione richiesti, a condizione che il costo sostenuto per il solo personale operaio sia almeno pari al 40% del costo totale;\nil 10% della somma degli importi di qualificazione richiesti, se il costo sostenuto per il solo personale tecnico assunto a tempo indeterminato \u00e8 almeno pari all'80% del costo totale.\nCapacit\u00e0 tecnica.\nL'impresa dovr\u00e0 fornire certificazioni di idoneit\u00e0 tecnica (ovvero documenti riassuntivi inerenti ai lavori svolti e contabilizzati nei sessanta mesi precedenti alla sottoscrizione dell'impegno con la SOA), secondo i seguenti parametri: per un valore almeno pari al 90% dell'importo della relativa attestazione richiesta con la dimostrazione di singole commesse (lavori di punta) di importi almeno pari a: \nIl possesso della certificazione di qualit\u00e0 UNI EN ISO 9001 costituisce per tutti requisito premiante, ma \u00e8 altres\u00ec condizione obbligatoria per l'ottenimento di classifiche d'attestazione superiori a \u20ac 516.000,00 (equivalente di 1 miliardo di lire).\nDocumentazione.\nLa documentazione da produrre per la valutazione sar\u00e0 simile a quella utilizzata per l'iscrizione all'Albo nazionale costruttori, ovvero: visure camerali, certificati del Casellario giudiziale per legali rappresentanti e direttori tecnici, certificato rilasciato dalla Cancelleria Fallimentare, bilanci (o equivalenti documenti fiscali), titoli di studio, referenze bancarie, certificati di idoneit\u00e0 tecnica, documento unico di regolarit\u00e0 contributiva (DURC) oltre ad una serie di dichiarazioni (requisiti personali e aziendali di ordine generale e speciale) rese su facsimili che ogni SOA predispone su autorizzazione dell'Autorit\u00e0 per la Vigilanza sui Contratti Pubblici di Lavori, Servizi e Forniture.\nEsempio.\nPer un'attestazione nella categoria OG1 (lavori di edilizia civile e industriale), nella I classifica (258\u00a0000 euro, che abilita l'impresa all'esecuzione di appalti sino a 309 600 euro), i requisiti minimi inerenti alla capacit\u00e0 economica dell'impresa, relativi agli esercizi considerati (minimo 5), sono i seguenti: fatturato almeno pari a 258\u00a0000 euro; attrezzature tecniche in ammortamento, leasing e noleggi per almeno 5 160 euro; costo sostenuto per il personale dipendente almeno pari a 38 700 euro, di cui costo personale relativo ai soli operai pari ad almeno 15 480 euro.\nPer una simulazione del calcolo dei requisiti e del corrispettivo economico \u00e8 possibile utilizzare software di calcolo messi a disposizione da alcune SOA o da alcuni portali tematici. I requisiti minimi inerenti alla capacit\u00e0 tecnica dell'impresa, relativi ai lavori eseguiti nei 15 anni precedenti alla stipula di un contratto con una SOA sono i seguenti: totale lavori eseguiti e certificati per un importo non inferiore a 232 200 euro (il 90% di \u20ac 258 000), a condizione che sia verificato anche uno dei successivi parametri: 1 solo lavoro sia di importo almeno pari a 103.200 euro (40%); la somma di 2 lavori sia di importo almeno pari a 141.900 euro (55%); la somma di 3 lavori sia di importo almeno pari a 167.700 euro (65%)."}
{"id": "409177", "revid": "287204", "url": "https://it.wikipedia.org/wiki?curid=409177", "title": "NGC 1432", "text": "NGC 1432 \u00e8 una nebulosa a riflessione visibile entro l'ammasso aperto delle Pleiadi, nella costellazione del Toro.\nSi tratta della nebulosa che circonda la stella Maia, uno dei membri pi\u00f9 luminosi dell'ammasso delle Pleiadi, ed \u00e8 stata scoperta sul finire dell'Ottocento da Paul-Pierre e da Mathieu-Prosper Henry; la nube riceve la luce e la radiazione ultravioletta della sua stella centrale, emettendo una luce bluastra che la rende ben visibile anche in un telescopio amatoriale di media potenza, mentre \u00e8 molto ben evidente nelle foto a lunga posa, essendo una delle nebulose a riflessione pi\u00f9 brillanti dell'ammasso. La nube ha una forma a semisfera o di una sfera cava, sul cui bordo inferiore si trova la stella Maia; le polveri e i gas illuminati si trovano estremamente vicini ad essa, a una distanza che \u00e8 stata quantificata fra 0,01 e 0,3\u00a0parsec. La distanza, compatibile con quella delle Pleiadi, \u00e8 di circa 135\u00a0parsec (440 anni luce)."}
{"id": "409185", "revid": "126257", "url": "https://it.wikipedia.org/wiki?curid=409185", "title": "Euroclone", "text": "Un euroclone \u00e8 una lingua ausiliaria internazionale che fa uso di un vocabolario \"a posteriori\", derivato dalle radici delle lingue europee. Molti eurocloni utilizzano un misto di radici germaniche e romanze, ma pi\u00f9 spesso le radici vengono ottenute quasi esclusivamente da queste ultime lingue. Queste lingue artificiali sono assai simili alle pi\u00f9 diffuse lingue europee e, ad un parlante di lingue extraeuropee, possono risultare da esse assai difficilmente distinguibili. \nIl termine \"euroclone\" possiede un'intrinseca connotazione peggiorativa che pu\u00f2 essere fatta risalire al fatto che questo genere di lingue in genere viene considerato un mero \"clone\" indistinguibile di una \"vera\" lingua."}
{"id": "409197", "revid": "599", "url": "https://it.wikipedia.org/wiki?curid=409197", "title": "Ernst Kummer", "text": ""}
{"id": "409251", "revid": "287204", "url": "https://it.wikipedia.org/wiki?curid=409251", "title": "Kummer", "text": ""}
{"id": "409252", "revid": "552788", "url": "https://it.wikipedia.org/wiki?curid=409252", "title": "OTFT", "text": "Un OTFT (acronimo di Organic thin film transistor) \u00e8 un transistor a film sottile fatto a base di materiale organico. Infatti esiste una serie di materiali organici che hanno la propriet\u00e0 di comportarsi come dei veri e propri semiconduttori. Questi tipi di materiali sono dei polimeri o pi\u00f9 spesso degli oligomeri, ovvero catene polimeriche corte.\nGli OTFT fanno parte di una nuova categoria di dispositivi elettronici legati a una branca dell'elettronica pi\u00f9 moderna che comunemente viene detta Plastic Electronics proprio ad indicare la natura plastica dei materiali utilizzati.\nNella categoria Plastic Electronics ci sono anche gli OLED (Organic Light Emitting Diode) e gli OFET (Organic Field Effect Transistor).\nGli OTFT sono a tutti gli effetti dei transistor a film sottile, quindi il loro principio di funzionamento \u00e8 del tutto equivalente a quello dei transistor TFT creati a partire da semiconduttori di tipo tradizionale. La differenza sostanziale degli OTFT \u00e8 legata alle prestazioni. Di fatto le prestazioni degli OTFT sono, come in tutti i dispositivi elettronici, legate al materiale con cui sono fatti. Allo stato attuale i semiconduttori organici hanno raggiunto prestazioni paragonabili ai TFT a base di silicio policristallino che sono il fondamento degli oramai comuni televisori/display LCD. I problemi maggiori nell'utilizzo industriale degli OTFT per la realizzazione di prodotti commerciali sta nella bassa affidabilit\u00e0 e nell'elevata sensibilit\u00e0 agli agenti atmosferici che ne deteriorano velocemente le prestazioni. I punti di forza dell'elettronica basata su composti organici sono sostanzialmente il basso costo di realizzazione, la copertura di un'elevata area che consente la realizzazione di celle solari organiche grande superficie a costi bassissimi, la possibilit\u00e0 di ottenere dispositivi flessibili utilizzabili in una vasta gamma di applicazioni come il display ultrapiatto flessibile, le smart-card e i dispositivi su filo per tessuti intelligenti.\nPrestazioni.\nAttualmente le migliori prestazioni sono ottenibili con il Pentacene C22H14. Il Pentacene \u00e8 composto da 5 anelli benzenici che formano un'unica molecola. La catena del benzene \u00e8 caratterizzata da vari legami pigreco delocalizzati che rendono possibile il trasporto di carica. La carica si muove da una catena benzenica all'altra per mezzo dei cosiddetti polaroni (cariche associate a distorsioni locali della molecola). Con TFT realizzati in Pentacene si possono ottenere mobilit\u00e0 fino a qualche cm2/Vs (il limite superiore in letteratura per singoli cristalli di pentacene \u00e8 2.7cm2/Vs) mentre nei TFT realizzati comunemente con il polisilicio si possono ottenere prestazioni anche centinaia di volte migliori in termini di velocit\u00e0 di commutazione. Quindi gli OTFT non sono destinati a soppiantare l'elettronica tradizionale basata sul silicio o sul polisilicio, bens\u00ec ad occupare quelle fette di mercato di nicchia in cui il bassissimo costo di realizzazione li rende vantaggiosi rispetto alle controparti inorganiche. Inoltre gli OTFT rendono possibili molte applicazione che l'elettronica inorganica non consente, applicazioni che sembrano limitate solamente dalla fantasia dei ricercatori. Attualmente il settore dell'elettronica organica e degli OTFT \u00e8 in una fase di piena crescita, considerando i numerosi gruppi di ricerca, sia a livello universitario sia a livello aziendale, che vi lavorano."}
{"id": "409256", "revid": "31101", "url": "https://it.wikipedia.org/wiki?curid=409256", "title": "Fennecus zerda", "text": ""}
{"id": "409274", "revid": "21880", "url": "https://it.wikipedia.org/wiki?curid=409274", "title": "Hamamelididae", "text": "Le Hamamelididae (nome spesso utilizzato nella forma non corretta Hamamelidae) sono una sottoclasse delle Magnoliopsida, phylum Magnoliophyta, comprendente i seguenti 11 Ordini, secondo la classificazione di Cronquist:\nLa caratteristica di questa sottoclasse \u00e8 che la maggior parte delle famiglie hanno portamento arboreo, carattere primitivo dal punto di vista evolutivo."}
{"id": "409289", "revid": "33921", "url": "https://it.wikipedia.org/wiki?curid=409289", "title": "E Street Band", "text": "E Street Band \u00e8 il nome con cui \u00e8 conosciuta la band di supporto del cantante rock Bruce Springsteen.\nLa prima formazione stabile del gruppo risale al 1972, al tempo della registrazione del primo disco di Springsteen, anche se il nome E Street Band ha cominciato ad essere utilizzato pubblicamente nell'estate del 1974. Alcuni dei musicisti per\u00f2 suonavano gi\u00e0 con Springsteen in precedenza, in quella che era nota come Bruce Springsteen Band e prima ancora, partendo dagli Steel Mill nel 1969, in altre formazioni dalla vita breve che anticiparono l'epoca del successo del cantautore del New Jersey. La E Street Band, anche se con lunghe pause e cambi di formazione, ha continuato ad accompagnare Springsteen nella registrazione di molti dei suoi dischi e nelle tourn\u00e9e per tutta la sua carriera.\nDi particolare rilievo \u00e8 il fatto che Springsteen, pur firmando solo con il suo nome i dischi in studio dove gli altri membri sono di norma indicati individualmente, costitu\u00ec con il gruppo un sodalizio pressoch\u00e9 stabile nell'attivit\u00e0 concertistica presentandosi al pubblico come \"Bruce Springsteen &amp; the E Street Band\".\nNato dalle ceneri di varie formazioni costituite da musicisti provenienti dall'area di Asbury Park, localit\u00e0 balneare della costa del New Jersey dove Springsteen ha mosso i suoi primi passi, il gruppo si \u00e8 sempre contraddistinto per la profonda amicizia che lega i suoi membri e il \"leader\" in una dimensione quasi familiare.\nGrazie alla notoriet\u00e0 e alla reputazione conseguite lavorando con Springsteen, i membri della E Street Band hanno avviato progetti solisti e hanno collaborato o partecipato come ospiti in lavori di molti artisti di primo piano.\nStoria.\nGli Steel Mill.\nIl primo abbozzo di quella che sarebbe divenuta la E Street Band risale al 1969 quando Bruce Springsteen incontr\u00f2 il batterista Vincent \"Mad Dog\" Lopez all'Upstage, un locale di Asbury Park frequentato dai musicisti che presto avrebbero dato vita al movimento musicale attivo nel Jersey Shore, l'area costiera del New Jersey, e da molti dei futuri membri del gruppo. Springsteen era gi\u00e0 considerato il pi\u00f9 abile chitarrista di Asbury Park e fu invitato a unirsi ai Child, un gruppo rock blues che comprendeva Lopez, il tastierista Danny Federici e Vinny Roslyn al basso. Poich\u00e9 il nome era gi\u00e0 utilizzato, fu presto cambiato in Steel Mill.\nGli Steel Mill divennero presto popolari sulla costa del New Jersey e nell'inverno del 1970 suonarono anche in California, nella zona della Bay Area, dove ottennero anche un'entusiastica recensione sul \"San Francisco Examiner\" dopo una esibizione al Matrix di Berkeley, un locale \"hippie\" di propriet\u00e0 di Marty Balin cantante dei Jefferson Airplane. A San Francisco fecero anche un provino al Fillmore e registrarono alcune demo per Bill Graham che offr\u00ec loro anche un contratto discografico. Springsteen e i suoi rifiutarono, pare per l'esigua offerta economica, e tornarono sulla Costa Est.\nRoslyn fu sostituito al basso da Steven Van Zandt e gli Steel Mill, che nel frattempo avevano aggiunto all'organico Robbin Thompson, il cantante della band che di solito apriva i loro concerti, i Mercy Flight, continuarono ad esibirsi e ad avere un discreto successo fino all'inizio del 1971 quando Springsteen sciolse il gruppo. L'ultima esibizione fu il 23 gennaio e per tutti i primi mesi di quell'anno Springsteen e gli altri si esibirono sotto diversi nomi all'Upstage e in altri locali dello \"shore\". Nelle band di volta in volta capitanate da Springsteen e Van Zandt si esibivano spesso anche John Lyon, cantante e armonicista poi noto come Southside Johnny, e altri musicisti della zona. A marzo Springsteen e i suoi amici di Asbury Park aprirono anche una serata per la Allman Brothers Band.\nUn gruppo allargato e numeroso noto come Dr. Zoom and the Sonic Boom realizz\u00f2 due date nel maggio di quell'anno e nello stesso periodo si esib\u00ec la Sundance Blues Band, capitanata da Van Zandt con Southside Johnny all'armonica, Garry Tallent al basso, Vini Lopez alla batteria, Joe Hastrom alla chitarra presto sostituito da Springsteen. I Dr. Zoom and the Sonic Boom rappresentarono il passaggio dal suono heavy metal degli Steel Mill a quello che render\u00e0 poi famosa la E Street Band. Le esibizioni del gruppo furono atipiche e particolari per la presenza di un gran numero di musicisti che si alternavano sul palco, ma sono ricordate anche per alcune stranezze: ad esempio chi non sapeva suonare rimaneva sul palco a giocare a \"Monopoly\".\nLa Bruce Springsteen Band.\nSpringsteen decise di formare un gruppo pi\u00f9 grande, di dieci elementi, con una sezione di fiati e un coro femminile. Embrione iniziale del progetto furono proprio Dr. Zoom and the Sonic Boom. La formazione inizialmente era piuttosto eterogenea, anche se poi si stabilizz\u00f2 intorno ad un nucleo formato dai vecchi membri degli Steel Mill a cui si aggiunsero il chitarrista e tastierista di estrazione jazz David Sancious e Tallent al basso. Il repertorio del gruppo si avvicin\u00f2 maggiormente al rhythm and blues, sia per la presenza dei fiati che per l'influsso di Van Zandt, grande amante del genere.\nLa formazione a dieci dur\u00f2 poco per mancanza di ingaggi e col nome di Bruce Springsteen Band si ridusse a un quintetto comprendente il leader, Sancious, Tallent, Van Zandt e Lopez a volte accompagnati da una sezione di fiati. Il nuovo gruppo esord\u00ec il 10 luglio del 1971 e rimase insieme fino all'aprile del 1972. La band eseguiva nuove composizioni di Springsteen e cover mescolando rock 'n' roll, rhythm 'n' blues e soul prendendo come modello in particolare la musica di Van Morrison.\nDopo l'audizione con John Hammond del maggio 1972 che lo port\u00f2 a firmare per la Columbia Records, Springsteen entr\u00f2 in sala di incisione per la realizzazione del suo primo album, \"Greetings from Asbury Park, N.J.\", pubblicato nel gennaio del 1973. Per l'occasione la casa discografica, convinta di trovarsi di fronte a un musicista di estrazione folk che sarebbe stato lanciato come il \"nuovo Dylan\", pensava di affiancargli un gruppo di rodati \"session men\". Invece, nelle tre settimane dedicate all'incisione, Springsteen scelse di farsi accompagnare dal gruppo di suoi amici di Asbury Park, Sancious, Tallent e Vini Lopez. Steven Van Zandt, impegnato altrove (era rimasto con Southside Johnny in varie band che poi sarebbero sfociate negli Asbury Jukes), fece in tempo a partecipare solo alla registrazione di alcuni effetti sonori nel brano \"Lost in the Flood\". Springsteen ingaggi\u00f2 anche il sassofonista Clarence Clemons per suonare in due pezzi. Springsteen, Van Zandt e Clemons si erano gi\u00e0 incrociati in passato nei locali del Jersey Shore, ma l'ingresso nel gruppo del sassofonista fu raccontato in varie versioni diverse e mitizzato al punto di diventare parte della storia della canzone \"Tenth Avenue Freeze-Out\". Lo stesso Clemons ne diede una versione quasi leggendaria nella sua biografia.\nIl nuovo gruppo.\nNel novembre del 1972 a York in Pennsylvania Springsteen inizi\u00f2 la sua prima tourn\u00e9e a livello nazionale sotto la direzione del manager Mike Appel. La formazione della sua band era la stessa che aveva registrato \"Greetings\": Vini Lopez, Garry Tallent, Clarence Clemons, ma con Danny Federici, gi\u00e0 con gli Steel Mill, alle tastiere al posto di Sancious, il quale non partecip\u00f2 alla prima parte del \"tour\" riunendosi al gruppo solo l'anno successivo. Fu il vero esordio di quella che, pur con molti innesti e modifiche nella formazione, diventer\u00e0 la E Street Band.\nPer gran parte del 1973 Springsteen gir\u00f2 gli Stati Uniti suonando in club, piccole sale da concerto e campus universitari. In primavera rientr\u00f2 nel gruppo David Sancious che nel frattempo aveva continuato a fare il musicista di studio. Il suo ingresso, che avvenne ufficialmente il 22 giugno dopo qualche apparizione nei concerti di maggio, port\u00f2 nella band un secondo tastierista e sollev\u00f2 Springsteen dalla necessit\u00e0 di suonare il pianoforte. Sancious si mise in luce soprattutto per la vena jazzistica che port\u00f2 in alcuni arrangiamenti e per alcuni suoi accenni di musica classica. Tra giugno e luglio Springsteen registr\u00f2 il suo secondo album, \"The Wild, the Innocent &amp; the E Street Shuffle\", accompagnato dallo stesso gruppo a sei.\n\"Born to Run\".\nIl 12 febbraio del 1974 Vini Lopez fu allontanato dal gruppo dopo un litigio con il \"road manager\" Steve Appel, fratello di Mike, prima di un concerto a Lexington nel Kentucky.\nIl suo posto fu preso da Ernest \"Boom\" Carter, un batterista di estrazione jazz suggerito da Sancious, che esord\u00ec solo pochi giorni dopo, il 23 febbraio.\nIn primavera iniziarono le registrazioni del terzo e decisivo disco di Springsteen, \"Born to Run\", che durarono quasi un anno e mezzo. Sancious e Carter, intenzionati a seguire altre strade, lasciarono Springsteen in agosto partecipando solo all'incisione della \"title track\" e fondarono poi i Tone, un trio che mescolava rock, jazz e musica classica. Furono sostituiti da Roy Bittan e Max Weinberg con i quali fu terminata la registrazione dell'album. I due erano stati ingaggiati dopo una serie di provini (erano stati ascoltati una trentina di pianisti e altrettanti batteristi) tra coloro che avevano risposto ad un annuncio pubblicato sul settimanale newyorkese \"The Village Voice\":\nL'ultima apparizione di Sancious e Carter avvenne durante un concerto al Carlton Theatre di Red Bank il 14 agosto. Bittan e Weinberg esordirono invece al Main Point di Bryn Mawr in Pennsylvania un mese dopo, il 19 settembre. Lo stesso giorno esord\u00ec anche la violinista israeliana Suki Lahav, moglie del tecnico del suono di Springsteen, che rimase con il gruppo per un certo periodo e partecip\u00f2 anche alle registrazioni di \"Born to Run\" nella canzone \"Jungleland\".\nAnche \"Miami\" Steve Van Zandt torn\u00f2 nel giro quando nel 1975 gli fu affidata la responsabilit\u00e0 di curare l'arrangiamento dei fiati di \"Tenth Avenue Freeze-Out\". Per questo pezzo Springsteen desiderava inserire una sezione di fiati da affiancare al sassofono di Clemons. Furono perci\u00f2 ingaggiati alcuni celebri e pagatissimi \"session men\", il sassofonista Michael e il trombettista Randy Brecker, noti al pubblico come The Brecker Brothers, ma l'arrangiamento proposto prima da Springsteen e poi da Roy Bittan non sembrava funzionare (il suono risultante sembrava quello dei Chicago). A Van Zandt, presente in sala regia in qualit\u00e0 di \"amico di Springsteen\", fu proposto di provarci. \"Miami\" entr\u00f2 in studio e cant\u00f2 le parti dei singoli strumenti ai musicisti. Poich\u00e9 la cosa sembr\u00f2 funzionare, Springsteen si rivolse al suo manager Mike Appel e gli disse: \u00ab\u00c8 ora di mettere il ragazzo nel libro paga. [...] Lui \u00e8 il nuovo chitarrista.\u00bb Van Zandt assunse principalmente il ruolo di seconda chitarra, talvolta anche solista, e di seconda voce negli spettacoli dal vivo. Esord\u00ec in concerto con la band il 20 luglio 1975 a Providence nel Rhode Island in quella \u00e8 considerabile come la prima data del \"tour\" di \"Born to Run\". Anche se il disco non era ancora nei negozi, alcune canzoni dell'album iniziarono a comparire nella scaletta nella loro versione definitiva.\nCon l'arrivo di Weinberg, Bittan e Van Zandt si complet\u00f2 cos\u00ec la formazione del gruppo che negli spettacoli dal vivo veniva presentata come E Street Band e che accompagn\u00f2 Springsteen per un decennio, nei \"tour\" e nella registrazione dei successivi album \"Darkness on the Edge of Town\", \"The River\" e \"Born in the U.S.A.\", fino al successo planetario degli anni ottanta. Questi dieci anni della E Street Band furono poi immortalati nel quintuplo album dal vivo \"Live/1975-85\" nel 1986.\nAnche se ormai entrato nel gruppo di Springsteen, dove assunse una posizione di rilievo, tanto che gli fu affidato il ruolo di co-produttore nei successivi album, \"Miami\" Steve non abbandon\u00f2 il suo vecchio amico \"Southside\" Johnny Lyon, ma anzi, dopo i molti anni di gavetta passati insieme, contribu\u00ec al lancio della sua carriera discografica. Il gruppo che avevano contribuito a creare fu ribattezzato Southside Johnny and The Asbury Jukes. Van Zand produsse tra il 1976 e il 1978 i primi tre dischi di Southside e dei Jukes, ai quali parteciparono anche diversi musicisti dell'area del Jersey Shore: \"I Don't Want to Go Home\", \"This Time It's For Real\" e \"Heart of Stone\", che ebbe il maggior successo anche di critica. In questi dischi, molto influenzati da suono rhythm and blues della Stax, apparvero anche alcune canzoni \"donate\" da Springsteen, tra le quali \"The Fever\" e \"Heart of Stone\", e furono coinvolti a vario titolo alcuni membri della E Street Band. In seguito, nel 1991, Springsteen e Van Zandt (ancora come produttore) parteciparono al rilancio del gruppo apparendo nel disco \"Better Days\".\nNel 1977 la E Street Band, con Springsteen alla chitarra, realizz\u00f2 un singolo con la cantante Ronnie Spector, prima voce del popolare trio vocale The Ronettes negli anni sessanta ed ex-moglie di Phil Spector. Il disco, prodotto da Steven Van Zandt (che si firma Sugar Miami Steve), contiene una \"cover\" di \"Say Goodbye to Hollywood\" di Billy Joel e un pezzo composto da Van Zandt stesso. Per la prima volta la E Street Band fu accreditata sulla copertina di un disco.\nGli anni ottanta.\nAll'inizio degli anni ottanta Springsteen, Van Zandt e gli altri membri del gruppo contribuirono al rilancio della carriera di Gary U.S. Bonds, cantante di rock and roll e rhythm and blues popolare nei primi anni sessanta. L'unico vero successo di Bonds era stato \"Quarter to Three\" nel 1961 e Springsteen aveva ripreso la canzone nei suoi concerti, di norma come \"bis\", sin dai tempi di \"Born to Run\". Springsteen e Van Zandt co-produssero due album di Bonds, i primi dopo vent'anni, suonando, scrivendo alcune canzoni e coinvolgendo la E Street Band al completo insieme ad altri artisti del Jersey Shore tra i quali alcuni membri degli Asbury Jukes e dei Miami Horns. Il primo album, \"Dedication\" del 1981, ebbe un discreto successo soprattutto con il singolo \"This Little Girl\" di Springsteen. Il secondo, \"On the Line\" pubblicato l'anno dopo, conteneva tra le altre \"Rendezvous\", una delle canzoni \"scartate\" da \"Darkness on the Edge of Town\" che per\u00f2 era spesso eseguita in concerto da Springsteen (una versione dal vivo comparve poi nell'antologia \"Tracks\" nel 1999 e la versione in studio in \"The Promise\" nel 2010).\nIl discreto successo dei due dischi con Bonds permise a Van Zandt di siglare un contratto discografico con la EMI. All'inizio il chitarrista coinvolse Clemons, Federici, Tallent, Weinberg, Springsteen e alcuni membri dei Jukes nella registrazione del suo primo album solista, \"Men Without Women\" uscito nel 1982. Alla fine dell'anno Van Zandt inizi\u00f2 ad esibirsi con il suo nuovo gruppo, nel frattempo costituito, e l'album fu pubblicato sotto il nome di Little Steven &amp; The Disciples of Soul.\nNel 1984, dopo l'incisione di \"Born in the U.S.A.\", Steve Van Zandt lasci\u00f2 Springsteen e la E Street Band per dedicarsi interamente alla carriera solista assumendo il nome d'arte Little Steven. Per la grande tourn\u00e9e che inizi\u00f2 nel 1984 fu sostituito dal chitarrista Nils Lofgren. Inoltre Springsteen chiam\u00f2 la cantante Patti Scialfa, sua futura moglie, come corista, una novit\u00e0 assoluta per la E Street Band.\nLofgren era un musicista gi\u00e0 esperto, poco pi\u00f9 giovane di Springsteen, aveva gi\u00e0 realizzato dischi a suo nome ed era stato \"leader\" di un gruppo chiamato Grin. Prima ancora era stato giovanissimo al fianco di Neil Young nei Crazy Horse all'inizio degli anni settanta ed era considerato un virtuoso della chitarra. Anche se raccogliere l'eredit\u00e0 di Van Zandt nella E Street Band era considerato difficile, Lofgren si rivel\u00f2 secondo Springsteen la miglior scelta possibile. Molto importante fu ad esempio il suo contributo alla chitarra acustica nelle versioni dal vivo delle canzoni provenienti da \"Nebraska\".\nPatti Scialfa, di origini italiane e irlandesi come Springsteen e come molti di quelli del giro di Asbury Park, era anche lei del New Jersey e, poco pi\u00f9 che adolescente, aveva gi\u00e0 fatto un provino per entrare in uno dei primissimi gruppi di Springsteen intorno al 1971, ma fu scartata perch\u00e9 troppo giovane. Torn\u00f2 al liceo, ma mise in piedi un trio insieme alle amiche Soozie Tyrell (futuro membro aggiunto della E Street Band) e a Lisa Lowell (anche lei futura collaboratrice di Springsteen negli anni novanta). In seguito lavor\u00f2 al The Stone Pony, il locale di Asbury Park considerato la culla del \"Jersey Shore sound\", fece la corista per Southside Johnny e gli Asbury Jukes e divenne amica di Richie \"La Bamba\" Rosemberg dei Miami Horns. Fu proprio Rosemberg che la segnal\u00f2 a Springsteen. Nella primavera del 1984 fece un altro provino per la E Street Band, ma non fu richiamata. A giugno invece, solo pochi giorni prima dell'esordio della tourn\u00e9e di \"Born in the U.S.A.\", Springsteen la chiam\u00f2 e le propose di entrare nella band.\nLa registrazione del successivo album \"Tunnel of Love\" fu realizzata dal Springsteen quasi da solo senza l'apporto esclusivo della E Street Band com'era stata invece la norma nei precedenti album. Springsteen suon\u00f2 personalmente gran parte degli strumenti e utilizz\u00f2 anche una drum machine per alcune parti di percussioni. In poche settimane registr\u00f2 tutte le canzoni e solo alla fine chiam\u00f2, ad uno ad uno, i membri del gruppo per qualche sovraincisione: se le loro parti si fossero rivelate migliori di quelle registrate in proprio sarebbero state inserite nel disco. I musicisti non la presero bene, si sentivano messi da parte e gi\u00e0 qualcuno iniziava ad intuire che la storia della band potesse essere arrivata al capolinea. Solo Federici suon\u00f2 l'organo in quattro brani, Weinberg suon\u00f2 la batteria in un paio e Patti Scialfa fece qualche seconda voce. Lofgren fece l'assolo di chitarra di \"Tunnel of Love\", Tallent suon\u00f2 il basso in una sola canzone e Bittan il pianoforte e il sintetizzatore in un altro paio. Addirittura nel disco \u00e8 totalmente assente il sassofono di Clarence Clemons che partecip\u00f2 solo come corista. Proprio per la saltuaria presenza dei membri del gruppo questo album non \u00e8 mai stato annoverato tra i dischi della E Street Band.\nNel successivo \"Tunnel of Love Express Tour\" e in quello per Amnesty International del 1988 la band si ricompose e al completo accompagn\u00f2 Springsteen nei concerti. Iniziarono per\u00f2 ad essere evidenti i segnali di un crescente distacco tra il \"leader\" e la E Street Band. Durante il primo \"tour\" inizi\u00f2 la relazione sentimentale tra Springsteen e Patti Scialfa che poi si sposarono nel 1991 dopo la nascita del loro primo figlio.\nLo scioglimento.\nNell'ottobre 1989 Springsteen sciolse la E Street Band e lasci\u00f2 liberi i suoi componenti. L'annuncio ufficiale fu dato il 13 dicembre e sorprese il pubblico, i fan e la critica.\nNel 1992 la E Street Band si ricostitu\u00ec brevemente per incidere con Steven Van Zandt la canzone \"All Alone on Christmas\" per la colonna sonora del film \"Mamma, ho riperso l'aereo\" (\"Home Alone 2: Lost in New York\"), interpretata dalla cantante e attrice Darlene Love.\nA parte alcune saltuarie apparizioni in dischi solisti di alcuni membri o in dischi di altri artisti, la band rimase inattiva fino al 1995. I due album di Springsteen del 1992 furono realizzati con nuovi musicisti esterni al gruppo, salvo Roy Bittan e Patti Scialfa che parteciparono anche alla successiva tourn\u00e9e come membri della nuova band di supporto, a volte indicata informalmente come The Other Band (\"l'altro gruppo\") per distinguerla dalla E Street Band.\nIn occasione della pubblicazione della sua prima raccolta di successi, all'inizio del 1995 Springsteen richiam\u00f2 la E Street Band al completo (compresi Patti Scialfa e Nils Lofgren e con il ritorno di Steve Van Zandt) per incidere alcuni pezzi inediti da inserire nel disco. Come testimonianza di questa prima breve \"reunion\" fu realizzato anche il documentario \"Blood Brothers\" diretto da Ernie Fritz e attribuito in copertina a Bruce Springsteen and The E Street Band a cui fece seguito un EP con lo stesso titolo. Durante l'anno il gruppo fece anche qualche apparizione dal vivo. Il 21 febbraio Springsteen e il gruppo si esibirono presso il nightclub Tramps di New York per filmare il videoclip di \"Murder Incorporated\" diretto da Jonathan Demme. Poi, in aprile, apparvero nel programma televisivo di David Letterman e realizzarono un concerto a beneficio della Sony Music per promuovere \"Greatest Hits\". Infine il 2 settembre a Cleveland Springsteen partecip\u00f2 al concerto per l'inaugurazione del museo e della nuova sede della Rock and Roll Hall of Fame suonando anche con la E Street Band al completo. All'epoca si pens\u00f2 che questi fatti potessero portare ad una riunione stabile del vecchio gruppo. In realt\u00e0 verso la fine dell'anno Springsteen pubblic\u00f2 il suo nuovo album \"The Ghost of Tom Joad\" da solo e inizi\u00f2 il successivo solitario \"tour\" acustico.\nIl ritorno.\nDopo la parentesi semi-acustica di \"The Ghost of Tom Joad\", nel quale suonarono solo Danny Federici e Garry Tallent, e il lavoro per la realizzazione della corposa raccolta di pezzi inediti \"Tracks\", i tempi sembrarono maturi per una riunione stabile a dieci anni dallo scioglimento. Nel marzo del 1999 Bruce Springsteen fu incluso nella Rock and Roll Hall of Fame. Durante la cerimonia di premiazione, nonostante l'assegnazione del riconoscimento non includesse la E Street Band, il cantante si present\u00f2 con il gruppo al completo interpretando \"Tenth Avenue Freeze-Out\". Il \"Reunion Tour\" inizi\u00f2 il 9 aprile del 1999 in Spagna e termin\u00f2 dopo oltre un anno, il 1\u00ba luglio 2000 a New York. La lunga tourn\u00e9e mondiale fu poi immortalata nel film \"Bruce Springsteen &amp; The E Street Band: Live in New York City\" registrato durante le ultime due date al Madison Square Garden e trasmesso dalla rete via cavo HBO. Dal film scaturirono poi un doppio album live e un doppio DVD. La formazione della E Street Band era quella classica degli anni ottanta con la presenza di entrambi i chitarristi, Van Zandt e Lofgren.\nNel 2002 fu pubblicato \"The Rising\", il primo album di Springsteen con la E Street Band dopo 18 anni (cio\u00e8 dai tempi di \"Born in the U.S.A.\") a cui segu\u00ec un altro \"tour\" mondiale che dur\u00f2 anch'esso oltre un anno tra Nord America, Europa e Australia. Per l'occasione fu aggregata al gruppo la violinista Soozie Tyrell che aveva gi\u00e0 suonato in alcuni dischi di Springsteen negli anni novanta al di fuori della E Street Band e aveva avuto un ruolo preminente in \"The Rising\". Per qualche tempo non \u00e8 stato chiaro se la Tyrell fosse o meno da considerarsi un membro effettivo del gruppo. A volte \u00e8 stata presentata come un ospite speciale (\"special guest\"), nel DVD \"Live in Barcelona\" (registrato durante il tour di \"The Rising\") il suo nome compare come musicista aggiunto, in \"\" \u00e8 indicata come \"violinista con la E Street Band\", altre volte il suo nome non compare. Prima dell'inizio della tourn\u00e9e iniziata nel 2007, interrogato specificatamente in merito al ruolo della Tyrell, Springsteen ha espressamente risposto: \u00abSoozie sar\u00e0 con noi\u00bb.\nLa E Street Band ha continuato a seguire Springsteen per tutti gli anni duemila registrando con lui altri due album (\"Magic\" e \"Working on a Dream\") e seguendolo nei rispettivi \"tour\". La formazione del gruppo \u00e8 rimasta sostanzialmente immutata e solo la morte di Danny Federici il 17 aprile del 2008 e di Clarence Clemons il 18 giugno 2011 ha costretto Springsteen a ingaggiare nuovi musicisti. Il primo \u00e8 stato il tastierista e fisarmonicista Charles Giordano, chiamato nel 2007 a sostituire Federici durante la malattia e dopo la sua morte.\nAlternandoli con i dischi fatti con la E Street Band, Springsteen ha realizzato negli anni duemila anche due album con i relativi \"tour\" senza il suo storico gruppo. Il primo fu il semi-acustico \"Devils &amp; Dust\" del 2005, al quale parteciparono solo Patti Scialfa, Soozie Tyrell e Danny Federici, e il secondo fu \"\", realizzato con la Sessions Band, un gruppo completamente diverso raccolto per l'occasione e per la seguente tourn\u00e9e, anche in questo caso con le sole Scialfa e Tyrell provenienti dalla E Street Band oltre a Charles Giordano.\nL'album \"Wrecking Ball\" del 2012 fu realizzato da Springsteen senza la E Street Band, ma prevalentemente con l'apporto di musicisti esterni al gruppo, tra questi il chitarrista Tom Morello, il batterista Matt Chamberlain e il produttore e polistrumentista Ron Aniello. Nel disco sono infatti totalmente assenti Garry Tallent e Roy Bittan. Il disco contiene anche l'ultima apparizione di Clarence Clemons in studio prima della sua morte.\nNella tourn\u00e9e iniziata subito dopo la pubblicazione dell'album, Springsteen riun\u00ec per\u00f2 nuovamente quanto rimaneva della E Street Band con Soozie Tyrell e Charles Giordano, e con una potente sezione di fiati denominata E Street Horns e un gruppo di coristi denominato E Street Choir. Di fatto un gruppo allargato in grado di interpretare il repertorio classico e quello della Session Band nella quale alcuni dei musicisti avevano militato. In questa formazione le parti di sassofono di Clarence Clemons sono state affidate al nipote Jake e all'esperto Eddie Manion.\nL'album \"High Hopes\" del gennaio del 2014 fu realizzato con il principale ausilio di Tom Morello, ma con la partecipazione di tutti i membri della E Street Band, compresi Federici e Clemons in registrazioni effettuate prima della loro scomparsa, e di tutti quelli che avevano partecipato al \"Wrecking Ball Tour\". Gli stessi musicisti accompagnarono Springsteen nella successiva tourn\u00e9e del 2014 con Morello che sostitu\u00ec Van Zandt in tutte le date.\nNel 2016, dopo la pubblicazione del cofanetto \"\" Springsteen ha intrapreso un tour dedicato alla riproposizione delle canzoni dell'album \"The River\" del 1980. Per l'occasione ha scelto di farsi accompagnare da una formazione ridotta, composta essenzialmente dai superstiti della formazione classica della E Street Band oltre a Charles Giordano, Soozie Tyrell e Jake Clemons.\nDopo alcuni anni spesi per la realizzazione di progetti solisti, Springsteen ha pubblicato nel 2020 l'album \"Letter to You\", il primo con la partecipazione esclusiva della E Street Band dopo oltre dieci anni. Per l'occasione Charles Giordano e Jake Clemons, fino ad allora considerati musicisti aggiuntivi in seno al gruppo, sono stati accreditati come membri effettivi.\nIl nome.\nLa scelta del nome del gruppo \u00e8 un argomento dibattuto e in parte controverso. Prima e dopo la registrazione del primo album di Springsteen il gruppo era noto semplicemente come Bruce Springsteen Band. Per la registrazione del disco Springsteen scelse di utilizzare i membri del suo gruppo invece di musicisti di studio come era nelle idee e nelle intenzioni della casa discografica Columbia. Nei concerti successivi e almeno fino al 1974 il cantautore veniva comunque presentato nei manifesti e nel materiale promozionale solo con il suo nome.\n\"E Street\" era il nome della strada della cittadina di Belmar nel New Jersey dove viveva la madre di David Sancious, il primo tastierista del gruppo, e dove i suoi membri si ritrovavano spesso. Poi il nome comparve nel titolo della canzone \"E Street Shuffle\" inserita nel secondo disco di Springsteen e nel titolo stesso dell'album (\"The Wild, the Innocent &amp; the E Street Shuffle\").\nSecondo Clarence Clemons fu nel 1972 che Springsteen utilizz\u00f2 per la prima volta in modo informale il nome E Street Band facendo riferimento proprio alla strada dove abitava Sancious. Con l'auto parcheggiata davanti alla casa, mentre aspettavano che il tastierista, perennemente in ritardo, terminasse di prepararsi, Springsteen comment\u00f2 sarcasticamente:\nSecondo altre fonti questa frase fu detta da Springsteen presentando i musicisti durante un concerto a East Chester in Pennsylvania nell'ottobre dello stesso anno.\nSe il nome rimase una questione amichevole all'interno del gruppo, esso non fu tuttavia utilizzato pubblicamente almeno per altro anno e mezzo. Il nome sarebbe stato riutilizzato dal presentatore e dallo stesso Spingsteen il 9 maggio 1974 durante il concerto al Harvard Square Theatre di Cambridge nel Massachusetts. Il concerto divenne anche celebre per la recensione di Jon Landau nella quale il futuro manager e produttore scrisse la frase \u00abHo visto il futuro del rock and roll e il suo nome \u00e8 Bruce Springsteen.\u00bb Fu pochi mesi dopo che \"E Street Band\" comparve per la prima volta stampato sui manifesti del concerto di Springsteen del 14 agosto al Carlton Theatre di Red Bank nel New Jersey, tra l'altro l'ultimo a cui parteciparono Sancious e il batterista Ernest \"Boom\" Carter.\nCon la pubblicazione di \"Born to Run\" e nei concerti che ne seguirono si inizi\u00f2 ad utilizzare stabilmente \"Bruce Springsteen &amp; the E Street Band\", ma fu necessario aspettare il 1979, con la pubblicazione dell'album collettivo \"No Nukes\" con le registrazioni dei concerti tenuti al Madison Square Garden di New York a favore del movimento anti-nuclearista, per vedere accreditato il nome della band su disco insieme a Springsteen anche se il gruppo aveva gi\u00e0 realizzato un singolo co-intestato con Ronnie Spector nel 1977. Nell'inserto di \"The River\" la E Street Band fu accreditata per la prima volta con il nome completo nelle note di un disco di Springsteen. In \"Born in the U.S.A.\" del 1984 la E Street Band fu accreditata nella copertina posteriore e nella didascalia di una fotografia della busta interna. Nel 1986, con la pubblicazione del quintuplo dal vivo \"Live/1975-85\", vi fu la definitiva consacrazione del ruolo della band il cui nome comparve in copertina.\nRiconoscimenti.\nInnumerevoli sono i riconoscimenti ricevuti da Bruce Springsteen ottenuti anche grazie al contributo dei suoi musicisti. Il cantante fu incluso nella Rock and Roll Hall of Fame nel 1999, ma senza il gruppo. Alcuni membri, in particolare Clemons, rimasero delusi dal mancato riconoscimento del valore e dell'importanza della E Street Band. Durante la cerimonia di assegnazione Springsteen si esib\u00ec per\u00f2 accompagnato dall'appena ricostituita band interpretando \"Tenth Avenue Freeze-Out\", una sorta di sigla del gruppo, quasi a voler rimarcare il suo fondamentale contributo. Ai festeggiamenti furono invitati anche \"Boom\" Carter e Vini Lopez. Nel dicembre 2013 fu annunciato che la E Street Band sarebbe stata inclusa nella Hall of Fame nel 2014, quindici anni dopo il suo \"leader\", nella categoria \"Award for Musical Excellence\". La cerimonia si svolse il 10 aprile 2014 al Barclays Center di Brooklyn e il gruppo fu introdotto dallo stesso Springsteen. Oltre ai membri storici, Roy Bittan, Garry Tallent, Max Weinberg, Steven Van Zandt, Nils Lofgren e Patty Scialfa, il premio fu attribuito anche a Vini Lopez e David Sancious. Victoria Clemons, vedova di Clarence, e Jason Federici, figlio di Dan, ritirarono il premio per i due musicisti scomparsi.\nI soprannomi.\nOgni membro della E Street Band \u00e8 riconoscibile per il caratteristico soprannome attribuitogli da Springsteen durante la presentazione del gruppo nei concerti. Per anni la presentazione \u00e8 stata fatta nel mezzo di \"Rosalita (Come Out Tonight)\", poi, quando la canzone scomparve dalla scaletta, durante \"Tenth Avenue Freeze-Out\".\nLo stesso Springsteen \u00e8 conosciuto con il soprannome \"The Boss\" (\"il capo\"), la cui origine non \u00e8 del tutto certa e non sarebbe comunque legata ad uno scherzoso riferimento mafioso per le sue origini italiane e sarebbe solo parzialmente legata alla sua \"leadership\" all'interno del gruppo. Secondo alcune fonti deriverebbe dal fatto che, nei primi tempi, lui era quello che pagava lo stipendio agli altri musicisti alla fine delle serate, secondo altre il nomignolo, forse autoattribuito, deriverebbe dal fatto ai tempi dell'Upstage Springsteen era il pi\u00f9 bravo a giocare a \"Monopoly\". Il nome stesso dei Dr. Zoom and the Sonic Boom deriverebbe dal soprannome con cui era conosciuto Springsteen tra i suoi amici in precedenza, cio\u00e8 \"The Doctor\".\nFormazione.\nQuella che \u00e8 considerata la formazione definitiva e storica della E Street Band si deline\u00f2 nel 1974 durante le sedute di registrazione di \"Born to Run\" e nei concerti di quel periodo. Dal 1975, con l'ingresso in pianta stabile di Steve Van Zandt fino alla scomparsa di Danny Federici nel 2008 e di Clarence Clemons nel 2011, la formazione del gruppo \u00e8 rimasta praticamente immutata, salvo l'ingresso di Nils Lofgren e di Patti Scialfa nel 1984 dopo il momentaneo abbandono di Van Zandt (ritornato per\u00f2 nel 1995). Se si tiene conto del 1972 come data di fondazione, il membro pi\u00f9 longevo del gruppo \u00e8 stato il bassista Garry Tallent presente in tutti i \"tour\" realizzati con Springsteen.\nDiscografia.\nPartecipazioni di due o pi\u00f9 membri del gruppo.\nCon Bruce Springsteen.\nIn tutti i dischi di Bruce Springsteen realizzati senza l'esclusivo apporto della E Street Band, salvo \"Nebraska\" del 1982, compare qualche componente del gruppo.\nNell'album \"Tunnel of Love\" del 1987 Springsteen suon\u00f2 da solo gran parte degli strumenti con il saltuario contributo degli altri membri del gruppo in ordine sparso (i pi\u00f9 presenti sono Weinberg alla batteria e Federici all'organo). Per questo non \u00e8 considerato in senso stretto un album della E Street Band.\n\"Human Touch\" e \"Lucky Town\" furono realizzati da Springsteen con musicisti diversi da quelli della E Street Band dopo che questa era stata sciolta alla fine del 1989. Solo Roy Bittan e Patti Scialfa parteciparono alle registrazioni e al successivo \"tour\". David Sancius torn\u00f2 a lavorare con Springsteen dopo 17 anni e suon\u00f2 in un paio di pezzi nel primo disco, mentre Soozie Tyrell inizi\u00f2 a collaborare con Springsteen nel secondo come corista.\n\"The Ghost of Tom Joad\" vede la presenza di Danny Federici, di Garry Tallent e di Soozie Tyrell al violino e come corista insieme a Patti Scialfa. In \"Devils &amp; Dust\", oltre a Patti Scialfa e Soozie Tyrell, compare Danny Federici in un brano.\nL'album \"Wrecking Ball\" del 2012 fu invece realizzato da Springsteen con un gruppo eterogeneo di musicisti capeggiato dal produttore Ron Aniello e solo Clarence Clemons (alla sua ultima registrazione con Springsteen), Steven Van Zandt, Max Weinberg e Patti Scialfa, compaiono in alcuni brani. I membri aggiuntivi della band, il tastierista Charles Giordano e la violinista Soozie Tyrell, furono invece maggiormente coinvolti.\nIn \"High Hopes\" del 2014 sono presenti tutti i membri del nucleo storico compresi Federici e Clemons in registrazioni effettuate prima della loro scomparsa. Nel disco non vi \u00e8 per\u00f2 nessuna formale attribuzione alla E Street Band. Springsteen, nei ringraziamenti, cita il nucleo storico della E Street Band e gli altri musicisti che lo hanno accompagnato nei concerti del \"Wrecking Ball Tour\". Negli elenchi dei musicisti che hanno suonato nei singoli brani dell'album, vi \u00e8 per\u00f2 una chiara differenziazione tra i membri del gruppo storico, i musicisti non strettamente considerati membri (tra i quali Soozie Tyrell e Giordano) e altri musicisti che hanno partecipato a vario titolo alle registrazioni (con un particolare rilievo dato a Tom Morello). Il DVD allegato all'edizione speciale dell'album e che contiene una parte del concerto tenuto a Londra il 30 giugno 2013 con l'esecuzione completa dell'album \"Born in the U.S.A.\", \u00e8 attribuito a Bruce Springsteen and the E Street Band; nei titoli di coda l'elenco dei musicisti \u00e8 suddiviso tra i membri della E Street Band e i \"musicisti aggiuntivi\".\nAltre partecipazioni.\nGrazie alla reputazione acquisita nella E Street Band al fianco di Bruce Springsteen, i componenti del gruppo hanno partecipato nel corso degli anni alla realizzazione di dischi di molti artisti esterni. Non considerando le molte partecipazioni in dischi solisti di altri membri del gruppo, i pi\u00f9 attivi sono stati Steve Van Zandt anche come produttore (ad esempio per l'amico Southside Johnny), Clarence Clemons, Roy Bittan e Max Weinberg che hanno collaborato a diversi dischi di successo. Nils Lofgren gi\u00e0 prima di entrare nel gruppo aveva una sua carriera solista e aveva fatto parte dei Crazy Horse al fianco di Neil Young. David Sancious, lasciato Springsteen, ha lavorato in proprio e poi al fianco di artisti come Stanley Clarke, Peter Gabriel, Sting, Carlos Santana, Eric Clapton e Zucchero Fornaciari."}
{"id": "409300", "revid": "14002", "url": "https://it.wikipedia.org/wiki?curid=409300", "title": "Metodi contraccettivi naturali", "text": ""}
{"id": "409340", "revid": "21880", "url": "https://it.wikipedia.org/wiki?curid=409340", "title": "Dilleniidae", "text": "Dilleniidae \u00e8 una sottoclasse di angiosperme della classe Magnoliopsida. All'interno di questo taxon troviamo piante sia polipetale che simpetale con stami isomeri.\nPresentano un insieme di caratteri primitivi (molti) e caratteri pi\u00f9 evoluti, come ad esempio la presenza della sincarpia.\nTassonomia.\nLa sua precisa definizione varia a seconda del sistema di classificazione utilizzato. Secondo il sistema classificativo di Cronquist del 1981, la sottoclasse delle Dillenide comprende i seguenti ordini:\nI recenti studi molecolari hanno dimostrato che questo gruppo \u00e8 polifiletico. Gli ordini formalmente compresi nella sottoclasse delle Dillenidae sono stati assegnati nella classificazione filogenetica (che non attribuisce nomi formali alle categorie tassonomiche superiori all'ordine) ai cladi asteridi e rosidi."}
{"id": "409400", "revid": "232551", "url": "https://it.wikipedia.org/wiki?curid=409400", "title": "Lingua pivot", "text": "Una lingua pivot o metalinguaggio \u00e8 una lingua naturale o artificiale usata come lingua intermediaria per le traduzioni. Usando una lingua pivot si evita l'esplosione combinatoria dovuta al fatto di avere diversi traduttori per ogni combinazione delle lingue supportate.\nLo svantaggio di una lingua pivot \u00e8 che ad ogni passo della ritraduzione possono essere introdotti eventuali errori e ambiguit\u00e0. Per esempio, quando Hern\u00e1n Cort\u00e9s comunic\u00f2 con gli indiani mesoamericani, parl\u00f2 in spagnolo a Ger\u00f3nimo de Aguilar, che rifer\u00ec in maya a Malintzin, che a sua volta tradusse in nahuatl ai locali.\nInglese, francese, russo e arabo vengono spesso usati come lingue pivot. Il progetto Universal Networking Language \u00e8 una lingua artificiale progettata specificamente per questo scopo. Anche l'esperanto \u00e8 stato usato come lingua pivot nel progetto Distributed Language Translation e nel dizionario multilingue Ergane.\nNell'ambito della Logica viene definito Metalinguaggio il linguaggio artificiale utilizzato per parlare del linguaggio stesso."}
{"id": "409419", "revid": "1745361", "url": "https://it.wikipedia.org/wiki?curid=409419", "title": "Metalinguaggio", "text": "Nella logica e nella teoria dei linguaggi formali per metalinguaggio si intende un linguaggio formalmente definito che ha come scopo la definizione di altri linguaggi artificiali, definiti \"linguaggi obiettivo\" o \"linguaggi oggetto\" (nell'ambito di SGML e di XML si usa anche il termine \"applicazioni\"). Tale definizione tende ad essere formalmente rigorosa e completa, tanto da potersi utilizzare per la costruzione o la validazione di strumenti informatici di sostegno per i linguaggi obiettivo.\nDescrizione.\nIn linguistica il termine riguarda un linguaggio al quale si possano far afferire discorsi volti a descrivere e/o definire, sui piani lessicale, grammaticale e/o semantico, una lingua; in questi discorsi si considera lecito fare ricorso anche a termini appartenenti alla stessa lingua analizzata.\nEsempi di metalinguaggi formalmente definiti sono le notazioni di Backus-Naur per la definizione di linguaggi procedurali e i linguaggi standard SGML e XML usati per la definizione di tipi di documenti (in particolare, rispettivamente, HTML e XHTML) da gestire con strumenti informatici.\nSono esempi di uso di metalinguaggi per lingue naturali una grammatica italiana che descrive la lingua italiana, oppure il complesso delle definizioni dei termini costituente un dizionario. Al termine metalinguaggio sono associati vari altri termini indicanti strumenti e discipline che hanno lo scopo di analizzare, definire o illustrare entit\u00e0 linguistiche di varia portata.\nUn esempio: si dice di una parola che ha \"funzione metalinguistica\", quando la parola non \u00e8 usata per esprimere il/un suo significato o la/una sua funzione, ma viene citata per quanto rappresenta linguisticamente; ad esempio nella frase: \nle lettere 'la' rappresentano l'articolo \"la\" quale appartenente alla sua classe grammaticale (perch\u00e9 stanno a rappresentare proprio l'articolo e non il pronome), ma non la sua funzione demarcativa, tipica dell'articolo; in questo caso \"la\" ha funzione metalinguistica ed \u00e8 per cos\u00ec dire inserito all'interno del ricorso come se fosse citato. David Hilbert ha introdotto il termine metamatematica per indicare una disciplina che ha come scopo lo studio di caratteristiche generali della matematica."}
{"id": "409430", "revid": "1745361", "url": "https://it.wikipedia.org/wiki?curid=409430", "title": "Partita", "text": ""}
{"id": "409475", "revid": "287204", "url": "https://it.wikipedia.org/wiki?curid=409475", "title": "Jacobi", "text": ""}
{"id": "409477", "revid": "123872545", "url": "https://it.wikipedia.org/wiki?curid=409477", "title": "Grivola", "text": "La Grivola \u00e8 una montagna del massiccio del Gran Paradiso, nelle Alpi Graie, alta 3.969\u00a0m s.l.m. Si trova lungo lo spartiacque tra la Valsavarenche e la val di Cogne nella Valle d'Aosta tra i comuni di Cogne, Valsavarenche ed Aymavilles. \u00c8 la terza per altezza nel massiccio del Gran Paradiso.\nToponimo.\nLa Grivola ha avuto diversi toponimi nella sua storia:\nIl toponimo \"Grivola\" appare nel 1845. Giuseppe Giacosa fa risalire la sua origine al patois valdostano \"griva\", il tordo (in francese, \"grive\"). L'abb\u00e9 Henry parla di \"grivoline\" (in francese, \"grivoise\"), una bella ragazza, come per la Jungfrau. Paul-Louis Rousset indica la parola \"gri\" in patois di Valgrisenche, che significa \"pietraia\".\nCaratteristiche.\nDefinita dal poeta Giosu\u00e8 Carducci \"l'ardua Grivola bella\", si pu\u00f2 considerare tale solo vedendo il suo versante settentrionale, che appare in tutta la sua imponenza percorrendo la Valle d'Aosta. Gli altri versanti sono per contro piuttosto anonimi, anche se la Grivola spicca per altezza sulle vette immediatamente vicine.\nIl versante nord della montagna \u00e8 interessato dal Ghiacciaio del Nomenon mentre quello est dal Ghiacciaio del Trajo.\nLa vetta \u00e8 contornata da altre punte meno alte e meno note ma comunque degne di rilievo: Punta Bianca della Grivola (3.793\u00a0m), Punta Nera (3.683\u00a0m), Punta Rossa della Grivola (3.630\u00a0m) e Grivoletta (3.514\u00a0m).\nAscesa alla vetta.\nLa vetta \u00e8 stata conquistata per la prima volta il 23 agosto 1859 da parte di J.Ormsby, R.Bruce, Fid\u00e8le-Ambroise Dayn\u00e9, Z.Cachat e J.Tairraz.\nOggi la vetta pu\u00f2 essere salita partendo dal rifugio Vittorio Sella, con attraversamento del Colle della Nera (\"Col de la Noire\"), del bacino superiore del ghiacciaio del Trajo e salita della parete sud-est (visibile nella foto dalla Punta Tersiva). Itinerario non difficile ma assai lungo e pericoloso in parete per la frequente caduta di sassi.\nIn alternativa \u00e8 anche possibile compiere l'ascensione alla Grivola seguendo la cresta detta delle \"Clochettes\" (Nord-Est). Il primo giorno si parte dalla frazione Cr\u00e9taz di Cogne (circa 1.500\u00a0m) e dopo aver percorso un ghiacciaio semipianeggiante (ghiacciaio del Trajo) si sale attraverso passaggi di roccia fino alla base della cresta, raggiungendo il bivacco Mario Balzola (3.477\u00a0m). Il secondo giorno si risale la cresta, che \u00e8 esposta e presenta un tratto al IV grado della scala di arrampicata. Questo secondo itinerario, rispetto alla via normale, \u00e8 pi\u00f9 tecnico ma ha il pregio di svolgersi su roccia pi\u00f9 compatta, evitando cos\u00ec le pericolose scariche di pietre.\nAltra via pi\u00f9 impegnativa \u00e8 attraverso la parete Nord Ovest, parete che presenta uno sviluppo di circa 1400 metri e si affronta in genere partendo dalla frazione \u00c9pinel di Cogne."}
{"id": "409488", "revid": "124347882", "url": "https://it.wikipedia.org/wiki?curid=409488", "title": "Vale tudo", "text": "Gli eventi vale tudo (o valetudo) sono un tipo di combattimento a mani nude e a contatto pieno, diffusosi in Brasile nella prima met\u00e0 del XX secolo, come forma di torneo interstile dalla regolamentazione minima. In alcuni casi viene considerato uno sport da combattimento vero e proprio e da esso \u00e8 disceso l'odierno sport delle arti marziali miste. Esso riprende il concetto di lotta totale del pancrazio e ne \u00e8 la disciplina odierna pi\u00f9 vicina per libert\u00e0 di combattimento e spirito.\nAvendo un regolamento decisamente permissivo (il nome \"vale tudo\", in portoghese, significa appunto \"vale tutto\"), questo formato consente il confronto di atleti che adottano tecniche di combattimento derivanti dalle pi\u00f9 diverse discipline marziali: sono consentite infatti sia tecniche di lotta corpo a corpo (comprendenti tutti i tipi chiavi articolari e di strangolamenti) sia tecniche di colpo (effettuate con qualsiasi parte del corpo verso qualsiasi parte del corpo dell'avversario, con l'eccezione degli occhi e a volte dell'inguine) e le uniche azioni proibite erano, per comune accordo dei partecipanti, morsi o graffi. Nei tornei di vale tudo non erano obbligatorie le protezioni, anche se erano raccomandati paradenti e spesso conchiglia. Col tempo si diffusero anche guantini a dita libere con imbottitura minima anti-graffio, a discrezione dei partecipanti.\nA causa del suo regolamento estremamente ridotto, il \"vale tudo\" offre spesso spettacoli molto cruenti dove gli atleti possono ferirsi a volte anche in modo grave. Anche per questo in molti paesi, esso \u00e8 bandito e vengono consentite solo discipline analoghe per la libert\u00e0 di tecniche utilizzabili ma pi\u00f9 limitate dal punto di vista regolamentare (come il \"free fight\", la \"shoot boxe\" ecc.) introducendo l'obbligo di protezioni minime (guantini, paradenti, conchiglia) e il divieto di alcuni colpi estremi (es. prese ai genitali, colpi sulla spina dorsale ecc.).\nNonostante questo negli ultimi anni sta riscuotendo un ampio successo a livello mondiale e molti di questi bandi stanno gradualmente venendo rimossi. In Italia questo sport \u00e8 praticato da un numero ristretto di atleti in rapida crescita numerica. La prima competizione Italiana \u00e8 stata New Generation Tournament che ancora oggi ospita atleti Italiani e internazionali con cadenza semestrale o annuale ora affiancata da altri eventi simili che presentano un numero sempre pi\u00f9 alto di match di questa disciplina come Kombatfestival, La resa dei conti, Mix Fighting Fever, Slam Tournament ed altri.\nStoria.\nL'origine degli incontri \"vale tudo\" risale nelle fiere e nei circhi brasiliani degli anni '20, in maniera analoga ai vari tipi di wrestling diffusisi in Europa durante l'Ottocento. Erano spettacoli in cui si mettevano a confronto arti marziali e sport da combattimento diversi per intrattenimento.\nEsempi di questi incontri sono descritti in un articolo del \"Japanese-American Courier\" del 4 ottobre 1928:\nIn questi anni, ottennero grande fama nell'ambiente H\u00e9lio Gracie e Carlos Gracie, fondatori di una scuola di jiu jitsu (che sarebbe poi stata chiamata Brazilian Jiu-Jitsu) i cui allievi ottennero spesso vittorie in questi incontri. Gli stessi Gracie spesso sfidavano avversari per dimostrare l'efficacia del loro metodo, tanto che divennero famose le sfide di vale tudo dei Gracie (e le rivalit\u00e0 con altre scuole come quella della luta livre).\nIl termine \"vale tudo\" comunque non divenne popolare prima degli anni 1959-1960, quando vennero trasmessi a livello nazionale degli scontri stile-vs-stile promossi da uno show televisivo di Rio de Janeiro chiamato \"Her\u00f3is do Ringue\" (\"eroi del ring\"). Fra gli organizzatori e gli ospiti dello show vi erano proprio i membri della famiglia Gracie, mentre i partecipanti erano legittimi praticanti delle loro discipline.\nUna notte durante lo show, Jo\u00e3o Alberto Barreto (in seguito nell'UFC 1) stava lottando con un avversario allenatosi nella lute livre. Barreto riusc\u00ec ad afferrare il suo avversario per effettuare una leva al braccio, ma questi si rifiut\u00f2 di arrendersi alla sottomissione. Barreto di conseguenza gli ruppe il braccio. Per questo lo spettacolo venne cancellato e al suo posto venne trasmesso un evento di pro wrestling chiamato Telecatch.\nDagli anni '60 in poi, il vale tudo sarebbe rimasto principalmente una sottocultura underground, con la maggior parte dei combattimenti tenuti in dojo di arti marziali o piccole palestre. Questa sottocultura era principalmente situata a Rio de Janeiro, ma molti incontri si tennero anche nelle regioni settentrionali e meridionali del Brasile e nello stato di Bahia, dove invece \u00e8 pi\u00f9 popolare la capoeira.\nLa rivalit\u00e0 fra la scuola del Gracie jiu jitsu e quella della luta livre fu il centro dell'attenzione a Rio de Janeiro, mentre nelle altre regioni gli incontri erano pi\u00f9 eterogenei con diverse arti marziali.\n\"Vale tudo\" nel mondo.\nIl concetto del \"vale tudo\", ovvero dei combattimenti senza regole, \u00e8 stato esportato dal Brasile ben presto anche nel resto del mondo. Giappone e alcuni stati statunitensi hanno proposto attorno agli anni novanta la loro personale versione della disciplina. Il campionato pi\u00f9 importante e famoso al mondo fu creato nel 1993 da Royce Gracie, emigrato in America dove prima apr\u00ec scuole di Jiu jitsu brasiliano e poi organizz\u00f2 il primo Ultimate Fighting Championship (UFC), torneo interstile che seguiva il regolamento minimale del \"vale tudo\". In Giappone, invece, sempre sotto il regolamento \"vale tudo\", nacque il Pride Fighting Championship. Nelle prime edizioni di questi tornei, ad imporsi furono proprio gli esponenti della famiglia Gracie.\nQuesti tornei, assieme ad altri sorti successivamente, vennero poi collettivamente definiti come una disciplina sportiva da combattimento nota come arti marziali miste o MMA. Per questo motivo spesso MMA e \"vale tudo\" sono utilizzati come sinonimi, questa dicitura in realt\u00e0 \u00e8 impropria: vale tudo infatti si riferisce specificatamente al tipo di incontri che si disputavano in Brasile o tutt'al pi\u00f9 al loro set minimale di regole e a qualsiasi match che lo utilizza. Le odierne MMA, invece, seppur emanatesi dai tornei di \"vale tudo\", sono diventate ormai uno sport ufficiale organizzato da un combattimento a s\u00e9 stante, sport che fra l'altro \u00e8 andato incontro a regolamentazioni (introducendo norme, divieti e limiti) per preservare la salute degli atleti che ne rendono il tipo di incontri particolare e distinto da un reale \"vale tudo\".\nIn Italia alcuni lottatori di mma hanno iniziato a combattere senza l'ausilio di guantini o paradenti, associando erroneamente questo stile alla bare knuckle boxing, in quanto in questo stile \u00e8 ammesso solo l'uso di tecniche di pugilato, per cui \u00e8 pi\u00f9 corretto casellare questi combattimenti nel Vale Tudo. Chris \"Krisman\" D'addesa \u00e8 stato uno dei pionieri di questi combattimenti portati in rete nella stessa Italia.\nUno dei pi\u00f9 famosi tornei di \"vale tudo\" \u00e8 quello dell'International Vale Tudo Championships (IVC). Il Rio Heroes, a San Paolo, continua ad ottenere un discreto consenso di pubblico in Brasile.\nMolti tornei di vale tudo nel mondo sono per\u00f2 tornei clandestini, ad alto livello di violenza, diffusi principalmente in streaming attraverso internet, quando non vengono localizzati e chiusi dalle forze dell'ordine."}
{"id": "409504", "revid": "339392", "url": "https://it.wikipedia.org/wiki?curid=409504", "title": "Gundam SEED - Special Edition", "text": ""}
{"id": "409506", "revid": "93556", "url": "https://it.wikipedia.org/wiki?curid=409506", "title": "Dipsacales", "text": "Le Dipsacali (Dipsacales ) sono un ordine di piante superiori, erbe, rampicanti o arbusti, con seme a due cotiledoni (dicotiledoni).\nL'ordine avrebbe cominciato a differenziarsi da altre piante superiori gi\u00e0 intorno alla met\u00e0 del Cretaceo, circa 100 milioni di anni fa.\nOggi le Dipsacali sono distribuite in tutti i continenti e comprendono 45-50 generi con un migliaio di specie.\nTassonomia.\nL'ordine delle Dipsacali, gi\u00e0 riconosciuto dalla classificazione tradizionale, \u00e8 stato confermato nelle sue caratteristiche essenziali dai pi\u00f9 recenti studi filogenetici (in particolare APG).\nLa ripartizione in famiglie \u00e8 variabile.\nIl Sistema Cronquist riconosceva le seguenti:\nLa classificazione APG IV ha ridotto il numero delle famiglie accettate a due:\nincludendo Valerianaceae e Dipsacaceae in quest'ultima."}
{"id": "409514", "revid": "486946", "url": "https://it.wikipedia.org/wiki?curid=409514", "title": "Boadicea", "text": ""}
{"id": "409538", "revid": "27723", "url": "https://it.wikipedia.org/wiki?curid=409538", "title": "Carolyn Shoemaker", "text": ""}
{"id": "409541", "revid": "1632387", "url": "https://it.wikipedia.org/wiki?curid=409541", "title": "Violenza contro le donne", "text": "La violenza contro le donne \u00e8 la violenza perpetrata contro le donne basata sul genere, ed \u00e8 ritenuta una violazione dei diritti umani.\nTermine usato molto spesso per definire la violenza degli uomini contro le donne \u00e8 \"violenza di genere\". La violenza di genere riguarda donne, ma coinvolge anche minorenni e bambine come ad esempio nel caso della violenza assistita. Questa terminologia \u00e8 largamente usata sia a livello istituzionale che da persone e associazioni di donne che operano nel settore. Nel 1999 le Nazioni Unite hanno deliberato che il 25 novembre venga considerato come la giornata internazionale per l'eliminazione della violenza contro le donne.\nDefinizione del concetto.\nNel 1993 la dichiarazione sull'eliminazione della violenza contro le donne offre una prima definizione ufficiale di violenza di genere:\nLa IV conferenza mondiale delle donne ha definito la violenza di genere come segue:\nApproccio.\nIn primo luogo si osserva che \ne quindi come\nLa Dichiarazione sull'eliminazione della violenza contro le donne approvata dall'ONU nel 1993 all'art.1, descrive la violenza contro le donne come:\nLa violenza maschile solo da pochi anni \u00e8 diventata tema di dibattito pubblico, mancano politiche in contrasto alla violenza alle donne, ricerche, progetti di sensibilizzazione e di formazione. Le ricerche compiute negli ultimi dieci anni dimostrano che la violenza contro le donne \u00e8 endemica, nei paesi industrializzati come in quelli in via di sviluppo. Le vittime e i loro aggressori appartengono a tutte le classi sociali o culturali, e a tutti i ceti economici. Secondo l'Organizzazione mondiale della sanit\u00e0, almeno una donna su cinque ha subito abusi fisici o sessuali da parte di un uomo nel corso della sua vita. E il rischio maggiore sono i familiari, mariti e padri, seguiti dagli amici: vicini di casa, conoscenti stretti e colleghi di lavoro o di studio.\nVarie forme di \"violenza di genere\".\nDa diverse ricerche emerge che la violenza di genere si esprime su donne e minori in vari modi ed in tutti i paesi del mondo. Esiste la violenza domestica esercitata soprattutto nell'ambito familiare o nella cerchia di conoscenti, attraverso minacce, maltrattamenti fisici e psicologici, atti persecutori o stalking, percosse, abusi sessuali, delitti d'onore, uxoricidi passionali o premeditati. Una forma di violenza maschile contro le donne \u00e8 la violenza economica, che consiste nel controllo del denaro da parte del partner, nel divieto di intraprendere attivit\u00e0 lavorative esterne all'ambiente domestico, al controllo delle propriet\u00e0 e al divieto ad ogni iniziativa autonoma rispetto al patrimonio della donna.\nI bambini e gli adolescenti, ma in primo luogo le bambine e ragazze sono sottoposte all'incesto e i minori in una famiglia dove \u00e8 presente il maltrattamento sono vittime di violenza assistita.\nLe donne sono esposte nei luoghi pubblici e sul posto di lavoro a molestie sessuali ed abusi sessuali, a stupri e a ricatti sessuali. In particolare verso le lesbiche vengono praticati i cosiddetti \"stupri correttivi\". In molti paesi le ragazze giovani sono vittime di matrimoni coatti, matrimoni riparatori e/o costrette alla schiavit\u00f9 sessuale, mentre altre vengono indotte alla prostituzione forzata e/o sono vittime di tratta. Altre forme di violenza sono le mutilazioni genitali femminili o altri tipi di mutilazioni come in un recente passato le fasciature dei piedi, lo stiramento del seno, le cosiddette \"dowry death\" (morte a causa della dote), l'uso dell'acido per sfigurare, lo stupro di guerra ed etnico, il rapimento per matrimonio.\nVa citato il femminicidio che in alcuni paesi, come in India e in Cina, si concretizza nell'aborto selettivo (le donne vengono indotte a partorire solo figli maschi, perch\u00e9 pi\u00f9 riconosciuti e accettati socialmente) mentre in altri addirittura nell'uccisione sistematica di donne adulte.\nEsistono infine violenze relative alla riproduzione (aborto forzato, sterilizzazione forzata, contraccezione negata, gravidanza forzata).\nConseguenze della violenza sulla salute delle donne.\nNell'ambito del \"World report on violence and health\" l'OMS (\"Organizzazione mondiale della sanit\u00e0\"), esaminando esclusivamente la violenza da parte del partner, ha pubblicato il seguente elenco di possibili conseguenze sulla salute delle donne.\nFattori di rischio e ipotesi sulle cause delle violenze sulle donne.\nL'OMS in una nota informativa del 2014, indica come fattori di rischio relativi alla \"intimate partner violence\" (IPV) e alla violenza sessuale si trovano nell'individuo come nella socializzazione in famiglia, nelle comunit\u00e0 e nella societ\u00e0 in genere; questi fattori di rischio possono essere associati sia al solo al perpetrare che solo al subire violenza, mentre alcuni sono associati ad entrambe le posizioni:\nTra le tante ipotesi \u00e8 stato anche postulato che tra le cause della violenza contro le donne ci siano sentimenti di inadeguatezza degli uomini rispetto al modello culturale di mascolinit\u00e0 dominante.\nAnalisi e politiche contro la violenza di genere.\nA partire dagli anni settanta del XX secolo il movimento delle donne e il femminismo in Occidente hanno iniziato a mobilitarsi contro la violenza di genere, sia per quanto riguarda lo stupro sia per quanto riguarda il maltrattamento e la violenza domestica. Il movimento ha messo in discussione la famiglia patriarcale e il ruolo dell'uomo nella sua funzione di \"marito/padre-padrone\", non volendo pi\u00f9 accettare alcuna forma di violenza esercitata sulla donna fuori o dentro la famiglia.\nLa violenza alle donne - in qualunque forma si presenti, e in particolare quando si tratta di violenza intrafamiliare - \u00e8 uno dei fenomeni sociali pi\u00f9 nascosti; \u00e8 considerato come punta dell'iceberg dell'esercizio di potere e controllo dell'uomo sulla donna e si estrinseca in diverse forme come violenza fisica, psicologica e sessuale, fuori e dentro la famiglia.\nGi\u00e0 negli anni settanta le donne hanno istituito i primi Centri antiviolenza per accogliere donne che hanno subito violenza e che potevano trovare ospitalit\u00e0 nelle case rifugio gestite dalle associazioni di donne.\nIn Italia.\nI primi Centri antiviolenza sono nati solo alla fine degli anni novanta ad opera di associazioni di donne provenienti dal movimento delle donne, tra cui la \"Casa delle donne per non subire violenza\" di Bologna e la \"Casa delle donne maltrattate\" di Milano. Ad oggi sono varie le organizzazioni che lavorano sui vari tipi di violenza di genere. I Centri antiviolenza in Italia si sono riuniti nella Rete nazionale dei Centri antiviolenza e delle Case delle donne. Nel 2008 \u00e8 nata una federazione nazionale che riunisce 80 Centri antiviolenza in tutta Italia dal nome \"D.i.Re: Donne in Rete contro la violenza alle donne\".D.i.Re fa parte dell'organizzazione europea WAVE, network Europeo dei Centri antiviolenza che raccoglie oltre 5.000 associazioni di donne.\nA partire dal 2005 si \u00e8 assistito ad un dibattito pubblico sempre pi\u00f9 intenso sui media italiani in seguito all'introduzione del termine femminicidio e nel 2013 del provvedimento denominato \"Decreto femminicidio\" disposizioni in contrasto della violenza di genere, introdotto anche dopo la Convenzione di Istanbul. Tale legge \u00e8 oggetto di critiche anche da parte di molte delle associazioni che si occupano di violenza di genere.\nDal 2006 anche in Italia si stanno sviluppando campagne di sensibilizzazione dirette agli uomini e, pi\u00f9 recentemente, promosse da uomini.\nUna prima indagine sui centri antiviolenza (CAV) in Italia condotta dall'ISTAT nel 2017 in collaborazione con il Dipartimento per le Pari Opportunit\u00e0 (DPO), il CNR e le Regioni, ha messo in luce l'insufficienza dell'offerta rispetto all'obbiettivo di un centro ogni 10.000 abitanti stabilito dalla Legge di ratifica della Convenzione di Istanbul (Legge 27 giugno 2013, n. 77). Al 31 dicembre 2017 in Italia sono attivi 281 centri antiviolenza, pari a 0,05 centri per 10.000 abitanti. Ai 281 centri censiti si sono rivolte 43.467 donne, di cui il 67,2% ha iniziato un percorso di uscita dalla violenza. Di queste, il 63,7% ha figli, nel 72,8% dei casi minorenni. Pi\u00f9 della met\u00e0 del personale dei Centri \u00e8 volontario. \nDimensioni del fenomeno.\nStatistiche.\nISTAT 2006.\nNel 2006, l'ISTAT ha eseguito l'indagine per via telefonica su tutto il territorio nazionale, raccogliendo i seguenti risultati:\nNell'ambito della precedente indagine ISTAT condotta nel 2004, il 91,6% delle donne che affermava di aver subito violenze dal coniuge aveva dichiarato di non aver denunciato i fatti all'Autorit\u00e0.\nL'indagine ISTAT del 2004, a differenza di quella condotta nel 2006, distingueva tra \"violenze sessuali\" (non meglio definite) e \"molestie sessuali\"; entro queste ultime \u2013 oltre a molestie verbali, telefonate oscene, esibizionismo e pedinamenti \u2013 erano tuttavia classificati anche atti di natura prettamente fisica (donne avvicinate, toccate o baciate contro la loro volont\u00e0). Inoltre, nell'indagine ISTAT del 2006 non sono stati raccolti dati sulle molestie verbali, il pedinamento, gli atti di esibizionismo e le telefonate oscene.\nISTAT 2014.\nL'indagine ISTAT del 2014 sulla sicurezza delle donne ha rilevato l'ampia diffusione del fenomeno della violenza di genere in Italia: il 31,5% delle donne tra i 16 e i 70 anni ha sub\u00ecto nel corso della propria vita una qualche forma di violenza fisica o sessuale: il 20,2% ha sub\u00ecto violenza fisica, il 21% violenza sessuale, il 16.1% \u00e8 stato oggetto di stalking, il 5,4% di forme pi\u00f9 gravi di violenza sessuale come stupri e tentati stupri. In quest'ultimo caso il 47,4% delle donne ha temuto per la propria vita. Il 10,6% delle donne ha dichiarato di aver sub\u00ecto una qualche forma di violenza sessuale prima dei 16 anni.\nIl 62,7% degli stupri \u00e8 stato commesso da un partner o ex partner, mentre restano perlopi\u00f9 sconosciuti (76.8%) gli autori di molestie sessuali. Le donne separate o divorziate sono risultate percentualmente pi\u00f9 colpite delle altre (51,4% contro il 31,5% della media italiana), cos\u00ec come le donne con problemi di salute o disabilit\u00e0 (10% contro il 4,7% delle donne senza problemi dii salute). In un successivo report del 2018, l'ISTAT avrebbe aggiunto anche il dato relativo alle molestie sul posto di lavoro: i ricatti sessuali per ottenere un lavoro, per mantenerlo o per ottenere progressioni nella carriera avrebbero interessato, nel corso della loro vita, 1.100.000 donne (pari al 7,5% delle lavoratrici).\nL'indagine del 2014 ha rilevato che a seguito delle ripetute violenze del partner (o ex), oltre la met\u00e0 delle vittime (58%) soffre di perdita di fiducia ed autostima, di ansia, fobia e attacchi di panico (46,8%), disperazione e sensazione di impotenza (46,4%), disturbi del sonno e dell\u2019alimentazione (46,3%), depressione (40,3%), difficolt\u00e0 a concentrarsi e perdita della memoria (24,9%), dolori ricorrenti nel corpo (21,8%), difficolt\u00e0 nel gestire i figli (14,8%), autolesionismo o idee di suicidio (12,1%).\nNel 39.9% dei casi le donne non parlano con alcuno della violenza subita dal proprio partner; solo il 35,4% di coloro che hanno sub\u00ecto violenza fisica o sessuale nel corso della vita ritiene di essere vittima di un reato. Il 3,7% di donne vittime di violenza si \u00e8 rivolto a un centro antiviolenza o a un servizio per il supporto delle donne; il 12,3% ha denunciato la violenza alle forze dell\u2019ordine.\nRispetto alla precedente rilevazione del 2006 il quadro risulta migliorato: le violenze fisiche o sessuali risultano essere in calo (dal 13,3% all'11,3%), cos\u00ec come quelle psicologiche (dal 42,3% al 26,4%). \u00c8 aumentata fra le donne la consapevolezza che la violenza sub\u00ecta sia un reato e sono aumentate le denunce alle forze dell\u2019ordine (dal 6,7% all'11,8%) e la richiesta di aiuto a centri specializzati (centri antiviolenza, sportelli, ecc.). Permane invece stabile la percentuale degli stupri e tentati stupri (1,2% sia per il 2006 sia per il 2014) e aumentano le violenze che causano ferite e il numero di donne che hanno temuto per la propria vita (dal 18,8% del 2006 al 34,5% del 2014).\nISTAT 2018. La violenza contro le donne.\nBasandosi sui dati della Commissione europea - Eurostat relativi agli omicidi volontari di donne in alcuni Paesi dell\u2019Unione europea, l'ISTAT ha rilevato come la percentuale italiana 2018 (133 omicidi nel 2018, pari allo 0,43 per 100.000 donne) collochi questo paese fra quelli con una pi\u00f9 bassa percentuale di omicidi volontari di donne, dietro solo a Grecia e Cipro. Viene tuttavia evidenziato come la serie storica degli omicidi per genere rilevi un notevole calo degli omicidi di uomini nel corso di 25 anni (da 4,0 per 100.000 maschi nel 1992 a 0,8 nel 2016), di contro a una complessiva stabilit\u00e0 del numero di omicidi di donne (da 0,6 a 0,4 per 100.000 femmine) registrati nello stesso periodo.\nRelazione della Commissione d'inchiesta sul femminicidio e la violenza di genere 2018.\nIl 18 gennaio 2017 \u00e8 stata istituita in Senato la Commissione parlamentare di inchiesta sul femminicidio, nonch\u00e9 su ogni forma di violenza di genere, che ha elaborato la prima mappa italiana della violenza sulle donne. Confrontando i dati degli anni 2011-2016 acquisiti dalla Commissione \u00e8 stata evidenziata una graduale riduzione (circa -12%) del numero dei delitti di violenza sessuale denunciati, passati dai 4.617 del 2011 ai 4.046 del 2016. Sono risultate in graduale aumento le denunce per maltrattamenti in famiglia e per stalking (+ 45%: dai 9.027 casi del 2011, ai 13.177 del 2016), reato introdotto nel 2009 nel codice penale italiano.\nPer quanto riguarda il numero di donne assassinate, la Commissione, precisando che \"la legislazione italiana non contempla una definizione di femminicidio inteso come uccisione di una donna per questioni di genere, cio\u00e8 come un omicidio in cui l'appartenenza al genere femminile della vittima \u00e8 causa essenziale e movente dell'omicidio stesso\", ha esposto i dati, forniti dalle forze dell\u2019ordine, comprensivi di tutti gli omicidi con vittime di sesso femminile. Con riferimento agli anni 2013-2016, le donne sono risultate un quarto del totale delle vittime, e il loro numero \u00e8 apparso in calo del 14% rispetto agli anni precedenti, dato tuttavia non in linea con il calo del 39% del totale dei delitti rilevati per lo stesso periodo. \u00c8 stato inoltre evidenziato come pi\u00f9 di un terzo degli omicidi sia avvenuto in ambito familiare o comunque relazionale: gli autori erano legati alle vittime da rapporti affettivi, di parentela o di conoscenza. Una vittima su tre aveva pi\u00f9 di 64 anni; le regioni pi\u00f9 colpite sono risultate l'Umbria (7,8%), la Calabria (6,8%) e la Campania (6,5%).\nQuesto non \u00e8 amore.\nIdeata e promossa dalla Direzione Centrale Anticrimine del Dipartimento della Pubblica Sicurezza, la campagna \u201c\u2026questo NON \u00c8 AMORE\u201d, proposta a partire dal 2015, si pone l\u2019obiettivo di diffondere una nuova cultura di genere ed aiutare le vittime di violenza a vincere la paura di denunciare. I dati relativi al 2019 parlano di un aumento delle vittime di sesso femminile, passate dal 68% circa del 2016 al 71% del 2019. Sia le vittime che gli autori di questi reati sono in alta percentuale di nazionalit\u00e0 italiana: nel 2018 erano italiani il 73% dei soggetti segnalati all\u2019autorit\u00e0 giudiziaria dalle forze di polizia, nel 2019 il dato \u00e8 salito al 74%. Tra le donne straniere sono le romene a denunciare pi\u00f9 di altre di aver subito, nel 2018-2019, maltrattamenti in famiglia, percosse, violenze sessuali e atti persecutori.\nNel 2018 l'82% degli autori di omicidi femminili era un familiare. Nel solo mese di marzo 2019, 88 donne sono state vittime di violenza di genere: in media una ogni 15 minuti.\n2019. Legge n. 69 \"Codice rosso\".\nLa Legge n. 69 del 9 agosto 2019 \u201cModifiche al codice penale, al codice di procedura penale e altre disposizioni in materia di tutela delle vittime di violenza domestica e di genere\u201d, nota anche come \u201cCodice Rosso\u201d, ha ampliato il sistema di tutele per le donne vittime di violenza di genere, innovando e modificando la disciplina penale e processuale della violenza domestica e di genere. In particolare sono state modificate le misure cautelari e di prevenzione, inasprite alcune sanzioni gi\u00e0 previste dal codice penale e introdotti questi reati:\nPer quanto riguarda in modo specifico il femminicidio, un rapporto dell'Ufficio delle Nazioni Unite per il controllo della droga e la prevenzione del crimine (UNODC) ha confrontato i dati di 32 paesi europei e nordamericani per i quali si dispone di dati affidabili per gli anni dal 2004 al 2015, periodo in cui l'incidenza del fenomeno in Italia \u00e8 risultata di 0,51 uccisioni ogni 100.000 donne residenti, il valore pi\u00f9 basso tra tutti i 32 paesi del rapporto (e inferiore alla met\u00e0 della media, pari a 1,23 uccisioni su 100.000). Il dato italiano risulta il pi\u00f9 basso anche per ci\u00f2 che riguarda i femminicidi causati dal partner o dall\u2019ex partner, con un'incidenza di 0,23 uccisioni ogni 100.000 donne residenti, minore alla met\u00e0 del dato medio riferito ai 12 paesi del rapporto per cui erano disponibili dati confrontabili.\nAll'interno di tale quadro, tuttavia, l'EURES ha pubblicato un rapporto in cui si registra in Italia un aumento delle uccisioni di donne del 14% dal 2012 al 2013 (da 157 a 179).\nQuanto costa il silenzio?\nSecondo un'indagine promossa da Intervita Onlus, i costi diretti e indiretti della violenza sulle donne in Italia ammontano a \u20ac 17.000.000.000 all'anno (17 miliardi di euro)."}
{"id": "409545", "revid": "550667", "url": "https://it.wikipedia.org/wiki?curid=409545", "title": "Pozzo Strada", "text": "Pozzo Strada (\"Pod\u00ebstr\u00e0\" in piemontese, pronuncia ) \u00e8 un quartiere ubicato a ovest di Torino, ai confini col comune di Grugliasco, ed appartenente alla Circoscrizione 3, insieme con Borgata Lesna, Cenisia, Borgo San Paolo, rione Lancia e Cit Turin.\n\u00c8 delimitato:\nStoria.\nIl nome deriva dal latino \"Puteum Strat\u00e6\", dicitura che compare a pi\u00f9 riprese nella storia. In un documento del 930 infatti, si descrive questa zona occidentale della citt\u00e0 con la presenza di un \"pozzo\", di un pilone, di alcune abitazioni e una \"strada\" principale di pellegrinaggio, identificata poi con l'antico tratto viabile di Pronda/Via Monginevro, connessa a Strada Antica di Rivoli, l'attuale via Bardonecchia e via Vandalino (la romana via Cozia), e che, con la strada antica di Cenisia, arrivava direttamente alla Porta Segusina di Torino.&lt;br&gt;\nNel 1191 poi, un certo Guglielmo di Ripulis si propose di far omaggio all'abate di San Solutore, passando davanti a una chiesa, identificata nell'attuale \"Nativit\u00e0 di Maria Vergine\" vicino a Largo Bardonecchia; qui furono ritrovati almeno due antichi pozzi, che confermano la validit\u00e0 del nome. Nel 1498 si attest\u00f2 tale chiesa come priorato del \"Santcum Sepulcrum Puteo Strat\u00e6\", in gestione ai monaci camaldolesi benedettini, e divenuto poi monastero.\nNel XVII secolo, il monastero fu affidato all'Ordine Mauriziano, che lo titol\u00f2 a \"Maria Vergine dei Dolori\", poi rinominato \"Nativit\u00e0 di Maria Vergine\" nel secolo successivo, mentre le abitazioni si formarono gradualmente intorno alla struttura religiosa, fino a far nascere un vero e proprio rione. Nello stesso periodo, alcuni nobili fecero erigere Villa \"La Serena\", con tanto di cappella privata, nella zona di via Sacra di San Michele/via Fattori.&lt;br&gt;\nScrive Amedeo Grossi: \nNel XX secolo poi, il rione Pozzo Strada si un\u00ec praticamente con l'adiacente Borgo San Paolo, a formare un unico borgo industriale, con la nascita di fabbriche come la \"Lancia\", la \"Bertone\", la \"Viberti\", e molte altre.\nLa leggenda del cieco di Brian\u00e7on.\nNel 1104, un cieco proveniente da Brian\u00e7on di nome Giovanni Ravacchio, recatosi in pellegrinaggio a Torino transit\u00f2 proprio per la via della antica chiesa di \"Puteum Stradae\", e ivi ebbe una miracolosa visione della Madonna, che gli diede precise indicazioni riguardo al recupero di una sacra icona mariana presso i sotterranei della chiesa torinese di Sant'Andrea. Il quadro fu effettivamente ritrovato nel punto esatto indicato, il cieco riacquist\u00f2 miracolosamente la vista, mentre dalla chiesa torinese di Sant'Andrea sorger\u00e0 l'attuale Santuario della Consolata.\nStreet Art nel quartiere.\nLa zona \u00e8 interessata da alcune installazioni di \"Street Art\" e da disegni su edifici pubblici:\nSviluppi futuri.\nCorso Marche.\nNei prossimi anni i territori del quartiere confinanti con il comune di Grugliasco e con \"Borgata Lesna\" saranno interessati dalla realizzazione del \"Corridoio Plurimodale\", ovvero una sorta di prolungamento dell'attuale corso Marche, destinato a diventare una direttrice a scorrimento veloce. Esso convoglier\u00e0 traffico stradale e ferroviario, attraversando parte della citt\u00e0 da Nord a Sud. Secondo il piano di intervento degli architetti Augusto Cagnardi e Vittorio Gregotti, il prolungamento del corso diverr\u00e0 la parte superficiale di una serie di gallerie a pi\u00f9 livelli sull'esempio della nuova \"Spina Centrale\". Il progetto prevede un livello interrato con due gallerie dove transiteranno i treni della prevista gronda merci dell'alta velocit\u00e0 ferroviaria (TAV) e un primo livello interrato dove sarebbe previsto il tratto di una futura \"tangenziale sotterranea\" di Torino, che dovrebbe collegare lo svincolo della \"Tangenziale Nord\" di \"Savonera\" allo svincolo della \"Tangenziale Sud\" del \"Drosso\".\nNel quartiere di \"Pozzo Strada\", le aree interessate dal progetto presentano costruzioni leggere in corrispondenza di via Vandalino, via Crea, via Chambery, strada vicinale della Pronda ed alcune aree prative ad uso agricolo fino al confine con il comune di Grugliasco.\nNel marzo 2018 il Comune di Torino ha operato una profonda revisione del progetto, riconoscendo le mutate esigenze ambientali ed economiche, ed operando une riduzione dei volumi residenziali e commerciali dell'area, con maggiore salvaguardia del verde pubblico."}
{"id": "409566", "revid": "599", "url": "https://it.wikipedia.org/wiki?curid=409566", "title": "Henri L\u00e9on Lebesgue", "text": ""}
{"id": "409567", "revid": "320578", "url": "https://it.wikipedia.org/wiki?curid=409567", "title": "Figli degli dei (Stargate SG-1)", "text": ""}
{"id": "409577", "revid": "125175978", "url": "https://it.wikipedia.org/wiki?curid=409577", "title": "Bruno Campos", "text": "Vive dividendosi tra il suo Paese di origine e gli Stati Uniti, dove ha conseguito due lauree.\nBiografia.\nFiglio di Paulo, banchiere, e Tania, attrice, all'et\u00e0 di 14 anni ha iniziato a frequentare la Michigan's Interlochen Arts Academy, laureandosi poi in diritto all'Universit\u00e0 del Michigan dove ha anche seguito corsi di storia del teatro e recitazione.\nDopo la laurea \u00e8 tornato in Brasile dove ha partecipato alla pellicola \"O Quatrilho - Il quadriglio\", che nel 1995 ha ottenuto la candidatura all'Oscar come miglior film straniero.\nNel 1998 \u00e8 stato inserito dalla rivista \"People\" nella classifica degli uomini pi\u00f9 sexy del pianeta.\nNel 1999 ha ricevuto un ALMA Award (sorta di Oscar sudamericano).\nIn Italia \u00e8 conosciuto per aver preso parte a svariati serial televisivi da \"Will &amp; Grace (5X18)\", \"E.R.\" e \"Nip/Tuck\" dove impersonava il chirurgo plastico Quentin Costa. Inoltre ha preso parte alla serie televisiva \"Royal Pains\".\n\u00c8 stato scelto per doppiare in inglese il personaggio di Naveen nel film Disney \"La principessa e il ranocchio\".\nNel 2010 ha annunciato il ritiro dal mondo dello spettacolo, per intraprendere la professione di avvocato. Attualmente fa parte del noto studio legale internazionale Morgan, Lewis &amp; Bockius. Nel 2012 ha conseguito una seconda laurea in Discipline dello Spettacolo (specializzandosi in arti sceniche) presso la Northwestern University."}
{"id": "409580", "revid": "9498", "url": "https://it.wikipedia.org/wiki?curid=409580", "title": "Serbo-croato", "text": ""}
{"id": "409588", "revid": "59338", "url": "https://it.wikipedia.org/wiki?curid=409588", "title": "Isopropanolo", "text": ""}
{"id": "409590", "revid": "1276819", "url": "https://it.wikipedia.org/wiki?curid=409590", "title": "Solidus Snake", "text": "Solidus Snake \u00e8 un personaggio della serie di videogiochi \"Metal Gear\" ideata da Hideo Kojima. Antagonista principale nel videogioco ', \u00e8 menzionato per la prima volta da Ocelot, con lui al telefono nel finale di \"Metal Gear Solid\", dove Solidus riveste l'incarico di presidente degli Stati Uniti d'America. Il suo nome pubblico al tempo della presidenza, ripetutamente menzionato in \"Metal Gear Solid 2\", era George Sears.\nLa storia.\nSolidus Snake \u00e8 il terzo figlio di Big Boss, del quale \u00e8 un clone perfetto. Nel finale di \"Metal Gear Solid\" (quello con Meryl) si scopre che \u00e8 il 43\u00ba presidente degli USA. Come i suoi due fratelli, Solid Snake e Liquid Snake, Solidus sembra essere affetto da una forma cronica ed irreversibile di patologia dell'invecchiamento precoce, ma pi\u00f9 potente in quanto, pur essendo giovane come i suoi fratelli, \u00e8 visibilmente pi\u00f9 anziano nonostante gli vengano attribuiti 37 anni nel contesto temporale dell'ambientazione in cui si svolgono le vicende di \"Metal Gear Solid 2\".\nBench\u00e9 abbia anche lui, come gli altri fratelli e lo stesso Big Boss, il desiderio di verit\u00e0 e chiarimenti, compie le sue mosse dopo aver lasciato la carica da presidente. Questa scelta \u00e8 dovuta al fatto che i Patriots sono i veri padroni del governo degli Stati Uniti e che, qualunque cosa facesse, i suoi ordini venivano \"interrotti/modificati\". Per questa ragione compie un atto terroristico sulla Big Shell per ottenere dal successore della carica che ha ricoperto una password per accedere all'Arsenal Gear, una struttura che contiene circa trenta missili nucleari; all'interno del Arsenal vengono prodotti anche dei Metal Gear RAY.\nIn realt\u00e0 il vero scopo di Solidus era scoprire la lista dei componenti dei Patriots: non a caso questo Metal Gear riesce ad assimilare ogni forma di informazione elettronica che circola, elaborarla e restituirla in maniera \"politically correct\" per i Patriots.\nSul passato di Solidus si sa pochissimo e molti aspetti nella linea cronologica della saga non sono ancora chiari.\nEgli muore il 30 aprile nei pressi della Federal Hall a New York davanti al monumento di George Washington, per mano di Raiden, suo \"figlio adottivo\".\nNonostante la morte, in \"\" appare sotto forma di cadavere tenuto in vita. Infatti si credeva che fosse in realt\u00e0 Big Boss (visto che, a differenza di Solid e Liquid, Solidus era la copia esatta di Big Boss) ed era indispensabile per il controllo di GW (l'IA dell'Arsenal Gear e parte importante del controllo informazioni dei Patriot).\nUna volta usato per lo sblocco di GW, muore definitivamente per mano di Liquid Ocelot che getta il corpo martirizzato nelle fiamme."}
{"id": "409595", "revid": "322321", "url": "https://it.wikipedia.org/wiki?curid=409595", "title": "La Domenica Sportiva", "text": "La Domenica Sportiva (detta anche DS) \u00e8 il primo rotocalco televisivo sportivo della storia della Rai dedicato prevalentemente al calcio. Il programma \u00e8 prodotto da Rai Sport e va in onda dallo studio TV2 del Centro di produzione Rai di Milano. Nato nel 1953, per oltre 40 anni \u00e8 stato trasmesso su Rai 1, per un triennio su Rai 3 e dal 1998 \u00e8 su Rai 2. Nel 2013 ha tagliato il traguardo delle 3000 puntate.\nStoria.\nDalle origini agli anni settanta.\nLa trasmissione nasce presso la sede di Milano agli albori della televisione italiana. La primissima puntata va in onda l'11 ottobre 1953, con le immagini di Inter-Fiorentina, della Tre Valli Varesine ciclistica e del campionato italiano della 50 km di marcia.\nInizialmente il programma, in onda a chiusura delle trasmissioni domenicali e prima del Telegiornale della notte (nelle stagioni 1956-1957 e 1957-1958 anche in un'edizione pi\u00f9 ampia il luned\u00ec nel tardo pomeriggio, ferma restando la rubrica Telesport, dal febbraio 1957 trasmessa prima o dopo Carosello), era un breve notiziario contenente alcuni filmati e saltuari interventi di ospiti in studio; a partire dal 28 febbraio 1965 \"La Domenica Sportiva\" assume una nuova formula diventando una vera e propria trasmissione in diretta condotta in studio da Enzo Tortora, con la regia di Gianni Serra. Curano il programma Giorgio Boriani, Carlo Bacarelli, Nino Greco, Roberto Costa, Aldo De Martino con la collaborazione di Attilio Carosso.\nDa quel momento, oltre alle notizie sugli avvenimenti sportivi della giornata viene dato spazio ai commenti e agli approfondimenti e la presenza degli ospiti in studio diventa pi\u00f9 frequente. Inoltre comincia ad essere usata la moviola, un'innovazione tecnologica che con il tempo cambier\u00e0 radicalmente le discussioni sul calcio. Attraverso la moviola, quasi sempre un apparecchio \"Prevost\", le azioni salienti delle partite di cartello possono essere mostrate al rallentatore, analizzate e lungamente discusse. I primi casi di rilievo risalgono al 1967 quando, nelle puntate del 22 gennaio e del 22 ottobre sono andati in onda due episodi di gol fantasma (accaduti rispettivamente in Lazio-Juventus e nel derby di Milano).\nAnni settanta.\nLa moviola diventa come una \"primadonna\" e accresce la popolarit\u00e0 dei giornalisti Carlo Sassi e Bruno Pizzul, i quali si alternano nella conduzione dell'apposita rubrichetta, assistiti dal montatore Heron Vitaletti. La sera del 20 febbraio 1972, l'arbitro Concetto Lo Bello, messo di fronte alle immagini di calcio di rigore da lui negato al Milan nei confronti della Juventus, \u00e8 costretto ad ammettere il proprio errore.\nDal marzo 1976, dopo la riforma che determina la nascita di reti e testate giornalistiche autonome fra loro, \"La DS\" viene realizzata a cura della redazione sportiva del TG1, il cui capo-redattore diventa Tito Stagno. Una parte cospicua della redazione che fino ad allora aveva realizzato la trasmissione - citiamo elementi come Guido Oddo e il gi\u00e0 ricordato Pizzul - opta invece per il Tg2 e va a realizzare la trasmissione concorrente Sport 7, che successivamente prender\u00e0 il nome di Domenica Sprint; Sportsette torner\u00e0 nel 1980 come titolo di una trasmissione del Tg2 sport in onda inizialmente il gioved\u00ec sera e successivamente spostato al sabato in seconda serata. Sempre dal 1976 e fino al 1981, la schedina Totocalcio, i risultati e le classifiche non sono pi\u00f9 lette dal conduttore, ma da una voce fuori campo. A leggerle erano in alternanza Alfredo Danti, Gino Capponi, Mario Malagamba, Tina Lavagna e Maria Brivio.\nIl 6 marzo 1977 va in onda la prima puntata a colori. L'11 febbraio 1979, per la prima volta dopo 26 anni, la trasmissione non and\u00f2 in onda per uno sciopero alla Rai di Milano. Tale circostanza si verific\u00f2 altre sei volte nella storia, l'11 dicembre 1988, sempre per lo stesso motivo, quindi il 21 marzo e il 4 luglio 1982, il 28 aprile 1985 e il 9 aprile 2000 per uno sciopero nazionale dei giornalisti. Il 18 luglio 1982 fu invece un'agitazione interna dei giornalisti Rai a impedirne la messa in onda, e fu l'unica volta nella storia dell'edizione estiva.\nAnni ottanta.\nDal 1981 la trasmissione affida a una donna, la cestista Mabel Bocchi, il ruolo di commentatrice tecnica nell'apposito spazio curato dall'allora voce e volto principe della pallacanestro, Aldo Giordani, che ha curato per anni, fino al 1989, la pagina dedicata al basket all'interno della trasmissione con una breve sintesi di una partita di Serie A1 o Serie A2.\nDal 1981 al 1996 regista della trasmissione fu Luciana D'Asnasch Veschi, in passato registi furono anche Bruno Beneck (che negli stessi anni in cui era regista della Ds era anche presidente della Federazione Italiana Baseball), Enzo De Pasquale, Maria Maddalena Yon (per tre stagioni, nel 1976-77, 1978-79 e 1980-81), Osvaldo Prandoni, Giuliano Nicastro, Raoul Bozzi, Guido Tosi, Sergio Ledonne e Marisa Di Bitonto.\nIl 17 ottobre 1982 un lutto gravissimo colpiva \"La DS\": Beppe Viola, giornalista ed autore impareggiabile, veniva colpito e stroncato da un ictus mentre stava montando le immagini della partita tra l'Inter e il Napoli. Il conduttore Adriano De Zan condusse ugualmente la puntata senza il collega Viola, che allora affiancava Gianni Brera sui resoconti delle partite di Serie A.\nAnni novanta.\nCon la crescita delle tv commerciali e la nascita di altre trasmissioni calcistiche concorrenti, \"La DS\" perde progressivamente ascolti. Nell'agosto 1993, infine, l'introduzione della possibilit\u00e0 di assistere in diretta alle partite di campionato tramite pay-tv costringe il programma a commentare immagini che gli appassionati hanno avuto modo di vedere gi\u00e0 diverse volte durante la giornata sportiva.\nA partire dall'agosto 1991, con la nascita della Testata Giornalistica Sportiva (TGS), poi rinominata Rai Sport, \"La DS\" come le altre trasmissioni sportive della RAI viene realizzata dalla nuova struttura: in una prima fase in collaborazione tra la TGS e il TG1, successivamente (dal 1994) curata dalla sola TGS-Raisport.\nAnni 2000.\nNegli anni duemila \"La DS\" triplica il tempo della sua durata e diventa un programma prevalentemente di discussione sulle grandi storiche del nostro calcio (Juventus, Inter e Milan), strutturato in tre parti con gli intervalli dalla pubblicit\u00e0. Molto spazio \u00e8 dedicato alla Champions League; oltre al calcio gli sport pi\u00f9 seguiti sono automobilismo e motociclismo.\nNella stagione 2009-2010 \"La DS\", condotta da Massimo De Luca, dedica la prima parte di un'ora (dalle 22:25 alle 23:30) al commento della partita di posticipo serale. Le novit\u00e0 dell'anno sono l'analisi tattica del posticipo curata dal consulente della Nazionale italiana Adriano Bacconi, la soppressione della terza parte (sostituita da un'edizione di \"Domenica Sprint\" alle ore 00:30, in cui passano gli sport diversi dal calcio), ed il \"Teo Quiz\" introdotto con episodi della moviola.\nAnni 2010.\nDal 2011, la conduzione della trasmissione \u00e8 affidata a Paola Ferrari, che viene affiancata dal comico Gene Gnocchi.\nNel 2014, dopo l'abbandono di Paola Ferrari, arriva alla conduzione Sabrina Gandolfi. La regia \u00e8 firmata da Claudio Sisto e, per la prima volta dai tempi delle edizioni condotte da Paolo Frajese (edizioni 1974-1975 e 1975-1976), non \u00e8 presente il pubblico in studio.\nNella stagione 2015-2016, \"La DS\" si presenta fortemente rinnovata nella veste e nei contenuti: la conduzione \u00e8 affidata ad Alessandro Antinelli con Giusy Versace, inoltre ritorna il pubblico in studio. Nella stagione 2016-2017, al posto della Versace arriva Giorgia Cardinaletti, ex giornalista di Rai News 24. L'anno successivo la Cardinaletti \u00e8 affiancata da Riccardo Cucchi.\nLa stagione 2018-2019 vede alla conduzione, per il terzo anno consecutivo, Giorgia Cardinaletti. In quest'edizione la trasmissione si divide in due blocchi: \"La Domenica Sportiva\", condotta dalla Cardinaletti e in onda dalle 22:30 alle 23:45, e \"L'Altra DS\", condotta da Marco Lollobrigida e in onda dalle 23:45 alle 00:30. Dal 10 febbraio avviene una lieve modifica: lo spazio condotto da Lollobrigida diviene seconda parte del programma madre mentre \"L'Altra DS\" \u00e8 affidata a turni da Luca Di Bella e Andrea Fusco a partire dalle 00:50 e riguardante il commento degli altri ambiti sportivi.\nLa stagione 2019-2020 vede alla conduzione il ritorno di Paola Ferrari, dopo 5 anni, affiancata da Jacopo Volpi. Anche in quest'edizione la trasmissione si divide in due blocchi: \"La Domenica Sportiva\", condotta dalla Ferrari e da Jacopo Volpi, e \"L'Altra DS\", condotta in alternanza da Cristina Caruso e Tommaso Mecarozzi.\nAnni 2020.\nLa stagione 2020-2021 vede alla conduzione, per il secondo anno consecutivo e per la quarta volta, Jacopo Volpi. Anche in quest'edizione la trasmissione si divide in due blocchi: \"La Domenica Sportiva\", condotta da Volpi, e \"L'Altra DS\", condotta da Cristina Caruso e Tommaso Mecarozzi.\nNella stagione 2021-2022 Jacopo Volpi si conferma per la quinta volta conduttore del programma. Fra gli ospiti in studio figurano Alessandra d\u2019Angi\u00f2, Eraldo Pecci, Ana Quiles, Massimiliano Saccani, Marco Tardelli, Emanuele Stivala e Fabio Tocco. Vengono confermati anche Cristina Caruso e Tommaso Mecarozzi alla conduzione de \"L'Altra DS\".\nPuntate speciali.\nIn occasione dei festeggiamenti per i 40 anni dalla prima puntata della messa in onda della trasmissione (la puntata celebrativa, la numero 2000 della storia, and\u00f2 in onda il 24 gennaio 1993), fu trasmesso un servizio in cui si ripercorsero i principali eventi sportivi che hanno caratterizzato lo sport italiano (a cominciare da un giovane Enzo Tortora che diede inizio a \"La Domenica Sportiva\" dando il \"calcio d'inizio\" dallo stadio San Siro di Milano): fu la prima conduzione della storia, nel 1965. Il filmato prosegu\u00ec ripercorrendo le imprese ciclistiche di Fausto Coppi e Gino Bartali, le Olimpiadi di Roma 1960, le imprese della boxe con Nino Benvenuti, gli anni settanta caratterizzati dal duello del tennis tutto italiano tra Adriano Panatta e Nicola Pietrangeli, la Ferrari, fino ad arrivare alla conquista del terzo titolo mondiale della Nazionale italiana nel campionato mondiale di calcio di Spagna 1982, le imprese in Coppa America della nave Azzurra e le conquiste internazionali delle squadre di club (nelle coppe europee calcistiche). In rassegna, di tratto in tratto passano anche spezzoni con tutti i presentatori storici della trasmissione (di cui l'ultima scena vede Gianni Min\u00e0, costretto a dover intervenire a \"placare\" gli animi di Aldo Agroppi nei confronti dell'allora presidente della FIGC Antonio Matarrese, criticato in quell'occasione dallo stesso opinionista per non aver rinnovato il contratto al commissario tecnico della nazionale Azeglio Vicini dopo la buona prestazione fornita dagli \"azzurri\" ai campionati mondiali di calcio di Italia '90). Il servizio termina con le immagini delle prime telecamere utilizzate nei primi anni della tv, conservate presso il Museo della Radio e della Televisione Italiana di Torino e con uno dei volti che hanno fatto la storia della trasmissione come Tito Stagno, che successivamente dopo dar\u00e0 la linea ad un breve tg flash di 5 minuti (sino al 1994, in mezzo alla trasmissione c'era una piccola edizione del telegiornale). Nel 2003, per i 50 anni (si arriv\u00f2 alle oltre 2500 puntate), la grande festa viene condotta da Paola Ferrari, Franco Lauro e da Marco Mazzocchi: tra i vari ospiti, spicca il ritorno del \"moviolista\" Carlo Sassi in video e, dopo pi\u00f9 di 10 anni, in collegamento dalla sua casa a Napoli, quello di Alfredo Pigna."}
{"id": "409610", "revid": "16953", "url": "https://it.wikipedia.org/wiki?curid=409610", "title": "Valerianacee", "text": ""}
{"id": "409611", "revid": "1543377", "url": "https://it.wikipedia.org/wiki?curid=409611", "title": "Seth MacFarlane", "text": "\u00c8 stato candidato al Premio Oscar nella categoria migliore canzone nel 2013 per \"Everybody Needs A Best Friend\", presente nel film \"Ted\".\nBiografia.\nL'infanzia e gli studi.\nSeth Woodbury MacFarlane nasce a Kent, nel Connecticut, da Ann Perry (nata Sager) e Ronald Milton MacFarlane, rispettivamente impiegata e insegnante presso la prestigiosa scuola pre-universitaria Kent School ed entrambi originari di Newburyport, nel Massachusetts, Tre anni dopo la sua nascita, verr\u00e0 al mondo sua sorella, Rachael, attualmente voce di Hayley Smith, personaggio della serie animata da lui creata \"American Dad!\".\nDurante la sua infanzia, MacFarlane sviluppa un interesse verso l'animazione che si palesa inizialmente nella composizione di ritratti di personaggi animati come Fred Flintstone e Picchiarello, poi nella produzione di flip book e di vignette rivendute ad un giornale locale. Ha anche lavorato come disegnatore per alcune serie animate di Cartoon Network come \"Mucca e Pollo\", \"Il laboratorio di Dexter\" e \"Johnny Bravo\" ed ha scritto alcuni episodi per la serie \"Ace Ventura\", tratta dall'omonimo film con Jim Carrey.\nCarriera.\n\u00c8 divenuto famoso per essere il creatore delle serie televisiva animata \"I Griffin\" e in seguito per \"American Dad!\" e \"The Cleveland Show\" (quest'ultimo spin-off de \"I Griffin\"). \u00c8 noto per il suo umorismo particolare, dissacrante e a tratti demenziale che ha appassionato i suoi fan con moltissime citazioni di classici o sulla cultura anni ottanta. Ha creato anche una serie tratta da \"I Griffin\", \"Seth MacFarlane's Cavalcade of Cartoon Comedy\", messa in onda su YouTube e composta da 50 episodi da 1-2 minuti. \u00c8 proprietario della Fuzzy Door Productions, piccola azienda di sua creazione tra le cui produzioni figurano \"I Griffin\", \"American Dad!\", la sitcom \"The Winner\" e \"Ted\". MacFarlane ha vinto numerosi premi per il suo lavoro ne \"I Griffin\", tra cui due Emmy Awards e un Annie Award.\nHa partecipato a due episodi della serie televisiva \"Una mamma per amica\": \"Il giorno del diploma\" nel 2002 e \"Tradimento\" nel 2003. Nel 2009 ha vinto il Webby Award come \"Film &amp; Video Person of the Year\".\n\u00c8 lui stesso che d\u00e0 la voce ad alcuni suoi personaggi: Peter Griffin, il cane Brian, Glenn Quagmire, Stewie Griffin e il giornalista Tom Tucker ne \"I Griffin\"; Stan Smith, l'alieno Roger e il giornalista Greg Corbin in \"American Dad!\". Sua sorella Rachael d\u00e0 la voce a Hayley Smith in \"American Dad!\". Nel 2010 d\u00e0 la voce al robot femmina I.S.R.A.E.L. in \"\", film direct-to-video tratto dalla serie animata \"Drawn Together\".\nHa prestato il suo talento di doppiatore al regista Guillermo del Toro, fornendo la voce originale al personaggio di Johann Krauss in \"\", aggiungendovi anche un accento tedesco. Ha inoltre avuto una piccola parte come attore negli episodi \"Mai pi\u00f9 giorni felici\" e \"Sacrificio di donna\" della serie televisiva \"FlashForward\".\nNel 2012 fa il suo esordio alla regia cinematografica con il film \"Ted\", dando la voce anche all'orsacchiotto protagonista.\nNel 2013 \u00e8 stato il presentatore dell'85\u00aa edizione della Cerimonia dei Premi Oscar, dove ha messo in scena gag come la canzone \"We Saw Your Boobs\" (\"Abbiamo visto le tue tette\", che cita le attrici apparse in scene di nudo) e la parodia del film \"Flight\" fatta con dei calzini. Durante la cerimonia di premiazione salgono sul palco anche Mark Wahlberg e Ted (tramite una creazione in CGI preparata per la diretta), discutendo e ironizzando sugli ebrei, sui candidati, e sulla \"mega orgia pre-Oscar a casa di Jack Nicholson\". Mark Wahlberg, indignato dell'atteggiamento di Ted, dice che non vorrebbe fare un seguito con lui. Gli organizzatori degli Oscar hanno inoltre annunciato che rivorrebbero Seth come presentatore della notte degli Oscar del 2014.\nNel febbraio del 2013 \u00e8 stata diffusa la notizia che Seth MacFarlane sta preparando una nuova serie televisiva per FOX, chiamata \"Dads\", che racconta la storia di Warner ed Eli costretti a vivere con i loro terribili padri. Sempre nello stesso mese ha confermato e ufficializzato la notizia dell'arrivo di due nuovi film, uno intitolato \"Un milione di modi per morire nel West\", con Charlize Theron, Amanda Seyfried, Liam Neeson, Sarah Silverman, Giovanni Ribisi e Neil Patrick Harris (scritto da Seth con gli stessi sceneggiatori di \"Ted\"), una commedia ambientata nel vecchio west, e \"Ted 2\", il seguito di Ted.\nEsperienza dell'attacco dell'11 settembre 2001.\nLa mattina dell'11 settembre 2001 Seth avrebbe dovuto imbarcarsi sul volo American Airlines 11 diretto a Los Angeles da Boston. Il suo agente gli comunic\u00f2 l'orario sbagliato del volo (8:15 invece che 7:45), cos\u00ec lui si present\u00f2 all'aeroporto solo alle 7:30 circa, quando ormai era troppo tardi per salire a bordo. Quindici minuti dopo la partenza l'aereo venne dirottato, e alle 8:46 venne fatto schiantare contro la Torre Nord del World Trade Center.\nVita privata.\nMacFarlane si definisce un fan di \"Guerre stellari\", \"Star Trek\" e fiction fantascientifiche. Il 26 maggio 2007 ha partecipato alla \"Star Wars Celebration IV \"a Los Angeles, California per promuovere \"Blue Harvest\", episodio de \"I Griffin\" basato proprio su Guerre stellari. \nSa cantare (\u00e8 un baritono) e suonare il pianoforte; nei suoi primi anni \u00e8 stato istruito dagli stessi istruttori di canto di Frank Sinatra. \nMacFarlane si dichiara ateo.\nRelazioni sentimentali.\nSeth ha avuto anche una relazione con l'attrice Emilia Clarke nel 2012; successivamente, nel marzo 2013, i due hanno reso pubblica la fine della loro relazione.\nVisione politica.\nMacFarlane \u00e8 tra i sostenitori del Partito Democratico statunitense per le cui cause ha donato 92.100 $. Inoltre ha anche donato 10.000 $ al presidente Barack Obama e ha parlato all'Obama rally.\nIl 14 ottobre 2015, nell'ambito delle primarie del Partito Democratico, MacFarlane ha manifestato il proprio appoggio a Bernie Sanders.\nDiritti gay.\n\u00c8 un forte sostenitore dei diritti gay ed \u00e8 favorevole al matrimonio fra persone dello stesso sesso. Ha reso pubblica la sua posizione dopo che un membro della sua famiglia domand\u00f2 se l'omosessualit\u00e0 potesse essere \"curata\".\nPremi e nomination.\nPremio Oscar\nPremio Emmy\nMTV Movie Awards\nAnnie Award\nTeen Choice Award\nRazzie Awards"}
{"id": "409617", "revid": "16953", "url": "https://it.wikipedia.org/wiki?curid=409617", "title": "Verbenacee", "text": ""}
{"id": "409623", "revid": "16953", "url": "https://it.wikipedia.org/wiki?curid=409623", "title": "Caprifoliacee", "text": ""}
{"id": "409650", "revid": "599", "url": "https://it.wikipedia.org/wiki?curid=409650", "title": "Jacques Solomon Hadamard", "text": ""}
{"id": "409654", "revid": "599", "url": "https://it.wikipedia.org/wiki?curid=409654", "title": "Pellegrino Rainaldi Danti", "text": ""}
{"id": "409667", "revid": "1745361", "url": "https://it.wikipedia.org/wiki?curid=409667", "title": "Festival MIX Milano", "text": "Il Festival MIX Milano di cinema gaylesbico e queer culture \u00e8 un festival cinematografico internazionale italiano organizzato dall'associazione no profit MIX Milano APS. L'evento culturale si svolge a Milano tutti gli anni ininterrottamente dal 1986, generalmente nei mesi di luglio e giugno in concomitanza col Gay pride cittadino.\nPanoramica.\nIl festival presenta tre concorsi: cortometraggi, documentari e lungometraggi. I film provengono da tutto il mondo ed affrontano la tematica LGBT sotto diversi punti di vista, con particolare riguardo ai diritti delle persone omosessuali e trans*.\nGli organizzatori presentano il festival con queste parole:\nL'affluenza di spettatori \u00e8 di circa dodicimila persone. \nStoria.\nIl Festival MIX Milano di Cinema GayLesbico e Cultura Queer \u00e8 il Festival del cinema della comunit\u00e0 gay, lesbica, trans e queer. Ogni anno viene portato in sala il meglio della cinematografia indipendente a tematica LGBT grazie a un team di programmatori e programmatrici dinamico, multiculturale e multigenerazionale.\nFondato nel 1986 come rassegna di cinema dal nome \u201cUno sguardo diverso\u201d da CIG, Altro Marted\u00ec, Babilonia e A.S.A. , gi\u00e0 dalla sua prima edizione si proponeva quindi come una manifestazione culturale trasversale che, puntando sulla valorizzazione della cinematografia indipendente, da un lato raccoglieva le istanze di rivendicazione e affermazione dell\u2019intera comunit\u00e0 LGBTQI, e dall\u2019altro ne anticipava le tendenze e ne promuoveva il riscatto politico e sociale.\nDal 1986 a oggi, pur non perdendo le sue radici originarie di impegno politico e radicamento territoriale, il Festival si \u00e8 trasformato, rappresentando simbolicamente l\u2019attraversamento di identit\u00e0 che l\u2019intera comunit\u00e0 LGBTQI ha percorso negli ultimi 35 anni.\nNel 1993, testimoniando l\u2019evoluzione della programmazione e della notoriet\u00e0 internazionale assunta, ha cambiato nome diventando il \u201cFestival di Cinema Gay e Lesbico di Milano\u201d. Nel 2005, in concomitanza con la sua prima edizione al Teatro Strehler di Milano, \u00e8 entrato nella famiglia dei Festival MIX che comprende i Festival LGBTQI di New York, di San Paulo, di Copenaghen e di Citt\u00e0 del Messico, un network dedicato alla ricerca sul linguaggio cinematografico tramite lo spazio dedicato alle realt\u00e0 emergenti, i cui Festival rappresentano, oltre a un momento di riflessione collettiva, anche occasioni imperdibili di costruzione di socialit\u00e0 e di interconnessione tra le persone. Con l\u2019adesione al network, il Festival ha assunto il suo nome definitivo e dal 2012, pur mantenendo con questa e altre realt\u00e0 una forte partnership, ha sciolto il suo connubio con il CIG assorbendo interamente la sua organizzazione, produzione e promozione all\u2019interno dell\u2019Associazione Culturale MIX Milano.\nIl Festival MIX \u00e8 inoltre tra i soci fondatori del MFN \u2013 Milano Film Network, la \u201c\"rete che unisce le esperienze e le risorse dei sette festival di cinema milanesi per offrire una proposta culturale lungo tutto l\u2019anno e una serie di servizi per chi si occupa di cinema e audiovisivo a Milano e in Italia\"\u201d. \nA testimonianza della continua espansione e del crescere del suo pubblico, grazie anche al continuo sostegno ottenuto dalle istituzioni locali e nazionali, il Festival negli anni ha cambiato pi\u00f9 volte luogo passando dal Cinema Paris al Cinema Pasquirolo e iniziando con il Teatro Manzoni il percorso che l\u2019ha portato alla prestigiosa sede del Teatro Strehler.\nGrazie anche alla personalit\u00e0 vulcanica ed eclettica di Giampaolo Marzi che per 25 anni ne \u00e8 stato il direttore artistico, il Festival MIX Milano ha ottenuto successi e anticipazioni di pregio inestimabile proponendo in anteprima al pubblico italiano perle come \u201cGrief\u201d, il primo lungometraggio di Richard Glatzer, il cortometraggio \u201cUn robe d\u2019\u00e8te\u201d di Francois Ozon, \u201cSuper 8 \u00bd\u201d, il porno-punk in bianco e nero di Bruce La Bruce, i film di Sebastien Lifhsitz, le opere di Joao Rodrigueze Patricia Rozema, la perversione adolescenziale nel \u201cTarnation\u201d di Johnatan Caouette e \u201cJ\u2019\u00e8 tu\u00e8 ma mere\u201d e \u201cLes amours immaginaires\u201d, i primi lavori del canadese Xavier Dolan. Francois Ozon e Xavier Dolan, ovvero quelli che allora erano giovani promesse e ora sono diventati importanti registi internazionali, hanno avuto proprio il Festival MIX Milano come prima tappa per la loro affermazione.\nOggi infatti il MIX \u00e8 senza alcun dubbio una realt\u00e0 ben radicata nel tessuto culturale trasversale del capoluogo milanese: rappresenta uno dei Festival del Cinema LGBTQI con maggiore affluenza di pubblico (con picchi fino a 12.000 ingressi), ha una corposa risonanza mediatica in campo nazionale e internazionale ed \u00e8 una manifestazione nota e apprezzata in tutto il mondo.\nL'edizione 2020 del Festival MIX Milano si \u00e8 tenuta dal 17 al 20 Settembre al Teatro Strehler e al Teatro Studio Melato dopo un rinvio dovuto alla pandemia da SARS-COV2 che ne ha determinato la nuova struttura \"ibrida\", parte in streaming digitale e parte in presenza.\nLa 35\u00aa edizione si svolger\u00e0 dal 16 al 19 settembre 2021 e sar\u00e0 nuovamente in forma \"ibrida\" in streaming digitale su NEXO+ e presso ben tre locations fisiche: il Teatro Strehler, il Teatro Studio Melato e l'Arena del Palazzo Reale di Milano.\nDal 2021, il Festival cambia nome in \"MiX Festival Internazionale di Cinema Lgbtq+ e Cultura Queer\" per sottolineare in maniera pi\u00f9 marcata la vocazione internazionale del Festival ed adeguare la definizione di cinema gay-lesbico con la pi\u00f9 contemporanea e inclusiva sigla Lgbtq+\nPremi.\nIl festival assegna, attraverso giurie internazionali, 5 premi:\nA questi premi ogni anno si affiancano i premi assegnati dai partner del Festival come i canali del bouquet Sky Cielo e laF e NEXO+, la piattaforma di streaming digitale on demand creata da Nexo Digital, tra i leader mondiali nella produzione e distribuzione cinematografica. \nI premi Queen of Music, Queen of Comedy e MORE LOVE.\nIl Festival, negli ultimi anni, conferisce tre riconoscimenti a personalit\u00e0 dello spettacolo, della cultura e della societ\u00e0 civile che si sono particolarmente distinte nella loro attivit\u00e0 professionale e personale nell'affrontare le tematiche lgbt. \nIl Queen of Music \u00e8 il premio dedicato alla musica ed \u00e8 stato assegnato a personalit\u00e0 come Patty Pravo, Miriam Makeba, Nina Zilli, Syria, Malika Ayane, Ivana Spagna e Francesca Michielin. Il Queen of Comedy, invece, \u00e8 il premio dedicato ad attrici ed autrici ed \u00e8 stato assegnato a personalit\u00e0 come Serra Yilmaz, Franca Valeri, Iaia Forte, Paola Cortellesi e Giuliana De Sio. Infine il premio MORE LOVE, inaugurato nel 2017 con Mika, viene assegnato ogni anno alla persona che pi\u00f9 si \u00e8 distinta nell'impegno sociale e nella lotta contro le discriminazioni ed ha visto premiare negli anni Filippo Timi, Natalia Aspesi, Gino Strada e Liliana Segre.\nDirettori.\nEcco la lista (parziale) dei direttori artistici del Festival Mix di Milano:\nLuoghi.\nLa manifestazione dal 2015 si tiene al Piccolo Teatro Strehler (con 970 posti). Con l'espansione del Festival, negli anni si \u00e8 aggiunto il Piccolo Teatro Studio Melato (con 406 posti) e nel 2021 si aggiunge, per la prima volta, il cortile di Palazzo Reale."}
{"id": "409674", "revid": "125937648", "url": "https://it.wikipedia.org/wiki?curid=409674", "title": "Golden Gate Bridge", "text": "Il Golden Gate Bridge \u00e8 un ponte sospeso che sovrasta il Golden Gate, stretto che mette in comunicazione l'Oceano Pacifico con la Baia di San Francisco. Collega San Francisco, sulla punta settentrionale dell'omonima penisola, con la parte meridionale della contea di Marin. Nella contea di Marin, la citt\u00e0 pi\u00f9 vicina al ponte \u00e8 il piccolo centro costiero di Sausalito.\nComplessivamente il ponte, includendo anche le rampe di salita e discesa, \u00e8 lungo ; la distanza tra le torri (\"campata principale\") \u00e8 e lo spazio disponibile sotto il ponte \u00e8 di 67\u00a0m con condizioni medie di alta marea. L'altezza delle due torri \u00e8 225\u00a0m sopra il livello dell'acqua. Il diametro dei cavi della sospensione principale \u00e8 92,4\u00a0cm e ciascuno di essi \u00e8 formato da cavetti che, sommati tra loro, portano ad una lunghezza totale di (pari ad un terzo della distanza media Terra-Luna)\nQuando fu ultimato, nel 1937, il Golden Gate Bridge era il pi\u00f9 lungo ponte sospeso del mondo e nel tempo \u00e8 diventato simbolo internazionalmente riconosciuto della citt\u00e0 di San Francisco.\nStoria.\nLa prima idea di un ponte che collegasse le due sponde della baia venne nientemeno che all'imprenditore Norton I, ma per quei tempi era considerata molto futuristica. La proposta venne considerata fattibile molti anni dopo per merito dell'ingegnere James Wilkins, che la scrisse in un articolo in cui ne sosteneva l'utilit\u00e0 per rendere pi\u00f9 sicura e veloce la traversata dello stretto, fino ad allora fatta con i traghetti.\nIl nome \"Golden Gate Bridge\" fu proposto nel 1917 dall'ingegnere urbanistico della citt\u00e0 di San Francisco M. H. O'Shaughnessy.\nIl ponte fu dovuto all'ingegno, alla straordinaria bravura e intelligenza di Joseph Strauss, un ingegnere che aveva gi\u00e0 progettato oltre 500 ponti mobili, ma tutti molto pi\u00f9 piccoli e situati pi\u00f9 nell'entroterra rispetto al nuovo progetto.\nInizi\u00f2 nel 1927 con alcuni disegni che erano ben lontani dall'essere approvati, e spese oltre un decennio alla ricerca di sostenitori. Il progetto iniziale di Strauss comprendeva due grandi travi a mensola, una per ogni lato, connesse da un segmento centrale sospeso.\nAltre figure chiave nella nascita dell'opera furono l'architetto Irving Morrow, responsabile per le decorazioni e la scelta del colore, l'ingegnere Charles Alton Ellis ed il progettista di ponti Leon Moisseiff, che collaborarono alla risoluzione dei problemi strutturali.\nNel maggio del 1924 fu presentata una petizione al colonnello Herbert Deakyne che, in nome del segretario alla difesa, approv\u00f2 la cessione dell'uso dei terreni necessari alla costruzione del ponte. \nIl \"Golden Gate Bridge and Highway District\" fu costituito nel 1928 come entit\u00e0 incaricata ufficialmente della progettazione, costruzione e finanziamento del ponte. Nel distretto erano incluse non solo la citt\u00e0 e la contea di San Francisco e la contea di Marin, nei cui territori vi erano i due imbocchi del ponte, ma anche le contee di Napa, Sonoma, Mendocino e Del Norte.\nRappresentanti di ognuna delle contee sedevano nel consiglio di amministrazione del District, i cui elettori, nel 1930, approvarono il finanziamento del progetto grazie ad un programma speciale di obbligazioni che poneva le loro case, le loro fattorie e le loro attivit\u00e0 commerciali a garanzia.\nQuesto programma di obbligazioni garant\u00ec i primi 35 milioni di dollari.\nL'ingegner Strauss rispett\u00f2 le scadenze e permise di risparmiare oltre un milione di dollari sul preventivo.\nLa costruzione inizi\u00f2 il 5 gennaio 1933.\nL'ultima delle obbligazioni fu rimborsata nel 1971 ed il bilancio finale vide la restituzione del capitale iniziale di 35 milioni pi\u00f9 circa 39 milioni di dollari di interessi interamente recuperati grazie ai pedaggi.\nIl ponte fu completato nell'aprile del 1937 e fu aperto ai pedoni il 27 maggio dello stesso anno. Il giorno seguente, a mezzogiorno, il presidente Roosevelt, da Washington, premendo un pulsante diede il via ufficiale al traffico di veicoli attraverso il ponte.\nPer quanto riguarda la sicurezza delle persone che lavoravano alla costruzione, particolare ed efficace fu la rete di protezione tesa nella parte inferiore del ponte, che ridusse significativamente il numero di morti per caduta rispetto a quelli attesi per un simile progetto. 11 uomini morirono cadendo, mentre altri 19 furono salvati dalla rete. Degli 11, ben 10 morirono quando il ponte era vicino al completamento, a causa del cedimento della rete di protezione sotto la caduta di un ponteggio.\nI 19 che sopravvissero grazie alla protezione divennero membri di un club particolare, denominato \"Halfway to Hell Club\" (Il club a met\u00e0 strada per l'inferno).\nPer commemorare la straordinaria figura dell'ing. Joseph Strauss, una sua statua \u00e8 stata posta vicino al ponte nel 1955, per ricordare a tutti quanto sia stato importante il suo lavoro per la costruzione del Golden Gate Bridge.\nL'ampiezza della parte centrale del Golden Gate \u00e8 stata la pi\u00f9 lunga tra i ponti sospesi fino al 1964, quando il Ponte di Verrazzano (\"Verrazzano Narrows Bridge\") fu eretto per unire Staten Island con Brooklyn, due quartieri di New York.\nAl momento della costruzione il Golden Gate possedeva le torri di sospensione pi\u00f9 alte del mondo e detenne questo record fino in tempi recenti. Nel 1957, il Mackinac Bridge nel Michigan super\u00f2 in lunghezza tra gli ancoraggi il ponte di San Francisco, divenendo il ponte sospeso con la maggiore lunghezza totale.\nAttualmente il ponte sospeso pi\u00f9 lungo del mondo \u00e8 quello di Akashi-Kaikyo, in Giappone.\nTraffico.\nEssendo l'unica via per uscire da San Francisco verso nord, il ponte fa parte sia della U.S. Route 101, sia della California State Route 1 e in un giorno normale su di esso transitano circa veicoli. Ha 6 corsie in totale e un marciapiede per lato. Durante le ore della mattina dei giorni infrasettimanali, il traffico maggiore entra in citt\u00e0, quindi 4 delle 6 corsie sono dedicate alla marcia verso sud. Al contrario, durante i pomeriggi dei giorni lavorativi il traffico maggiore va verso Sausalito, quindi il maggior numero di corsie \u00e8 dedicato all'uscita da San Francisco.\nLa linea di separazione tra i sensi di marcia \u00e8 spostata a seconda delle necessit\u00e0 del traffico ed \u00e8 segnalata da birilli che si conficcano nel terreno. Il cambio di posizione dei birilli avviene grazie ad uno speciale veicolo che possiede un basso pianale sul retro, dove stanno seduti due operatori. Il primo estrae i birilli dai fori dal suo lato e li passa al secondo che li installa sulla nuova linea separatrice.\nFin dagli anni ottanta ci fu una proposta per l'installazione di una barriera mobile per separare i sensi di marcia e nel marzo 2005 il consiglio di amministrazione del ponte si \u00e8 impegnato a trovare i due milioni di dollari necessari a completarne lo studio.\nPer quanto riguarda i marciapiedi, quello utilizzabile dai pedoni \u00e8 soltanto quello est, dalle 5 alle 21 da aprile a ottobre. Negli altri mesi l'orario si riduce dalle 5 alle 18:30. Apertura e chiusura sono assicurate da cancelli automatici.\nI ciclisti (gli skateboard non sono ammessi) possono usare sia il marciapiede est che quello ovest, a seconda dell'orario e del periodo dell'anno. Sul marciapiede est i ciclisti devono comunque dare la precedenza ai pedoni.\nDal suo completamento il ponte \u00e8 rimasto chiuso a causa del forte vento solo in tre occasioni: nel 1951, 1982 e 1983. A partire dal 1\u00ba ottobre 1983 il limite di velocit\u00e0 sul ponte \u00e8 stato ridotto da 55 miglia all'ora (90\u00a0km/h) a 45 (70\u00a0km/h).\nEstetica.\nIl colore del ponte \u00e8 una tonalit\u00e0 di arancione chiamata arancione internazionale. Fu scelto dato che l'acciaio veniva portato con un rivestimento di color arancione per evitare la corrosione e quindi durante la costruzione gli abitanti si erano abituati a vederlo di quel colore. Fu scelto anche su consiglio dell'architetto Irving Morrow perch\u00e9 \u00e8 intonato coi colori naturali dei dintorni e perch\u00e9 rende la struttura pi\u00f9 visibile nella nebbia. Prima di esso si erano pensati a vari colori, addirittura la difesa voleva che il ponte fosse colorato di nero e giallo come un grande segnale per permettere alle navi di vederlo facilmente anche nella nebbia. Alla fine l'arancione internazionale permise di conciliare le esigenze estetiche e pratiche della struttura.\nIl Golden Gate Bridge \u00e8 largamente considerato uno dei pi\u00f9 notevoli esempi di ingegneria applicata alla costruzione di ponti, sia per il progetto strutturale che per la sua estetica. \u00c8 stato inoltre dichiarato una delle moderne meraviglie del mondo dall'Associazione degli Ingegneri Civili Americani.\nVerniciatura.\nIl ponte era in origine verniciato con minio rosso e vernice al piombo. A met\u00e0 degli anni sessanta prese il via un programma per prevenire la corrosione che consisteva nell'asportazione della vernice originale sostituendola con una a base di emimorfite (un silicato idrato di zinco) ricoperta da vernice vinilica. Dal 1990 il rivestimento usato \u00e8 acrilico. Il programma \u00e8 stato completato nel 1995 e attualmente ben 38 pittori lavorano costantemente per mantenere intatta la bellezza del Golden Gate Bridge.\nSuicidi.\nIl Golden Gate Bridge \u00e8 un luogo tristemente noto per via dei numerosi suicidi. Il conto ufficiale dei suicidi termin\u00f2 nel 1995, quando la cifra si avvicinava a .\nNegli otto anni seguenti fino al 2003 la media era di un suicidio ogni due settimane, media che port\u00f2 il computo non ufficiale oltre .\nI 67 m del salto vengono percorsi in 4 secondi: il saltatore colpisce l'acqua a una velocit\u00e0 di circa .\nAl 2003 soltanto 26 persone sono sopravvissute al salto, e lo hanno fatto perch\u00e9 sono entrati in acqua dai piedi; in ogni modo hanno riportato lesioni interne e numerose fratture.\nMolte possibili soluzioni sono state discusse per diminuire il numero di suicidi dal ponte. Una delle misure adottate \u00e8 stata quella di chiudere il ponte ai pedoni la notte. L'installazione di barriere di contenimento per i suicidi \u00e8 stata contrastata dagli alti costi, dalle difficolt\u00e0 tecniche e dall'opposizione dell'opinione pubblica.\nIl 27 gennaio 2005 il Bridge District, che gestisce il ponte, ha riproposto per l'ottava volta l'installazione delle barriere anti-suicidi, citando \"il notevole interesse destato dal problema nella stampa e nell'opinione pubblica\". L'11 marzo 2005 il consiglio di amministrazione del ponte ha approvato l'investimento di 2 milioni di dollari in 2 anni per lo studio di fattibilit\u00e0 delle barriere.\nI favorevoli alle barriere hanno citato, come esempi, l'Empire State Building e la Torre Eiffel, dove dopo l'installazione delle protezioni il numero dei suicidi \u00e8 sceso a zero. Gli oppositori alle barriere argomentano che esse sono brutte, costose e avrebbero solo l'effetto di far cambiare metodo e luogo al suicida.\nUn metodo adottato per scoraggiare i suicidi \u00e8 stato presentare una petizione chiamata \"Jump for life\" (\"Salto per la vita\") nel 2005 per chiedere che sul ponte diventi possibile fare il bungee jumping, in modo da cercare di rendere il ponte meno affascinante come luogo per togliersi la vita.\nApparizione in opere culturali.\nTelevisione.\nMolte serie tv sono ambientate a San Francisco, quindi il ponte o altri panorami cittadini appaiono nella sigla, nei titoli di testa o di coda. Tra esse, si possono ricordare: "}
{"id": "409677", "revid": "47767", "url": "https://it.wikipedia.org/wiki?curid=409677", "title": "Esarazione", "text": "In glaciologia e geologia l'esarazione \u00e8 l'insieme dei processi fisici di erosione da parte di un ghiacciaio sulle rocce che sono a contatto con esso. Questo processo permette anche la modifica del paesaggio da parte del ghiacciaio, il quale, trascinando vari frammenti di diverso peso e dimensione riesce a scolpire il fondovalle. \nDescrizione.\nL'esarazione modella le rocce in forme levigate e graffiate.\nPu\u00f2 esercitarsi sostanzialmente in due modi complementari: \nLe forme che maggiormente testimoniano il modellamento glaciale sono i cosiddetti \"dossi montonati\". La caratteristica pi\u00f9 evidente di questi elementi morfologici \u00e8 la forma arrotondata e smussata; le superfici che li compongono appaiono levigate e sovente possono conservare delle striature glaciali. I detriti prodotti dall'esarazione (till) costituiscono dossi molto allungati, chiamati cordoni morenici."}
{"id": "409679", "revid": "599", "url": "https://it.wikipedia.org/wiki?curid=409679", "title": "Egnatio Danti", "text": ""}
{"id": "409689", "revid": "638792", "url": "https://it.wikipedia.org/wiki?curid=409689", "title": "Valerio (personaggio)", "text": ""}
{"id": "409695", "revid": "76963", "url": "https://it.wikipedia.org/wiki?curid=409695", "title": "Anders Zorn", "text": "Biografia.\nL'artista dal 1875 al 1881 studi\u00f2 alla Reale Accademia delle Belle Arti di Stoccolma, soggiornando successivamente in Spagna, Inghilterra, lavorando esclusivamente con la tecnica dell'acquerello e dipingendo ritratti, paesaggi e scene di genere. Di questo periodo sono \"Sul Bosforo\" (1886: Mora, Museo Z), \"Clapotis\" (1887: Copenaghen).\nNegli anni 1888-96 si stabil\u00ec a Parigi dove affront\u00f2 la pittura a olio, realizzando scene di genere e ritratti: \"Effetto notturno\" (1895: G\u00f6teborg), \"Ritratto di Coquelin minore\" (1889: collezione privata).\nTornato a Mora nel 1896, l'artista si indirizz\u00f2 verso un tipo di pittura decorativa fatta di forti contrasti. (\"Danza della notte di san Giovanni\", 1897: Stoccolma). L'artista lasci\u00f2 le sue collezioni e le sue opere alla sua citt\u00e0 natale, dove gli \u00e8 stato dedicato un museo.\n\u00c8 del 1994 un film sulla vita dell'artista, \"Zorn\", diretto da Gunnar Hellstr\u00f6m."}
{"id": "409701", "revid": "712828", "url": "https://it.wikipedia.org/wiki?curid=409701", "title": "Capopalestra", "text": ""}
{"id": "409706", "revid": "438678", "url": "https://it.wikipedia.org/wiki?curid=409706", "title": "Legge del moto di Newton", "text": ""}
{"id": "409711", "revid": "125386781", "url": "https://it.wikipedia.org/wiki?curid=409711", "title": "Catamarano", "text": "Il \u00e8 una imbarcazione appartenente alla categoria dei multiscafo, formato da due scafi collegati da una \"struttura di collegamento\" chiamata ponte.\nI catamarani sfruttano la riduzione della resistenza al moto che si realizza, per le carene dislocanti (cio\u00e8 il cui sostentamento/galleggiamento \u00e8 garantito dalla spinta idrostatica e non da effetti idrodinamici) veloci, attraverso carene filanti di elevato allungamento cio\u00e8 con la lunghezza accentuata rispetto a larghezza ed immersione. Il carico trasportato generalmente si trova sia all'interno dei due scafi che sul ponte di collegamento dei due scafi.\nI catamarani, in Occidente, sono di concezione relativamente recente, utilizzati per il trasporto veloce di passeggeri e cose, per lo svago e lo sport. Il Classe A \u00e8 un catamarano monotipo di piccole dimensioni.\nStoria.\nLa parola catamarano deriva dal Lingua tamil \"kattu-maram\" \u0b95\u0b9f\u0bcd\u0b9f\u0bc1\u0bae\u0bb0\u0bae\u0bcd: kattu \"legare\" + maram \"albero\", e trae origine dalle imbarcazioni utilizzate dalle popolazioni del Paravas, un'aristocratica comunit\u00e0 di pescatori posta nel litorale sud di Tamil (India). I catamarani furono utilizzati dalla antica dinastia Tamil dei Chola fin dal V secolo a.C. per spostare le proprie flotte alla conquista delle regioni asiatiche sudorientali come la Birmania, l'Indonesia e la Malaysia.\nIn Europa la conoscenza di questa imbarcazione trae origine della canoa polinesiana o canoa a bilanciere diffusa da millenni fra le popolazioni insulari poste tra l'oceano Indiano e l'Oceano Pacifico. In questo particolare tipo di canoa, dei due scafi il pi\u00f9 grande ospita equipaggio e carico, il pi\u00f9 piccolo stabilizza, con possibilit\u00e0 nulle di carico.&lt;BR&gt;\nAll'inizio l'accettazione, da parte dei marinai occidentali, di tale tipo di imbarcazione fu nulla in quanto, se favorisce lo spostamento lungo le rotte oceaniche causa la sua elevata stabilit\u00e0 e velocit\u00e0, non permette per\u00f2 di portare carichi elevati, a causa della piccola stazza (caratteristica nel disegno di tale mezzo) rendendolo inutile per il commercio.\nUtilizzo del catamarano.\nAnche se i natanti con configurazione dello scafo a catamarano offrono elevati livelli di stabilit\u00e0 e velocit\u00e0, non sono certo ideali per il trasporto delle merci (cargo). \u00c8 necessario ricordare che l'espansione oceanica delle popolazioni europee \u00e8 avvenuta nel principale interesse di apertura delle rotte commerciali di trasporto, rotte per le quali risultavano redditizie solo imbarcazioni ad elevato carico (stazza), per le quali la forma monoscafo \u00e8 perfettamente idonea.\nContrariamente, nelle zone insulari oceaniche, la cronica mancanza di legname di qualit\u00e0 per la costruzione degli scafi, ha richiesto un differente approccio. I popoli insulari dell'Oceano Indiano e del Pacifico, hanno cos\u00ec minimizzato il consumo del prezioso legname per la costruzione delle loro imbarcazioni, parallelamente avevano bisogno di imbarcazioni efficienti con elevati rapporti lunghezza/larghezza dello scafo (scafo sottile), in quanto la propulsione era normalmente affidata a pochi rematori e/o una piccola vela. In queste condizioni il catamarano \u00e8 la scelta ottimale, la stabilit\u00e0 \u00e8 garantita dalla particolare geometria anche per scafi assai sottili e il consumo di legname, a parit\u00e0 di stabilit\u00e0, \u00e8 minimo. \nOvviamente questa soluzione permette il trasporto solo di carichi limitati, qualche guerriero, un po' di cibo e pochi animali da utilizzare per una futura colonizzazione. In effetti questi popoli insulari hanno colonizzato le varie isole imponendo la propria presenza con una esistenza legata principalmente allo sfruttamento agricolo. Il commercio \u00e8 sempre stata un'attivit\u00e0 limitata, legata a poche tipologie di oggetti.\nCatamarano Ro-Pax.\nNegli ultimi anni si sono diffusi in tutto il mondo i catamarani per il trasporto combinato di passeggeri ed auto al seguito, su rotte di medio e breve raggio. Appartenenti alla categoria HSC (High Speed Craft) permettono di ridurre i tempi di traversata rispetto ai traghetti tradizionali. Grazie ad una propulsione a idrogetti e ad un minore attrito sull'acqua questi possono raggiungere velocit\u00e0 comprese tra i 35 e i 45 nodi, trasportando centinaia di passeggeri assieme a decine di autovetture, autobus e camion. In Europa queste imbarcazioni vengono regolarmente impiegate nel Canale della Manica, nel Lago di Costanza, tra Inghilterra ed Irlanda e tra Svezia e Germania, in Italia tra Sicilia e Malta con catamarani fra i pi\u00f9 grandi al mondo della compagnia maltese Virtu Ferries Limited. Vengono inoltre impiegati nella stagione estiva per i collegamenti con Croazia e le isole greche di Corf\u00f9 e Paxos. Crescente diffusione stanno conoscendo in Grecia, in particolare nel Mar Egeo, per i collegamenti tra il Pireo e numerose isole delle Cicladi.\nCatamarano da diporto.\nIl catamarano incrementa la resistenza all'avanzamento circa proporzionalmente al quadrato della velocit\u00e0, mentre nel monoscafo questa aumenta al cubo, ci\u00f2 significa che per raddoppiare la velocit\u00e0 nel multiscafo serve quadruplicare la potenza (di vela o motore) mentre nel monoscafo bisogna moltiplicarla per otto. La stabilit\u00e0 trasversale del catamarano \u00e8 di tipo geometrico (stabilit\u00e0 di forma), negli scafi a vela la forza necessaria a fare sbandare inizialmente un catamarano \u00e8 4 volte quella necessaria a fare sbandare un monoscafo, la cui stabilit\u00e0 \u00e8 fornita dal peso della chiglia (stabilit\u00e0 di peso).\nNegli ultimi decenni c'\u00e8 stato un interesse sempre crescente riguardo ai catamarani. A parit\u00e0 di lunghezza un catamarano ha spazi maggiori di un monoscafo a vela, una migliore stabilit\u00e0, un pescaggio contenuto e una notevole facilit\u00e0 di manovra, adatto ai neofiti e famiglie. Presenta alcuni svantaggi, come la difficolt\u00e0 a trovare ormeggi, il costo maggiore e la ridotta possibilit\u00e0 di risalire il vento. Dai puristi della vela \u00e8 considerato un sidecar del mare.\nA testimonianza del successo dei catamarani da diporto, il mercato del noleggio di barche \u00e8 composto al 50% da catamarani ai Caraibi e al 40% nel Mediterraneo."}
{"id": "409716", "revid": "76963", "url": "https://it.wikipedia.org/wiki?curid=409716", "title": "Walter Guinness, I barone Moyne", "text": "Biografia.\nWalter Edward Guinness nacque a Dublino, Irlanda, e fu il terzo figlio di Edward Guinness, I conte di Iveagh.\nCarriera.\nCarriera militare.\nDa Eton egli part\u00ec volontario per servire nel corso della guerra sudafricana, in cui fu ferito. \nDurante la prima guerra mondiale, sebbene fosse eletto in parlamento, prest\u00f2 servizio in Suffolk Yeomanry in Egitto e nella battaglia di Gallipoli.\nCarriera politica.\nNel 1907 fu eletto al Parlamento come Conservatore per il collegio di Bury St Edmunds, che egli seguit\u00f2 a rappresentare fino al 1931. Nel 1922 fu nominato sottosegretario di Stato alla guerra, la prima di numerose nomine che culminarono infine nell'incarico di ministro dell'agricoltura (novembre 1925 - giugno 1929).\nDopo le elezioni generali in Gran Bretagna del 1929 in cui i conservatori furono sconfitti, si ritir\u00f2 dall'incarico e fu fatto barone Moyne di Bury St Edmunds.\nDurante la seconda guerra mondiale divent\u00f2 segretario di Stato alle colonie e leader della Camera dei lords nel 1941. Nell'agosto del 1942 fu nominato vice-ministro di Stato al Cairo e nel gennaio 1944 ministro residente nel Vicino Oriente.\nAssassinio.\nIl 6 novembre 1944 Moyne fu assassinato al Cairo da Eliyahu Bet-Zuri ed Eliyahu Hakim, due membri della fazione \"cananea\" del gruppo terroristico ebraico noto come \"Banda Stern\", chiamato Lehi in ebraico, che si opponeva al Mandato sulla Palestina affidato al termine della Prima guerra mondiale al Regno Unito dalla Lega delle Nazioni. I due omicidi furono immediatamente individuati e posti sotto processo da una corte militare, La condanna a morte per impiccagione fu eseguita il 22 marzo 1945.\nSebbene la Banda Stern avesse preso come obiettivo il personale addetto al Mandato britannico fin dalla sua costituzione nel 1940, Lord Moyne fu il primo alto funzionario britannico ad essere colpito da costoro. Questo fu dunque il colpo d'apertura della campagna condotta dalla nuova Banda Stern.\nAlcuni si chiedono se questo atto provocatorio non fosse altro che un errore dettato dalla precipitazione. Lord Moyne era un alleato e un intimo amico dell'ex Primo Ministro Winston Churchill. Ma in fin dei conti, l'azione addolor\u00f2 assai poco il gruppo; i Conservatori abbandonarono il potere quell'anno. Ci\u00f2 port\u00f2 a un'accresciuta resistenza nei successivi quattro anni da parte degli integralisti dell'Etzel (Organizzazione Militare Nazionale) di Menachem Begin, e anche da parte della moderata Haganah di David Ben-Gurion, malgrado nell'ultimo caso essa si manifestasse con la sola immigrazione illegale.\nLord Moyne fu individuato come vittima dai suoi carnefici solo perch\u00e9 era il funzionario britannico pi\u00f9 alto in grado a portata della Banda Stern. Numerose affermazioni furono fatte dopo l'accaduto circa Lord Moyne per giustificarne l'assassinio, ma in gran parte sono risultate, a un pi\u00f9 serio esame, non credibili.\nMoyne era stato da qualcuno biasimato per l'affondamento il 24 febbraio del 1942, da parte del sommergibile sovietico \"Shch 213\" (classe Shchuka), della nave Struma, che aveva causato la morte di 768 tra uomini, donne e bambini israeliti che dalla Romania cercavano di raggiungere la Palestina mandataria, malgrado Moyne non si trovasse in Vicino Oriente a quel tempo e malgrado l'Irgun e il Lehi accusassero per lo pi\u00f9 l'Alto Commissario britannico, Sir Harold MacMichael, per non aver in precedenza concesso visti d'ingresso agli ebrei rumeni che volevano sfuggire il pi\u00f9 che probabile crudele destino che sarebbe stato loro riservato dalle autorit\u00e0 filo-naziste rumene.\nS'\u00e8 sovente detto che Moyne fosse in qualche modo da biasimare per il Libro Bianco sulla Palestina del 1939 ma - anche in questo caso - egli non ebbe nulla a che fare con la sua redazione. In nessun senso egli fu un esponente, simbolico o reale, della politica britannica anti-sionista. Era stato Ministro Residente al Cairo per un solo mese prima del suo assassinio nel 1944.\nAccuse contro di lui furono anche fatte da Joel Brand che era stato inviato dall'esponente nazista Adolf Eichmann in Vicino Oriente con una proposta di scambio di vite ebraiche con forniture britanniche che si disse sarebbero state usate solo contro l'Unione Sovietica. I collegamenti di Brand con Eichmann e la Banda Stern sollevano in realt\u00e0 seri dubbi circa la loro credibilit\u00e0.\nL'omicidio di Moyne fu severamente condannato dagli Ebrei insediati in Palestina, che iniziavano a cooperare con le autorit\u00e0 britanniche contro la Banda Stern e l'Irgun e lo stesso Chaim Weizmann dichiar\u00f2 che la morte di Lord Moyne era stata per lui pi\u00f9 dolorosa della morte del suo stesso figlio. Di tutto ci\u00f2, tuttavia, a met\u00e0 degli anni settanta, non tennero il minimo conto le autorit\u00e0 israeliane, che trattarono positivamente col governo egiziano di Anwar al-Sadat per ottenere i cadaveri dei due omicidi della Banda Stern che erano stati inumati in Egitto dopo la loro esecuzione, in cambio del rilascio di 20 prigionieri arabi catturati a Gaza e nel Sinai.\nEssi furono perci\u00f2 nuovamente sepolti, questa volta nella Jerusalem Hall of Heroism di Gerusalemme. Il governo di Sua Maest\u00e0 britannica deplor\u00f2 inutilmente l'accaduto, denunciando il fatto che Israele avesse onorato degli assassini trattandoli da eroi, ma non teneva evidentemente nel debito conto l'estrema difficolt\u00e0 (se non \"impossibilit\u00e0\") di tracciare, a qualsiasi latitudine, una precisa linea di demarcazione morale tra \"azione terroristica\" e \"azione di legittima resistenza\", come ben dimostrato da tanti episodi relativi al pluridecennale conflitto arabo-israeliano.\nMatrimonio.\nSpos\u00f2, il 24 giugno 1903, Lady Evelyn Hilda Stuart Erskine (21 marzo 1883-21 luglio 1939), figlia di Shipley Erskine, XIV conte di Buchan. Ebbero tre figli:"}
{"id": "409717", "revid": "1543377", "url": "https://it.wikipedia.org/wiki?curid=409717", "title": "Haoma", "text": "Haoma \u00e8 il termine avestico che indica sia una pianta sacra da cui si estrae una bevanda rituale (\"parahaoma\"), sia la divinit\u00e0 che questa contiene.\nDescrizione.\nL\"'haoma\" \u00e8 proprio delle religioni iraniche praticate delle popolazioni indoeuropee che, intorno al XV secolo a.C., si stabilirono negli altipiani dell'odierno Iran provenienti da dall'area di Balkh (oggi in Afghanistan settentrionale).\nIl rito dell\"'haoma\" fu successivamente inserito all'interno della religione zoroastriana fondata, presumibilmente tra il X e l'VIII secolo a.C., dal profeta e riformatore religioso Zarathu\u0161tra.\nJacques Duchesne-Guillemin evidenzia che, secondo queste credenze religiose, la divinit\u00e0 Haoma contenuta nella pianta verrebbe uccisa dalla spremitura della stessa atta a produrre la bevanda rituale. Stesso accaduto, rileva Duchesne-Guillemin, avviene secondo le fonti vediche per il \"soma\" vedico con cui l\"haoma\" conserva una strettissima correlazione. Cos\u00ec, sempre per Duchesne-Guillemin, il sacrificio dell\"haoma-soma\" fu un sacrificio di \"comunione\".\nAllo stesso modo Victor Henry sostiene che tale pratica appartenesse inizialmente all'intera comunit\u00e0 per poi restringersi alla casta sacerdotale che si andava formando.\nL\"'Haoma\" \u00e8 quindi un dio contenuto in una pianta, a cui vengono sacrificate parti di una vittima cruenta di un precedente sacrificio e che successivamente viene ucciso spremendo la pianta in cui esso \u00e8 contenuto. La bevanda sacra frutto di questa spremitura viene a sua volta offerta ad altre divinit\u00e0 e assunta dai celebranti il rito per raggiungere l'immortalit\u00e0, la vittoria nelle dispute sacre o per conseguire beni materiali.\nFranciscus Bernardus Jacobus Kuiper ritiene che tale sacrificio fosse celebrato in occasione del solstizio invernale seguendo un mito cosmogonico di rinnovamento che inaugurava l'anno nuovo."}
{"id": "409718", "revid": "848981", "url": "https://it.wikipedia.org/wiki?curid=409718", "title": "Giovanni Vailati", "text": "Biografia.\nVailati si laure\u00f2 all'Universit\u00e0 di Torino prima in ingegneria nel 1884 e poi in matematica nel 1888. Qui insegn\u00f2 storia della meccanica dal 1896 al 1899, dopo aver lavorato come assistente di Giuseppe Peano e Vito Volterra. Egli lasci\u00f2 il suo posto universitario nel 1899 e cos\u00ec pot\u00e9 proseguire i suoi studi in modo indipendente, e si guadagn\u00f2 da vivere insegnando matematica nelle scuole superiori. Durante la sua vita fu conosciuto a livello internazionale, i suoi scritti sono stati tradotti in inglese, francese, e polacco, sebbene fu in gran parte dimenticato dopo la sua morte a Roma. Non pubblic\u00f2 nessun libro completo, ma lasci\u00f2 circa 200 saggi e recensioni che toccano un'ampia gamma di discipline.\nPosizioni filosofiche.\nL'opinione di Vailati nei confronti della filosofia era che essa fornisse una preparazione e gli strumenti per il lavoro scientifico. Per questa ragione, e perch\u00e9 la filosofia dovrebbe essere neutrale fra opposte convinzioni, concezioni, strutture teoriche, ecc., il filosofo dovrebbe evitare l'uso di un linguaggio tecnico specialistico, ma dovrebbe usare il linguaggio che la filosofia adotta in quelle aree in cui \u00e8 interessata. Ci\u00f2 non vuol dire che il filosofo debba soltanto accettare qualunque cosa egli trovi; un termine del linguaggio ordinario potrebbe essere problematico, ma le sue carenze dovrebbero essere corrette piuttosto che sostituite con qualche nuovo termine tecnico.\nIl suo pensiero sulla verit\u00e0 e sul significato fu influenzato da filosofi come Charles Sanders Peirce ed Ernst Mach. Egli con cautela distinse fra significato e verit\u00e0: \"La questione di determinare che cosa vogliamo dire quando enunciamo una data proposizione, non solo \u00e8 una questione affatto distinta da quella di decidere se essa sia vera o falsa (Scritti, p. 187). Tuttavia, dopo aver deciso cosa si vuole dire, l'azione di decidere se ci\u00f2 \u00e8 vero o falso \u00e8 cruciale. Vailati ebbe un pensiero positivista moderato, sia nella scienza che nella filosofia:\n\"La tattica adottata dai pragmatisti in questa loro guerra contro l'abuso delle astrazioni e delle unificazioni consiste, come \u00e8 noto, nel proporre che, anche nelle questioni filosofiche, come si fa sempre in quelle scientifiche, si esiga, da chiunque avanzi una tesi, che egli sia in grado di indicare quali siano i fatti che, nel caso che essa fosse vera, dovrebbero, secondo lui, succedere (o esser successi), e in che cosa essi differiscano dagli altri fatti che, secondo lui, dovrebbero succedere (o essere successi) nel caso che la tesi non fosse vera.\" (Scritti, p. 166)\nLe influenze e i contatti di Vailati furono molti e vari, e spesso fu etichettato come \"l'italiano pragmatista\". Egli deve molto a Peirce e William James (fu uno dei primi a distinguere i loro pensieri), ma egli sub\u00ec anche l'influenza di Platone e George Berkeley (che egli vide come precursori importanti del pragmatismo), Gottfried Leibniz, Victoria Welby-Gregory, George Edward Moore, Bertrand Russell, Giuseppe Peano e Franz Brentano. Vailati corrispose con molti dei suoi contemporanei.\nLa prima parte della sua opera comprende scritti sulla Logica matematica; in essi focalizza l'attenzione sul suo ruolo in filosofia e distinguendo fra logica, psicologia ed epistemologia; la dottrina recente pone Vailati e il suo allievo Mario Calderoni nella categoria storiografica del \"\u00abpragmatismo analitico\u00bb\" italiano.\nStoria della Scienza.\nI principali interessi storici di Vailati riguardarono la meccanica, la logica e la geometria; egli diede un importante contributo in molti campi, compreso lo studio della meccanica post-aristotelica greca, dei predecessori di Galileo, della nozione di definizione e del suo ruolo nell'opera di Platone e Euclide, delle influenze matematiche sulla logica e sull'epistemologia, e sulla geometria non-euclidea di Gerolamo Saccheri. Vailati fu particolarmente interessato ai modi in cui quelli che potrebbero essere visti come gli stessi problemi sono inquadrati e trattati in periodi differenti.\nIl suo lavoro di storico della scienza fu strettamente connesso con quello filosofico: per le due attivit\u00e0, infatti, utilizz\u00f2 gli stessi pensieri e metodologie di fondo. Vailati vedeva lo studio storico e lo studio filosofico come differenti nell'approccio ma non nell'argomento; credeva, inoltre, che dovesse esserci cooperazione fra filosofi e scienziati nell'approfondimento degli studi storici. Egli riteneva anche che una storia completa richiedesse che si tenesse in conto anche il \"background\" sociale pertinente.\nIl superamento delle teorie scientifiche, grazie a nuovi risultati, non comporta la loro distruzione, perch\u00e9 la loro importanza aumenta proprio per il fatto di essere superate: \"Ogni errore ci indica uno scoglio da evitare mentre non ogni scoperta ci indica una via da seguire.\" (\"Scritti\", p.\u00a04).\nLa posizione di Giovanni Vailati sulla storia della scienza ricalca quella di una serrata critica al positivismo, in un contesto teorico dove il pragmatismo ammette nuovi strumenti di comprensione e anche di valutazione della scienza, come mostrano anche le vicende di Mario Calderoni (Ivan Pozzoni, \"Il pragmatismo analitico italiano di Mario Calderoni,\" Roma, IF Press, 2009, p.19 e sg. ISBN 978-88-95565-18-7) e del matematico Giuseppe Peano, il quale vanta certe affinit\u00e0 con il pensiero filosofico del periodo (Guglielmo Rinzivillo, \"Giovanni Vailati, Storia e metodologia delle scienze\" in \"Una epistemologia senza storia\", Roma, Nuova Cultura, 2013, p. 65 e sg. e \"Giuseppe Peano, Giovanni Vailati. Contributi invisibili\" in \"Una epistemologia senza storia\", Op. cit., p. 165 e sg. ISBN 978-88-6812-222-5). "}
{"id": "409719", "revid": "122043887", "url": "https://it.wikipedia.org/wiki?curid=409719", "title": "Joe Profaci", "text": "Biografia.\nI primi anni.\nGiuseppe Profaci nacque a Villabate in provincia di Palermo il 2 ottobre del 1897. Divenne presto un \"uomo d'onore\" della locale cosca, ma emigr\u00f2 a New York nel 1921 dove verr\u00e0 naturalizzato cittadino americano nel 1927. Suo fratello Salvatore diventa il primo consigliere della Famiglia dalla fine degli anni '20 fino alla sua morte per un incidente stradale nel 1954. Joe Profaci stabilisce la sua base principale a Brooklyn, dove si mise alla guida di una \"cosca\" siciliana: ufficialmente per\u00f2 \u00e8 uno dei pi\u00f9 grossi importatori di olio d'oliva d'america ed \u00e8 chiamato \"il re dell'olio d'oliva\".\nNel dicembre 1928 Profaci partecip\u00f2 ad un incontro presso l'Hotel Statler di Cleveland insieme al cognato Joseph Magliocco e ad altri mafiosi siciliani (Pasquale Lolordo, Joseph Porrello, Vincent Mangano ed altri) per discutere sulla presidenza dell'Unione Siciliana, un gruppo che gli assicurava copertura politica; tuttavia la riunione fu scoperta dalla polizia locale, che ferm\u00f2 tutti i partecipanti, compreso Profaci, che per\u00f2 venne subito rilasciato perch\u00e9 non avevano prove per trattenerlo.\nLa creazione della sua famiglia.\nLa famiglia diviene autonoma nel 1931 con la fine della Guerra castellammarese e si occupa di estorsioni, gioco d'azzardo, scommesse clandestine, usura, traffico di droga, appalti truccati e sindacati dell'edilizia. I suoi uomini di fiducia sono come vice capo suo cognato Joseph Magliocco, consigliere suo fratello Salvatore, come capidecina Simone Andolino, Salvatore Badalamenti, Leonard Carlino, Harry Fontana, Joseph Colombo, John Oddo, Nicholas Forlano, Sebastiano Aloi e Ambrose Magliocco.\nNel 1947 torna nella natia Villabate per circa un mese dove il capo mafia del paese \u00e8 Antonino Cottone. Cottone \u00e8 un suo ex luogotenente a New York, ed \u00e8 tornato in paese alla fine degli anni '30; ufficialmente \u00e8 socio con Profaci nell'esportazione di agrumi in America, ma in realt\u00e0 \u00e8 una copertura per il traffico d'eroina che viene nascosta dentro le cassette di agrumi, per poi essere smerciata in America.\nProprio in quel periodo Profaci fa fare la pace tra la famiglia Greco di Ciaculli e i loro cugini Greco di Croceverde Giardini, protagonisti di una sanguinosa faida. Nel 1956 la nipote Rosalie si sposa con Salvatore Bonanno, figlio di Joseph Bonanno, mentre le sue due figlie si sposano con il figlio di William Tocco e con il figlio di Joseph Zerilli, capimafia di Detroit.\nIl conflitto interno.\nNel 1960 scoppia la guerra all'interno della famiglia con gli affiliati pi\u00f9 giovani guidata da Joe Gallo: gli omicidi dureranno per alcuni anni da entrambe le parti e si arriver\u00e0 alla pace con il gruppo di Gallo solo quando quest'ultimo viene arrestato. Nel 1962 Profaci muore di cancro al fegato all'eta di 64 anni. Gli succede alla guida della cosca il suo vice e cognato Joseph Magliocco."}
{"id": "409720", "revid": "33689", "url": "https://it.wikipedia.org/wiki?curid=409720", "title": "Gaio Svetonio Paolino", "text": "Dopo il consolato \u00e8 noto per aver supportato Otone durante l'Anno dei quattro imperatori.\nBiografia.\nCarriera politica e militare.\nIn Mauretania (42).\nDopo aver ricoperto la pretura, nel 42 si rec\u00f2 in Mauretania come \"legato di legione\" per sopprimere una rivolta. Fu il primo romano ad attraversare la catena montuosa dell'Atlante occidentale e Plinio il Vecchio riporta nella sua \"Naturalis Historia\" la descrizione che il generale fa della regione. Svetonio Paolino raggiunse le fonti del fiume Niger.\nIn Britannia (58-62).\nNel 59 fu nominato governatore della Britannia, per sostituire Quinto Veranio Nipote, che era morto mentre era ancora in carica. Sulle orme del suo predecessore continu\u00f2 la politica di aggressiva sottomissione delle trib\u00f9 gallesi. La sua fama di ottimo generale cominci\u00f2 cos\u00ec a rivaleggiare con quella di Gneo Domizio Corbulone. Due dei futuri governatori della provincia di Britannia prestarono servizio presso Paolino: Quinto Petilio Cereale, come legato della Legio VIIII \"Hispana\", e Gneo Giulio Agricola, come tribuno aggregato alla II \"Augusta\", ma comunque agli ordini di Svetonio Paolino.\nNel 61, Svetonio attacc\u00f2 l'isola di Mona (Anglesey) nel massacro di Menai, rifugio dei fuggitivi britannici e roccaforte della religione druidica. Le trib\u00f9 del sud-est ne approfittarono per ribellarsi, affidando il comando alla regina icena Boudica. La \"colonia\" di \"Camulodunum\" (Colchester) fu distrutta e la VIIII \"Hispana\" di Quinto Petilio Cereale fu sconfitta. Rientrato da Mona, Paolino marci\u00f2 lungo la Watling Street verso \"Londinium\" (Londra), nuovo obiettivo dei ribelli. Non avendo per\u00f2 truppe sufficienti ad affrontare i ribelli e difendere la citt\u00e0, la abbandon\u00f2 al suo destino. I rivoltosi la distrussero, riservando poi la stessa sorte a \"Verulamium\" (St Albans).\nSvetonio radun\u00f2 le truppe e affront\u00f2 i nemici nella Battaglia della Watling Street, in una localit\u00e0 non identificata, forse nelle Midlands Occidentali, vicino alla citt\u00e0 di Atherstone, nel Warwickshire. Inferiori di numero, i romani riuscirono per\u00f2 a vincere grazie alla loro superiorit\u00e0 tattica, massacrando, secondo Tacito, circa 80.000 nemici. Boudica e Postumo si suicidarono.\nIn Germania (64?-66).\nArruolate nuove truppe dalla Germania, Paolino condusse delle durissime spedizioni punitive contro ogni residua sacca di resistenza. Il nuovo procurator Augusti, Gaio Giulio Alpino Classiciano, espresse per\u00f2 le sue preoccupazioni a Nerone: secondo lui il comportamento di Paolino non faceva altro che alimentare nuove ostilit\u00e0. Dopo un'inchiesta condotta dal potente liberto di Nerone, Policlito (che sar\u00e0 poi messo a morte da Galba), Paolino fu rimpiazzato con il pi\u00f9 conciliante Publio Petronio Turpiliano, mentre Svetonio diventava console nel 66.\nNel 69 durante l'Anno dei quattro imperatori.\nNel 69, durante le lotte civili seguite alla morte di Nerone (il cosiddetto \"anno dei quattro imperatori\"), Paolino si schier\u00f2 dalla parte di Otone. Insieme ad Aulo Mario Celso, vicino a Cremona sconfisse Aulo Cecina Alieno, uno dei generali di Vitellio. Paolino non volle per\u00f2 che i suoi uomini si gettassero all'inseguimento degli sconfitti e per questo fu accusato di tradimento. Quando Cecina un\u00ec le sue forze con quelle di Fabio Valente, Svetonio avvert\u00ec Otone di non ingaggiare battaglia, ma non fu ascoltato e Otone fu sconfitto nella prima battaglia di Bedriaco. Svetonio fu catturato da Vitellio e fu perdonato, ma scomparve dalla scena storica."}
{"id": "409721", "revid": "1318658", "url": "https://it.wikipedia.org/wiki?curid=409721", "title": "Duomo di Enna", "text": "Il duomo di Enna, dedicato a Maria Santissima della Visitazione, \u00e8 la chiesa madre della citt\u00e0, nonch\u00e9 monumento nazionale e luogo di pace dell'UNESCO dal 2008.\nIl duomo sorge nel centro storico della citt\u00e0, salendo la storica via Roma e si trova a circa 500 metri dal castello di Lombardia. Esso si getta, con la sua maestosa facciata campanaria su una piccola piazza, definita Piazza Duomo, circondata dalla canonica e da altre architetture settecentesche e si affaccia su piazza Mazzini, della quale occupa interamente il lato nord.\n\u00c8 annoverata tra le maggiori espressioni artistiche della provincia, grazie alla grandezza, alla vastit\u00e0 e alla pregevolezza delle opere custodite, tra cui le pale d'altare del Borremans, di Filippo Paladini e di Vincenzo Roggeri, oltre che all'affascinante fondersi di stili diversi, come il portale laterale barocco. \nIl duomo \u00e8, infine, il culmine delle celebrazioni della suggestiva Settimana Santa di Enna e delle celebrazioni patronali della Madonna della Visitazione.\nStoria.\nIl duomo di Enna \u00e8 uno dei maggiori esempi di architettura ecclesiastica medievale presenti in Sicilia: costruito nel Trecento e profondamente rinnovato circa due secoli dopo, presenta imponenti colonnati corinzi, tre navate e tre absidi, pregiate tele e lampadari, e una maestosa facciata con torre campanaria, che svetta su tutta la citt\u00e0, la cui campana \u00e8 di mole impressionante in proporzione alla grandezza della citt\u00e0.\nEpoca romano - bizantina.\nIntorno al V secolo sui resti del tempio pagano dedicato a Proserpina \u00e8 edificata la chiesa di Santa Maria Maiuri. Il culto della dea delle messi Cerere, di cui Proserpina \u00e8 figlia, fu accantonato dall'opera evangelizzatrice di San Pancrazio sostituendolo con la venerazione della Vergine Maria.\nEpoca araba.\nIl luogo di culto cattolico diede agli invasori musulmani, che avevano occupato Castrogiovanni nel contesto della dominazione araba, il pretesto per edificare la loro moschea \"... di frunti at la prima chiesa di li cristiani, chiamata di Santa Maria Maiuri ...\". L'area corrisponde al luogo ove oggi sorge la chiesa di San Michele Arcangelo. Contestualmente fu innalzato un minareto, pi\u00f9 alto della stessa matrice cristiana, per dar modo al muezzin, alla stregua delle campane, di far risuonare in tutta la vallata le lodi di Allah e l'invito alla preghiera.\nEpoca aragonese.\nL'edificazione ha avvio nel 1307, per volere di Eleonora d'Angi\u00f2, moglie di Federico III d'Aragona e fervente devota della Madonna, per celebrare la nascita di Pietro, loro figlio. Il luogo scelto per la costruzione fu un piano appena fuori le mura del castello di Lombardia che di l\u00ec a poco verr\u00e0 anch'esso restaurato, stessa area dove, secondo un'antica tradizione ennese, preesisteva un'antica chiesa della citt\u00e0 chiamata Santa Maria Maiuri, in avanzato stato di degrado. Con questo pretesto si volle costruire un edificio con un'alta torre campanaria. La chiesa, intitolata alla Celeste Patrona della citt\u00e0, ingloba le rovine del Tempio di Proserpina, l'arcata centrale del tempio \u00e8 inserita nella parte absidale esterna.\nOriginariamente dedicata alla Vergine Assunta, dal 1412 fu votata al titolo della Visitazione di Maria. Costruita in pure forme gotiche, nel 1446 un grave incendio la distrusse tranne un'abside e una parte del fianco destro. Papa Eugenio IV indisse un giubileo straordinario della durata di 7 anni per raccogliere i fondi necessari alla ricostruzione dell'importante edificio di culto. A causa dell'insufficienza di denaro raccolto, re Alfonso V d'Aragona vendette varie terre e con il ricavato riusc\u00ec a portare a compimento l'opera. Al 1447 risale l'apertura esterna al braccio del transetto meridionale denominata \"Porta Santa\".\nEpoca spagnola.\nNegli anni successivi sub\u00ec il crollo del colonnato della navata centrale, altra occasione questa per rinnovare stilisticamente l'edificio, con l'intervento di Giandomenico Gagini, famoso maestro rinascimentale. Le due colonne ricostruite presentano la decorazione ricca di foglie d'acanto, maschere geminate, figure bicipite, grottesche, uccelli, animali fantastici e ancora putti, grifi, teste d'angelo, evangelisti, profeti e santi, simboli del Vangelo. In una nicchia ricavata lungo il corpo di una colonna \u00e8 scolpito il \"Battesimo di Ges\u00f9\" sotto la protezione del Padre Eterno e dello Spirito Santo fra le insegne di Papa Pio IV, quelle della casa reale di Spagna nella figura di Filippo II di Spagna e della citt\u00e0 di Castrogiovanni. Ulteriori interventi interessarono le restanti colonne per opera di Jacopo Salemi, nel 1570 i lavori culminarono col completamento di Porta Sottana arricchita col bassorilievo raffigurante \"San Martino\" a decoro del timpano.\nLa torre campanaria, inizialmente di faraoniche dimensioni, cedette nel 1619 e fu cos\u00ec di nuovo innalzata, slanciata e maestosa. Un secondo crollo si verific\u00f2 nel 1676 causato dall'eccessivo appesantimento della struttura.\nNel 1700 \u00e8 rivestita la \"Cappella dei Marmi\", nel 1781 \u00e8 conclusa la pavimentazione delle navate e la ristrutturazione della sacrestia.\nDescrizione.\nEsterno.\nIl duomo di Enna appare dall'esterno come una grande chiesa a pianta di croce latina, con una facciata principale cui si accede da un'ampia gradinata, sormontata dall'imperiosa torre campanaria, quest'ultima su due alti livelli di forma quadrangolare, risalenti a fine Seicento, impreziositi da cornicioni e rilievi, con una enorme campana, detta \"dei 101 quintali\", grande come quella del duomo di Catania.\nLa facciata del duomo \u00e8 stata realizzata seguendo canoni di dimensioni anomali rispetto alle tendenze dell'epoca: da una lunga scalinata si raggiunge un portico a tre portali, cinti da 6 colonne, mentre sopra la base si sviluppano altri due livelli della torre campanaria, con due finestre a tutto sesto ricche di fregi, decorazioni, volti umani, lesene e colonne in ordine dorico e corinzio.\nOltre al portico, della facciata centrale notevole \u00e8 la \"Porta del Giubileo\", oggi murata, sul fianco destro, che rappresenta un ottimo esemplare di gotico siciliano, con 6 colonne a capitelli decorati e un arco sovrastato dalla statua della Madonna con Ges\u00f9 Bambino corniciata da un arco a tutto sesto e fregi a zig-zag che si alternano a motivi di foglie.\nAltra porta laterale \u00e8 la \"Porta Sottana\", che data 1447, recante due coppie di colonne corinzie sormontate da un timpano di coronamento e un bassorilievo marmoreo tardo-rinascimentale raffigurante San Martino che divide il suo mantello coi poveri.\nInterno.\nNavata centrale.\nL'interno del tempio a pianta basilicale, con tre navate, colonnati in basalto nero con basi e i capitelli scolpiti da Giandomenico Gagini con figure mostruose, presenta un vasto soffitto ligneo a cassettoni, intagliato riccamente, sia nelle tre navate quanto nel transetto. L'ambiente presenta due grandi medaglioni di stucco in cui sono inserite due tele del pittore napoletano Giovanni Piccinelli.\nLa navata centrale custodisce:\nSul cornicione la teoria di 12 quadri raffiguranti santi dell'Ordine basiliano ennese, opera di Vincenzo Roggeri: \"Martirio di Santa Barbara\"; \"Martirio di Sant'Elia\"; \"Martirio di Sant'Orsola\"; \"San Nicola di Bari\", primitivo patrono di Enna; \"Sant'Elia il vecchio\", basiliano ennese; \"San Daniele\", basiliano ennese, discepolo del precedente; \"Sant'Elia il giovane\", basiliano ennese; \"San Vitale abate\", basiliano ennese; \"San Luca abate\", basiliano ennese; \"Santa Caterina\", suora basiliana, sorella di San Luca; \"Sant'Angelo\", basiliano ennese, figlio di Santa Caterina; \"San Teodoro\", basiliano ennese, figlio di Santa Caterina. Opere commissionate nel 1668, consegnate nel 1672 e inserite in monumentali cornici in stucco.\nDegne di nota le prime due colonne della navata con basi e capitelli decorati da Giandomenico Gagini.\nTesoro del duomo.\nTesoro custodito nel museo Alessi, fra gioielli oggetto di donazioni, arredi e argenterie liturgici esso comprende: \nSono custodite altres\u00ec collezioni di monete e di arte medievale."}
{"id": "409722", "revid": "1893", "url": "https://it.wikipedia.org/wiki?curid=409722", "title": "Villi intestinali", "text": ""}
{"id": "409724", "revid": "767487", "url": "https://it.wikipedia.org/wiki?curid=409724", "title": "Isis (gruppo musicale)", "text": "Gli Isis sono stati un gruppo musicale post-metal Stati Uniti d'America attivo tra il 1997 e il 2010.\nLo stile del gruppo, del tutto particolare e originale, unisce sonorit\u00e0 rock progressivo e post rock a quelle heavy metal, pi\u00f9 tipicamente sludge metal, spesso con toni lenti, ripetitivi ma cangianti, caratteristici del genere, portando avanti le correnti del post-metal e dell'\"atmospheric sludge\", seguendo gli stili dei pionieri del genere tra cui Neurosis e Godflesh.\nStoria del gruppo.\nGli Isis nascono dalle sessioni sperimentali a Boston, Massachusetts tra gli amici Aaron Turner (chitarra/voce; anche proprietario della Hydra Head Records, etichetta dove la band \u00e8 signataria), Jeff Caxide (basso), Chris Mereschuk (tastiere e sintetizzatori) e Aaron Harris (batteria) verso la fine del 1997. Gli Isis pubblicarono un demo e il loro primo EP, \"Mosquito Control\", nel 1998, con questa formazione. Dopo un tour nella East Coast degli Stati Uniti nell'estate del 1998, fecero entrare nella band Randy Larsen dei Cable alla chitarra, mentre Mereschuk lasciava la band. Jay Randall (ora degli Agoraphobic Nosebleed) lo sostitu\u00ec successivamente, lavorando sull'album \"Red Sea\". Tuttavia non rimase all'interno della band a lungo, poich\u00e9 venne sostituito da Bryant Clifford Meyer dei The Gersch cos\u00ec come il chitarrista turnista Cast Iron Hike da Mike Gallagher nel 1999. In seguito alla pubblicazione del loro debutto \"Celestial\" e l'EP che segu\u00ec, \"SGNL&gt;05\" (alla Neurot Recordings), nel 2000, gli Isis guadagnarono attenzione all'interno della scena underground metal/hardcore grazie ai tour con Cave In e Neurosis. Gli Isis rimasero con questa formazione fino ai giorni attuali.\nPer l'EP \"SGNL&gt;05\", contattarono Justin Broadrick (Godflesh) tramite i loro amici Neurosis per remixare la title track da \"Celestial\", che hanno inserito nell'EP. In seguito a \"SGNL&gt;05\", si segnarono sotto l'etichetta di Mike Patton, la Ipecac Recordings, con la quale hanno avuto dei successivi problemi per la pubblicazione del loro secondo album.\nSebbene \"Celestial\" venne annoverato all'interno degli stili metal e hardcore, il successivo album del 2002, \"Oceanic\", vede la band acquisire sonorit\u00e0 strettamente pi\u00f9 post-rock e ambient, portando ad una significante notoriet\u00e0 alla corrente del post-metal. La maggior parte del materiale nell'album vede la band allontanarsi da sonorit\u00e0 pi\u00f9 \"metalliche\": ci\u00f2 vede la band ad un calo di attenzione da parte dei propri fan; come risulta, \"Oceanic\" venne considerato un punto decisivo nel cambiamento dello stile della band. Turner lo descrive come l'\"album quintessenziale\". Ricevette per lo pi\u00f9 consensi da note riviste come \"Rock Sound\" e \"Terrorizer\" nel 2002. Nell'ottobre del 2003, gli Isis si trasferirono a Los Angeles.\nIl tono distintivo di \"Oceanic\" rispetto a quello dei precedenti lavori ebbe notevole impatto sulla scena avant-garde della musica heavy metal; Cult of Luna, Pelican, Tides, Rosetta e Russian Circles citano gli Isis tra le loro influenze. Il loro successo underground attir\u00f2 l'attenzione dei Mogwai, con i quali sono andati in tourn\u00e9e in svariate occasioni.\n\"Oceanic Remixes and Reinterpretations\" venne pubblicato nel 2004, includendo le reinterpretazioni dei brani di \"Oceanic\" da numerosi artisti che dichiarano la band tra le pi\u00f9 influenti. Sia \"Oceanic\" che \"Oceanic Remixes\" includono le voci femminili di Maria Christopher del gruppo 27. L'album incluse perlopi\u00f9 un altro remix da parte di Justin Broadrick, di cui gli Isis hanno fatto da sostenitori nei tour della sua band, i Jesu, che sono firmatari alla Hydra Head Records.\nIl 2004 vede l'uscita del terzo album della band, \"Panopticon\". Fu significativo per il sound della band poich\u00e9 vede un allontanamento da \"Oceanic\", con uno stile strettamente pi\u00f9 post-rock in termini di tecniche e di sonorit\u00e0. Justin Chancellor dei Tool suona in una traccia dell'album, \"Altered Course\". Oltretutto, fu anche un album piuttosto acclamato dal pubblico, vince il titolo di 'album dell'anno' da \"Rock Sound\" e guadagnando la posizione numero 47 nella classifica Independent Albums di \"Billboard\", dedicata ai lavori di band del panorama underground; signific\u00f2 per loro un'entrata nel mondo della musica mainstream. Dopo essere stati in tour negli USA, la band suon\u00f2 ad un concerto gratuito al Los Angeles Museum of Contemporary Art, una manifestazione artistica che vedeva la band accompagnare con le note di \"Oceanic\" le rappresentazioni artistiche multimediali. Reagendo all'impatto di \"Oceanic\" e \"Panopticon\", \"Revolver\" nomin\u00f2 gli Isis come la dodicesima band pi\u00f9 heavy di tutti i tempi nel dicembre del 2004. Il 23 luglio 2006, eseguirono interamente \"Oceanic\" a KOKO a Londra come parte dell'All Tomorrow's Parties Don't \"Look\" Back season.\nOriginariamente previsto per il 22 agosto 2006, \"Clearing the Eye\", il primo DVD della band, che documenta tutte le performance dal vivo della band negli anni della loro carriera in tutto il mondo, ebbe dei continui problemi di pubblicazione con la loro etichetta firmataria, la Ipecac Recordings. Venne infine pubblicato il 26 settembre 2006. Sempre nello stesso periodo, una collaborazione con gli Aereogramme, intitolata \"In the Fishtank 14\" venne pubblicato come parte dell'etichetta olandese Konkurrent.\nLa band termin\u00f2 le registrazioni del loro quarto album di studio, \"In the Absence of Truth\", il 9 luglio 2006. Venne pubblicato il 31 ottobre 2006 alla Ipecac. Le registrazioni videro la band evolvere il proprio sound gi\u00e0 sperimentato in \"Oceanic\" e \"Panopticon\", aggiungendo un cospicuo numero di elementi di elettronica, strutture vocali e ritmiche assai complesse e tecniche. Vede l'emergere di sonorit\u00e0 pi\u00f9 melodiche rispetto al precedente, e l'allontanamento dal caratteristico \"drone\", predominante nei loro lavori degli esordi. Ebbe un notevole successo commerciale, arrivando alla sesta posizione nella Top Heatseekers di \"Billboard\".\nGli Isis aprirono i concerti dei Tool verso la fine del 2006 nel tour nordamericano per presentare il loro nuovo album, \"10,000 Days\".\nNel febbraio del 2007, gli Isis hanno ricontattato Justin Broaderick per mixare la performance dal vivo di \"Oceanic\", e hanno collaborato con Tim Hecker, come conferma Turner ad un'intervista su MTV: \"Abbiamo gi\u00e0 registrato quello che abbiamo realizzato insieme. \u00c8 stato ampiamente improvvisato ma basato su diverse strutture basilari e parametri. Potrebbe finire per essere una registrazione definitiva.\"\nNel 2009 esce il loro ultimo album \"The Wavering Radiant\".\nIl 18 maggio 2010 annunciano il loro scioglimento.\nDiscografia.\nCollaborazioni.\nGli Isis sono anche apparsi in tributo ai Melvins intitolato \"We Reach: The Music of the Melvins\", in collaborazione con gli Agoraphobic Nosebleed in una reinterpretazione di \"Boris\"."}
{"id": "409729", "revid": "1543377", "url": "https://it.wikipedia.org/wiki?curid=409729", "title": "Atrofia", "text": "Con il termine atrofia si indica una riduzione della massa dei tessuti ed organi causata dalla diminuzione del numero di cellule o delle loro dimensioni.\nForme.\nPu\u00f2 essere fisiologica o patologica e verificarsi per vari motivi, tra i quali i principali sono:\nIn ginecologia sono la diminuzione di estrogeni durante la menopausa\nA livello cellulare l'atrofia si caratterizza per la riduzione degli organelli cellulari alle dimensioni minime compatibili con la sopravvivenza. Eventualmente le cellule atrofiche possono attivare l'apoptosi. Il rischio di traumi aumenta.\nTermini correlati.\nL'opposto dell'atrofia \u00e8 l'ipertrofia (quando le cellule aumentano di dimensioni) oppure iperplasia (quando le cellule aumentano di numero).\nLa distrofia \u00e8 una forma di atrofia parziale di un organo o tessuto.\nViene utilizzato anche il termine ipotrofia che indica un processo di regressione di un organo o di un tessuto, dovuto alla diminuzione di volume dei suoi elementi costitutivi.\nDiagnosi differenziale.\nIn sede di esami specifici occorre distinguerla da possibili carcinomi invasivi o displasie.\nEtimologia.\nDeriva dal greco \"atroph\u00eda\", comp. di \"a-\" privativa e il tema di \"tr\u00e9phein\" \"nutrire\" significa appunto \"senza nutrimento\".\nSenza nutrimento un corpo perde volume e forma. Il termine atrofico si usa quindi per indicare un qualcosa che non ha pi\u00f9 la sua forma, la sua tonicit\u00e0 e quindi anche la sua funzione.\nTipologia.\nDi seguito una lista con le atrofie pi\u00f9 conosciute e studiate in campo medico:"}
{"id": "409730", "revid": "1543377", "url": "https://it.wikipedia.org/wiki?curid=409730", "title": "Antonio Girfatti", "text": "Biografia.\nNato a Sessa Aurunca, della quale il padre Federico sar\u00e0 sindaco dal 1960 al 1963, ebbe diversi trascorsi nell'imprenditoria, rivestendo un importante ruolo nella costruzione di Baia Domizia, e cre\u00f2 la Banca Massicana; da allora in poi si dedic\u00f2 alla politica, e dopo le elezioni politiche italiane del 2001 fu eletto deputato per Forza Italia durante il secondo governo Berlusconi nel 2001.\nCondannato in sede penale per diverse vicende, il 9 luglio 2015 gli \u00e8 stato revocato il vitalizio insieme ad altri nove ex deputati e otto ex senatori. \u00c8 deceduto a Napoli il 1\u00ba settembre 2017.\nCarriera politica.\nVenne eletto senatore con Forza Italia nel 2001 e confermato anche in occasione delle elezioni politiche del 2006.\nData la sua esclusione dalle liste al Senato del Popolo della libert\u00e0 per le elezioni politiche del 2008, si allea ed entra nelle liste del Movimento per le Autonomie di Raffaele Lombardo.\nI procedimenti giudiziari.\nArrestato due volte. La prima per peculato pluriaggravato e continuato per gli scandali della Banca Massicana di Sessa Aurunca. La seconda per associazione per delinquere, falso in bilancio e la bancarotta per il crac di due societ\u00e0. Nel gennaio 2006 \u00e8 stato condannato a 5 anni nel processo per peculato riguardante i tassi maggiorati praticati dalla Banca Massicana di Sessa Aurunca all'ex Usl casertana di Vairano Patenora.\nOltre a Girfatti, gi\u00e0 vicepresidente della giunta regionale guidata da Antonio Rastrelli ed ex presidente della camera di commercio di Caserta, figuravano fra gli imputati anche l'esponente DC Dante Cappello (2 anni), Angelo Libertino (2 anni), Vincenzo Mastrangelo (3 anni e 6 mesi) e il fratello del parlamentare Vittorio Girfatti, quest'ultimo assolto insieme a Pietro Rossi."}
{"id": "409731", "revid": "1543377", "url": "https://it.wikipedia.org/wiki?curid=409731", "title": "Cheyenne (Wyoming)", "text": "Cheyenne \u00e8 la capitale e pi\u00f9 popolosa citt\u00e0 dello Stato del Wyoming, e capoluogo della contea di Laramie. \u00c8 la citt\u00e0 principale dell'area metropolitana di Cheyenne, che comprende tutta la contea di Laramie. L'area metropolitana, al censimento del 2010 contava una popolazione di abitanti, rendendola la 354\u00aa area metropolitana pi\u00f9 popolosa degli Stati Uniti, mentre la popolazione della sola citt\u00e0 era di abitanti. Cheyenne \u00e8 il capolinea settentrionale del vasto Front Range Urban Corridor che si estende da Cheyenne a Pueblo, Colorado, che aveva una popolazione di abitanti secondo il censimento del 2010. Cheyenne si trova sul Crow Creek e sul Dry Creek.\nGeografia fisica.\nTerritorio.\nSecondo lo United States Census Bureau, Cheyenne si sviluppa su un'area complessiva di . Situata nei pressi dell'angolo sud-orientale dello stato, Cheyenne \u00e8 una delle capitali di stato meno centrali della nazione (insieme a citt\u00e0 come Carson City, Juneau e Topeka).\nClima.\nCheyenne, come la maggior parte del resto del Wyoming, possiede un clima semi-arido, e fa parte della zona \"Hardiness USDA 5b\", ma alcuni sobborghi rientrano nella zona 5a. Gli inverni sono freddi, moderatamente lunghi, ma relativamente secchi, con una media di dicembre di . Le temperatura della localit\u00e0 si abbassano sotto lo zero, mediamente per 35 giorni all'anno fino a , temperatura rilevata mediamente per 9,2 giorni all'anno. Tuttavia, il freddo \u00e8 spesso interrotto, dal chinook, un vento tiepido che scende verso il basso dalle Montagne Rocciose in grado di alzare le temperature massime sopra i , per almeno venti giorni all'anno, da dicembre a febbraio.\nLe precipitazioni nevose sono maggiori in marzo e aprile, con una media stagionale di , storicamente da del luglio 1965 e del giugno 1966 fino ai , tra il luglio 1979 e il giugno 1980, anche se una spessa coltre di neve ha vita breve. Le estati sono calde, con una elevata escursione termica. Luglio segna una temperatura media di , mentre le massime raggiungono almeno i , per dodici pomeriggi all'anno. La primavera e l'autunno sono transizioni rapide. Mediamente la possibilit\u00e0 che le temperature scendano sotto lo zero si situano tra il 29 settembre ed il 14 maggio, consentendo una stagione invernale di almeno di 106 giorni. Sono state registrate estremi di temperatura che variano dai del 9 gennaio 1875, fino ai del 23 giugno 1954. La massima pi\u00f9 fredda misurata di giorno \u00e8 di dell'11 gennaio 1963, mentre, al contrario, la minima pi\u00f9 calda \u00e8 stata misurata in , avvenuta il 31 luglio 1960. Le precipitazioni annuali di 15,9 pollici ( tendono a concentrarsi dal mese di maggio al mese di agosto, scarse nel corso dell'autunno e dell'inverno. Storicamente si va dai 128 del 1876 ai del 1942.\nL'umidit\u00e0 relativa giornaliera della citt\u00e0 si assesta su una media del 60%, ricevendo in media ore (~67% del totale possibile) di sole all'anno. Il 16 luglio 1979 un tornado di categoria F3 colp\u00ec Cheyenne causando un morto e 40 feriti. Fu il tornado pi\u00f9 distruttivo nella storia del Wyoming.\nStoria.\nIl 5 luglio 1867, il generale Grenville M. Dodge e il suo gruppo d'ispezione giunserno nel sito ora conosciuto come Cheyenne nel Territorio del Dakota, pi\u00f9 tardi parte del Territorio del Wyoming. Questo fu scelto come punto in cui la Union Pacific Railroad attravers\u00f2 il Crow Creek, un affluente del fiume South Platte. Il nome alla citt\u00e0 non fu conferito dal generale, come affermano le sue memorie, ma piuttosto da amici che lo hanno accompagnato nell'area chiamata dallo stesso Dodge \"Crow Creek Crossing\". Prende il nome dai Cheyenne, una delle pi\u00f9 famose e importanti trib\u00f9 delle Grandi Pianure strettamente alleate con gli Arapaho. Questo fu l'ultimo avvistamento confermato del territorio ora racchiuso nel \"favoloso Wyoming\".\nLa costruzione della Union Pacific Railroad port\u00f2 speranze di prosperit\u00e0 nella regione quando raggiunse Cheyenne il 13 novembre 1867. La popolazione all'epoca contava oltre abitanti e crebbe rapidamente. Questa rapida crescita fece guadagnare alla citt\u00e0 il soprannome di \"citt\u00e0 magica delle pianure\".\nNel 1867 fu fondato il forte D. A. Russell, a ad ovest della citt\u00e0, successivamente rinominato Francis E. Warren Air Force Base. Il Campidoglio fu costruito tra il 1886 e il 1890, con ulteriori miglioramenti in corso di completamento nel 1917.\nLa Wyoming Stock Growers Association si incontr\u00f2 al The Cheyenne Club, che presumibilmente fungeva da governo provvisorio per il territorio. Molte delle regole e dei regolamenti della WSGA divennero leggi statali.\nL'Aeroporto Regionale di Cheyenne venne inaugurato nel 1920, inizialmente come scalo per la posta aerea. Ben presto si svilupp\u00f2 in un aeroporto civile-militare, principalmente servito da DC-3 e diversi mezzi militari. Durante la seconda guerra mondiale, centinaia di B-17, B-24 e PBY furono equipaggiati e migliorati nell'aerodromo. Oggi, serve una serie di funzioni militari, oltre a un banco di prova in alta quota per le gli aerei civili.\nSociet\u00e0.\nEvoluzione demografica e composizione etnica.\nSecondo il censimento del 2010, la popolazione era di abitanti, la cui composizione etnica della citt\u00e0 era formata dall'87,4% di bianchi, il 2,9% di afroamericani, l'1,0% di nativi americani, l'1,2% di asiatici, lo 0,2% di oceaniani, il 4,0% di altre etnie e il 3,3% di due o pi\u00f9 etnie. Gli ispanici, o latinos, di qualunque etnia erano il 14,5% della popolazione."}
{"id": "409732", "revid": "486946", "url": "https://it.wikipedia.org/wiki?curid=409732", "title": "Fidelis Andria", "text": ""}
{"id": "409733", "revid": "298055", "url": "https://it.wikipedia.org/wiki?curid=409733", "title": "Seth Cohen", "text": ""}
{"id": "409734", "revid": "125279689", "url": "https://it.wikipedia.org/wiki?curid=409734", "title": "Giovanni Lopez", "text": "Carriera.\nGiocatore.\nCresciuto nella primavera della , entra nel mondo del calcio professionistico nel 1985, in Serie C1 con il , collezionando il primo anno solo 8 apparizioni. Sceso in Serie C2, sempre con il , nei tre campionati successivi diventa un punto fermo della squadra lombarda dove colleziona in totale 104 presenze.\nAcquistato dalla , milita per due anni in C1 con la squadra pugliese, confermandosi come elemento di sicura affidabilit\u00e0 e temperamento, venendo impiegato 29 volte nel primo campionato e 33 volte nel secondo.\nGli anni al Vicenza.\nAcquistato dal nel 1991, con il compagno Antonino Pratic\u00f2, costituisce una delle migliori coppie difensive del campionato di C1, e dopo due anni di sofferenze, centra la promozione con la squadra berica in Serie B. Diventato uno dei beniamini della tifoseria biancorossa, Lopez si caratterizza per la sua bravura in chiusura, nel gioco aereo e in fase di impostazione, e si dimostra prezioso anche sui calci di punizione e sui rigori (nella sua carriera al Vicenza ha segnato 12 gol).\nPromosso in Serie A con la formazione \"miracolo\" di Guidolin, anche nella massima serie, con il nuovo compagno, lo svedese Joachim Bj\u00f6rklund, la difesa del Vicenza si dimostra una delle pi\u00f9 solide e affidabili del campionato. Dopo un secondo campionato in Serie A, nell'estate del 1997, chiude con rammarico la sua esperienza in biancorosso alzando al cielo la Coppa Italia, per approdare alla , squadra della quale \u00e8 tifoso.\nInoltre, in questa annata, Giovanni Lopez insieme a Christian Vieri \u00e8 presente nella copertina del videogioco PC Calcio 5.0 della stagione 1996-1997: la foto fu scattata durante la partita Juventus- del 1\u00ba marzo 1997.\nLazio, Napoli e gli ultimi anni.\nCon la formazione capitolina, titolare nella sua prima stagione, fa da \"chioccia\" al pi\u00f9 giovane collega di reparto Nesta, disputando 23 partite, e conquistando la Coppa Italia 1998 e la Supercoppa italiana, oltre ad aver perso la finale di Coppa UEFA 1997-1998 contro l' a Parigi ed aver disputato due gare di Coppa delle Coppe nel 1998, edizione vinta dalla formazione di Eriksson.\nDopo l'esplosione del giovane compagno, nel mercato autunnale passa al Napoli, in Serie B, dove rinnova le proprie qualit\u00e0. Nel secondo campionato con la maglia azzurra, \u00e8 protagonista della promozione del Napoli in A, ma dopo 48 presenze in due anni, resta in cadetteria passando al Torino, dove conquista nel 2001 un'altra promozione nella massima serie, anche se scende in campo in sole due occasioni. Si ritira nel 2004 dopo una breve parentesi alla .\nAllenatore.\nNell'aprile 2006 inizia la sua carriera in panchina, venendo chiamato a dirigere, dopo esserne stato l'allenatore in seconda, la , in sostituzione del tecnico Ferazzoli.\nSuccessivamente viene chiamato nelle giovanili della societ\u00e0 biancorossa, dove riesce ad ottenere anche buoni risultati guidando la formazione Berretti e quella Primavera.\nIl 19 febbraio 2008 viene richiamato dalla prima squadra della Cisco per sostituire l'allenatore esonerato Gagliardi.\nIl 13 febbraio 2010 diventa vice-allenatore della Lazio, sua vecchia squadra, affiancando in panchina il tecnico Edoardo Reja. Il 2 maggio dello stesso anno fa il suo esordio in Serie A come allenatore sostituendo in panchina lo squalificato Reja nel match Lazio- (0-2).\nIl 20 ottobre 2011 fa il suo esordio da tecnico in prima in una competizione europea sulla panchina biancoceleste, a causa della squalifica di Edy Reja, nel match di Europa League tra Zurigo e Lazio, terminato col punteggio di 1-1.\nIl 15 luglio 2013 prende il posto di Alessandro Dal Canto, firmando per il , reduce dalla retrocessione in Lega Pro Prima Divisione. Al termine della stagione raggiunge il quinto posto e perde la semifinale play-off. Riconfermato per il campionato successivo, dopo il ripescaggio della formazione biancorossa nella serie cadetta, guida la squadra nelle prime 11 partite del campionato di Serie B, prima di venire esonerato il 29 ottobre 2014 all'indomani della sconfitta interna per 0-2 con il . Viene sostituito da Pasquale Marino.\nIl 28 ottobre 2015 subentra sulla panchina della al posto dell'esonerato Francesco Baldini, per essere esonerato il successivo 22 febbraio a causa di forti dissidi con il DG Giovanni Galli.\nNella stagione successiva, il 28 marzo 2017, viene di nuovo ingaggiato dai lucchesi subentrando a Giuseppe Galderisi. Conduce nelle restanti partite la squadra rossonera al nono posto in campionato, accedendo quindi ai play-off. Vince, in trasferta, la prima partita in casa dell'Arezzo con il risultato di 1-2 (Moscardelli, Bruccini, Cecchini). Supera anche il secondo turno, contro l'Albinoleffe di Massimiliano Alvini: 1-0 a Lucca (Bruccini) e 0-0 a Bergamo. Nel terzo turno, a un passo dalla final four si interrompe l'avventura play-off. La Lucchese, ormai la cenerentola delle otto, si scontra con il Parma dalle grandi ambizioni. In entrambe le gare finisce 2-1 per i ducali di D'Aversa, con il ritorno a Lucca davanti a quasi 7.000 spettatori per un Porta Elisa da tutto esaurito.\nI soci lucchesi, capitanati dall'Amministratore Unico Carlo Bini, reduci dallo splendido cammino play off, lo confermano guida delle pantere, rinnovando i contratti dei senatori dello spogliatoio e del direttore sportivo Antonio Obbedio. Nella stagione 2017-2018 porta la Lucchese al dodicesimo posto in classifica, a un punto dalla zona play-off. Nonostante la salvezza centrata in anticipo pur avendo uno dei budget pi\u00f9 scarsi della categoria, la nuova dirigenza rossonera non lo conferma alla guida della pantera, da cui si congeda con un \"arrivederci\".\nA giugno 2018, viene scelto dal patron Piero Camilli come tecnico della in Serie C, con Obbedio direttore sportivo.\nIl 7 novembre 2018, dopo solo due partite giocate (ed entrambe perse ), viene sollevato dall'incarico e sostituito da Stefano Sottili.\nIl 21 agosto 2019, viene richiamato dal nuovo presidente della Viterbese Castrense Marco Arturo Romano alla guida della squadra in Serie C, al posto di Antonio Calabro, il quale aveva rescisso il proprio contratto con la societ\u00e0 per motivi familiari. L'11 novembre 2019 viene esonerato, con la squadra al sesto posto del girone C.\nIl 26 ottobre 2020 torna per la terza volta sulla panchina della Lucchese.. A tre giornate dlala fine del torneo viene esonerato con il team in penultima posizione.\nIl 14 dicembre 2021 sostituisce David Sassarini alla guida della Pistoiese. Dopo pi\u00f9 di un mese e sole tre partite il 25 gennaio 2022 viene esonerato.\nStatistiche.\nStatistiche da allenatore.\n\"Statistiche aggiornate al 23 gennaio 2022.\""}
{"id": "409736", "revid": "274577", "url": "https://it.wikipedia.org/wiki?curid=409736", "title": "The Sorrow", "text": "The Sorrow \u00e8 un personaggio della serie \"Metal Gear\". \u00c8 il soldato-medium dell'Unit\u00e0 Cobra. Bench\u00e9 egli non abbia abilit\u00e0 di combattimento uniche nel genere come gli altri membri dell'unit\u00e0, The Sorrow possiede poteri soprannaturali: \u00e8 in grado di evocare i morti e assumere le loro abilit\u00e0 di combattimento portando il loro spirito dentro il suo corpo. Comunicare con i soldati morti inoltre gli permette di ottenere alcuni vantaggi, come scoprire le posizioni nemiche. Come gli altri membri dell'Unit\u00e0 Cobra, il suo nome in codice riflette l'emozione che lo pervade durante la battaglia: il dispiacere.\nStoria.\nThe Sorrow nasce nei primi anni del Novecento. Combatt\u00e9 assieme a The Boss e all'Unit\u00e0 Cobra nella seconda guerra mondiale ed ha partecipato allo sbarco in Normandia il 6 giugno 1944. Proprio in quei giorni The Boss diede alla luce suo figlio, tale Ocelot, che per\u00f2 venne rapito dai Filosofi.\nDopodich\u00e9 lavor\u00f2 per l'Unione Sovietica. In questo periodo diventa un doppio agente dell'URSS dopo essere stato convinto da The Boss ed aver consegnato dei falsi progetti di uno degli Sputnik. Dopo il fallimento della missione Mercury da parte di The Boss, che consisteva nell'apprendere le reazioni del corpo umano nello spazio, The Sorrow rincontr\u00f2 la sua amata nel 1962 a Tselinoyarsk. Qui The Sorrow scopre che The Boss \u00e8 stata mandata dai Filosofi per ucciderlo. Poco prima di sparare The Sorrow disse a The Boss: \"Lo spirito del guerriero sar\u00e0 sempre con te!\". Dopo queste parole The Boss spar\u00f2, a malincuore, al compagno nell'occhio sinistro, uccidendolo.\nOperazione: Snake Eater.\nNonostante fosse clinicamente morto lo spirito di The Sorrow rimase nel posto in cui fu ucciso dalla sua amata. Durante la Guerra Fredda i membri dell'Unit\u00e0 Cobra superstiti vennero riuniti da The Boss per essere reclutati dal colonnello Volgin del GRU per rapire uno scienziato esperto di razzi, Sokolov. Proprio la presenza di The Boss attir\u00f2 lo spirito di The Sorrow in quel luogo, allontanandolo da Tselinoyarsk. Lo spirito di The Sorrow accompagn\u00f2 The Boss e tutti i suoi vecchi amici dell'Unit\u00e0 Cobra durante quella missione. Molto probabile i suoi compagni sentirono la sua presenza in quanto The Fury, dopo essere stato sconfitto accenna brevemente a lui. Il suo fantasma compare anche diverse volte a Naked Snake durante il ritorno a Tselinoyarsk nell'operazione Snake Eater anche aiutandolo qualche volta nel corso della sua missione. Snake incontra ancora una volta The Sorrow nel regno degli spiriti dopo un salto da una cascata. Qui \u00e8 costretto a camminare lungo un fiume senza fine cosicch\u00e9 possa sentire \"il dolore di quelli alla cui vita hai posto fine\", inclusi i membri dell'Unit\u00e0 Cobra e dicendo che in lui risiedono \"le tenebre e la luce\" che duellano costantemente. Tale concetto viene spiegato da EVA a Solid Snake in \". The Sorrow affiancher\u00e0 Naked Snake nel Groznyj Grad indicandogli quanto tempo ha prima che gli esplosivi di C3 distruggano l'hangar dello Shagohod. Fa un'ultima apparizione alla fine dell'operazione affiancato dallo spirito di The Boss nel Rokovoj Bereg e svanendo insieme.\nGuns of the Patriots.\nIl suo spirito fa una breve apparizione nel 2014 in \" alla fine del combattimento con Screaming Mantis dove riporter\u00e0 nel regno degli spiriti Psycho Mantis ed apparendo incappucciato a Solid Snake gli dir\u00e0 l'ultima frase che disse a The Boss il giorno della sua morte: "}
{"id": "409737", "revid": "33689", "url": "https://it.wikipedia.org/wiki?curid=409737", "title": "Rutilio Tauro Emiliano Palladio", "text": "Palladio \u00e8 l'ultimo autore di agronomia dell'antichit\u00e0 classica. Dopo di lui si verific\u00f2 un vuoto almeno di otto secoli, fino a Pietro de' Crescenzi.\nBiografia.\nSecondo i manoscritti Rutilio Tauro Emiliano Palladio fu \"vir illustris\" e quindi appartenne all'aristocrazia imperiale.\nAveva delle propriet\u00e0 terriere nei pressi di Roma e nella zona di Neapolis in Sardegna. Descrive anche una macchina mietitrice in uso in Gallia.\nOpera.\nPalladio compose un trattato in lingua latina, l'\"Opus agriculturae\" o \"De re rustica\", in quindici libri, in cui espresse tutta la sua pratica nel lavoro dei campi.\nIl libro I ha carattere introduttivo; dodici libri che seguono riproducono una sorta di calendario rurale (uno per ogni mese); il libro XIV \u00e8 invece dedicato alla veterinaria (ed \u00e8 stato scoperto nel Novecento), mentre il XV contiene un poemetto sull'innesto delle piante.\nL'opera di Vindonio Anatolio fu una delle fonti dell\"'Opus\". Segue anche Columella, Gargilio Marziale, l'epitome di Cezio Faventino dell'opera di Vitruvio\nL'organizzazione della materia sotto forma calendario (e quindi con finalit\u00e0 pratiche che non superano l'orizzonte della quotidianit\u00e0) \u00e8 forse l'aspetto pi\u00f9 originale e interessante dell'opera di Palladio: ben documenta il ripiegamento del sistema agricolo verso forme non pi\u00f9 orientate al mercato e allo scambio tipico della tarda antichit\u00e0.\nDi un notevole interesse \u00e8 anche la sua lingua latina, ricca di tecnicismi rurali e di volgarismi, ma con largo uso di fonti di poesia e di prosa latine e greche.\nFu apprezzata da Cassiodoro e utilizzata da Isidoro.\nEdizioni.\nSpecialmente nel Cinquecento furono pubblicate numerose edizioni, molto apprezzate dai bibliofili, in genere insieme ad opere di Catone, Varrone, Columella."}
{"id": "409738", "revid": "16758", "url": "https://it.wikipedia.org/wiki?curid=409738", "title": "Sapindaceae", "text": "Sapindaceae \u00e8 una famiglia di piante spermatofite dicotiledoni appartenenti all'ordine delle Sapindales, dall'aspetto di piante erbacee, arbusti o alberi.\nEtimologia.\nL'origine del nome della famiglia deriva dalla specie tipo (vedi sotto) ed \u00e8 una contrazione del vocabolo \u201cSapo-indicus\u201d che significa letteralmente \u201csapone delle Indie occidentali\u201d.\nLa denominazione scientifica accetta di questa famiglia \u00e8 stata proposta dal botanico francese Antoine-Laurent de Jussieu (1748 \u2013 1836) nella pubblicazione \"\u201dGenera Plantarum, secundum ordines naturales disposita juxta methodum in Horto Regio Parisiensi exaratam\u201d\" del 1789.\nLa specie tipo per questa famiglia \u00e8 \"Sapindus saponaria\" la cui denominazione \u00e8 stata proposta da Carlo Linneo (1707 \u2013 1778) biologo e scrittore svedese, considerato il padre della moderna classificazione scientifica degli organismi viventi, nella pubblicazione \"\u201dSpecies Plantarum\u201d\" del 1753).\nDescrizione.\nPraticamente quasi tutti i vari tipi di habitus delle piante rientrano in questa famiglia: erbaceo, lianoso (a sviluppo sia erbaceo che legnoso), arbustivo e arboreo. Da un punto di vista anatomico le Sapindaceae sono caratterizzate dalla presenza di una guaina sclerenchimatica fra la corteccia primaria e la corteccia secondaria del fusto, mentre il cilindro centrale contiene spesso inclusi silicei; nella parte fiorale sono caratterizzate da un disco unilaterale e extra-staminale secernente nettare. Da un punto di vista riproduttivo invece, possono essere monoiche, dioiche o poligamo-dioiche (ad esempio nel genere \"Aesculus\" i fiori inferiori sono bisessuati, quelli superiori sono unisessuati e staminiferi). Dal punto di vista biochimico nelle Sapindaceae sono presenti dei glicosidi cianogenetici sintetizzati dall'amminoacido leucina, tannini, saponine triterpenoidi e vari aminoacidi ciclopropanici. \nRadici.\nLe radici sono di vario tipo a seconda del tipo di habitus della pianta: da erbaceo ad arboreo.\nFusto.\nI fusti sono di vario tipo da erbacei sempreverdi a legnosi.\nFoglie.\nNella maggioranza delle specie le foglie sono di tipo composto (ossia palmate come in alcune specie di \"Acer\" oppure composte da 3-9 segmenti come in \"Aesculus\") e disposte lungo il fusto in modo opposto (\"Acer\" e \"Aesculus\") oppure alterno (gli altri generi delle Sapindaceae s.s.); in altre specie (poche) si hanno anche foglie a lamina intera. Tutte le foglie ad eccezione di quelle delle specie rampicanti, sono prive di stipole.\nInfiorescenza.\nLe infiorescenze sono ascellari oppure apicali-cimose di tipo a corimbo o a racemo o a pannocchia. Nelle \"Aesculus\" le infiorescenze sono dei tirsi terminali.\nFiori.\nI fiori sono unisessuali ma anche ermafroditi. Spesso si trovano specie con fiori bisessuali (da un punto di vista morfologico) ma che fondamentalmente sono funzionalmente unisessuali. In certi fiori maschili (staminiferi) si possono individuare dei pistilloidi rudimentali (strutture tipicamente femminili). I fiori spesso sono piccoli, quasi insignificanti (specialmente per i generi europei) e sono sia attinomorfi che zigomorfi.\nFrutti.\nI frutti sono di vario tipo: capsule a deiscenza, follicoli, samare, noci, drupe, bacche e altro. In particolare nel genere \"Acer\" il frutto \u00e8 a forma di schizocarpo samaroide (alato) che si divide in due mericarpi; i semi sono privi di endosperma. Nel genere \"Aesculus\" il frutto \u00e8 una capsula spinosa con una sola loggia contenente un solo seme (la deiscenza normalmente \u00e8 a tre valve).\nDistribuzione e habitat.\nI componenti di questa famiglia sono in maggioranza esotici (quelli appartenenti alle Sapindaceae s.s.) a parte i generi \"Acer\" e \"Aesculus\" (e alcuni altri che fino a poco tempo erano assegnati a famiglia distinte: delle Aceraceae e delle Hippocastanaceae; ora inclusi nella famiglia di questa voce \u2013 vedi paragrafo seguente) le cui specie sono spontanee dei territori italiani e quindi dell'Europa (una quindicina circa per il genere \"Acer\" e una per il genere \"Aesculus\").\nLe specie esotiche si trovano in prevalenza nella fascia intertropicale e/o subtropicale in Asia meridionale, Africa centrale e America del sud; mentre quelle non esotiche prediligono i climi temperati e freschi dell'Emisfero boreale (dall'Europa fino al Giappone attraverso l'Himalaya). A latitudini pi\u00f9 basse, per queste ultime, il clima ottimale \u00e8 nelle regioni montane a quote pi\u00f9 alte.\nSistematica.\nLa famiglia delle Sapindaceae comprende numerosi generi: circa 147 con 2215 specie (1630 specie e 144 generi secondo altre fonti). Pi\u00f9 di qualche genere \u00e8 monospecifico (genere con una sola specie).\nAttualmente in base alle ultime ricerche filogenetiche (classificazione APG) i generi delle famiglie Aceraceae e Hippocastanaceae sono stati affiancati a quelli delle Sapindaceae s.s.. Famiglie che nella classificazione classica del Sistema Cronquist avevano una loro autonomia sempre nell'ordine delle Sapindales (vedi tabella tassonomica iniziale). Prima ancora, nella classificazione di Wettstein, proposta dal botanico Richard von Wettstein (1863-1931) dal 1926 in poi, queste famiglie (tutte indipendenti) facevano parte dell'ordine delle Terebinthales nel gruppo delle Dialypetalae (piante con fiori a petali distinti), sottoclasse Choripetalae, classe Dicotiledoni delle Angiosperme. In realt\u00e0 sia le Aceraceae che le Hippocastanaceae, anticamente, facevano gi\u00e0 parte delle Sapindaceae.\nNel passato la famiglia di questa voce (Sapindaceae s.s.) veniva suddivisa in due sottofamiglie secondo la morfologia del carpello (da questa tassonomia evidentemente sono esclusi i generi delle due famiglie aggiunte da poco):\nQuesta tassonomia, alla quale ovviamente devono essere aggiunti i generi delle due nuove famiglie, attualmente \u00e8 stata in parte modificata e riorganizzata in base a studi di tipo filogenetico (vedi paragrafo seguente).\nIl numero dei cromosomi all'interno della famiglia \u00e8 abbastanza variabile. Da alcune ricerche risulta che valori di base x=7, 9 e 10 sono relativi a specie del Nuovo Mondo; mentre x= 13 \u00e8 relativo alle specie del Vecchio Mondo. Sono presenti anche fenomeni di poliploidia: \nFilogenesi.\nLe Sapindaceae appartengono all'ordine delle Sapindales che \u00e8 chiaramente monofiletico e monofiletica \u00e8 pure la famiglia di questa voce in base a dati morfologici e alle sequenze del DNA. L'inclusione delle Aceraceae e delle Hippocastanaceae \u00e8 necessaria in quanto con l'esclusione di questi gruppi, il resto della famiglia formerebbe un complesso parafiletico. \nAll'interno della famiglia sono stati individuati quattro cladi in base ad analisi su dati puramente morfologici:\nIl gruppo di ricerca filogenetica APG propone una suddivisione lievemente diversa della famiglia nelle quattro seguenti sottofamiglie:\nIl cladogramma A (semplificato) ricavato dagli studi del gruppo APG rappresenta i rapporti filogenetici sia all'interno della famiglia che rispetto ad altre famiglie dell'ordine delle Sapindales. Il gruppo \"Xanthoceras\" risulta essere la \u201csorella clade\u201d delle altre tre sottofamiglie, mentre i generi inclusi nelle \u201cvecchie famiglie\u201d delle Aceraceae e Hippocastanaceae formano un clade monofiletico che insieme agli altri generi costituiscono il resto della famiglia.\nAnche altri studi pi\u00f9 recenti (2008) filogenetici di tipo cladistico sui ribosomi del citoplasma portano a risultati analoghi per la sequenza Xanthoceroideae - Hippocastanoideae - Dodonaeoideae (vedi cladogramma B \u2013 semplificato).\nIn un altro studio, ancora pi\u00f9 recente (2010), pur confermando in pieno l'analisi filogenetica della ricerca precedente si propone di ripristinare le classiche famiglie del gruppo: Aceraceae, Hippocastanaceae, Sapinaceae e Xanthoceraceae (nuova famiglia); questo per risolvere il problema della difficile caratterizzazione morfologico-anatomica della famiglia delle Sapindaceae s.l. (allargata).\nSicuramente sono necessari ancora ulteriori studi e ricerche per definire in modo univoco e sicuro la struttura di questa famiglia, ma anche per mettere in accordo i vari botanici.\nSinapomorfie.\nNel seguente elenco sono elencate alcune sinapomorfie (caratteri derivati e condivisi dai vari taxa della famiglia utili per ricostruire la linea filogenetica della famiglia):\nDescrizione di alcuni generi.\nIn questa sezione vengono descritti brevemente alcuni generi della famiglia considerati i pi\u00f9 importanti.\nSinonimi.\nQuesta entit\u00e0 ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nUsi.\nIn genere le specie di questa famiglia non hanno una grande rilevante importanza economica. Alcune piante dei generi \"Thounia\" e \"Stadmannia\" forniscono del buon legno compatto e duro. Prodotti chimici come saponine alcaloidi vengono estratte da diversi generi come \"Sapindus\", \"Serjania\" e \"Paullinia\". Alcune specie brasiliane forniscono dei surrogati del caff\u00e8 (\"Paullinia\"), mentre di altre vengono utilizzati i semi e i frutti che in questo caso sono commestibili (generi: \"Allophyllus\", \"Deinbollia\", \"Euphoria\", \"Litchi\", \"Nephelium\" e altri), almeno in parte (gli arilli in alcune specie del genere \"Blighia\". Infine alcuni generi sono utilizzati nel giardinaggio in quanto hanno delle buone caratteristiche ornamentali (generi: \"Euphoria\", \"Koelreuteria\", \"Melicoccus\", \"Sapindus\", \"Xanthoceras\" e altri).\nNella medicina (soprattutto quella popolare orientale) sono usati gli arilli di \"Dimocarpus longan\", i semi di \"Litchi chinensis\" e le radici di \"Sapindus saponaria\". In Africa anche \"Blighia unijugata\" e \"Blighia welwitschii\" hanno diffuso uso medicinale\nAlcune specie di \"Acer\" (\"Acer saccharum\" - ex. famiglia Aceraceae) producono un succo (estratto dal tronco) dal quale si ricavano dei zuccheri particolari; altre specie forniscono dell'ottimo legname per mobili molto adatto alla lucidatura; altre specie ancora sono oggetto di coltivazione ornamentale (viali nei giardini o vie alberate in citt\u00e0).\nAnche il Castagno ippocastano (\"Aesculus hippocastanum\") della ex. famiglia Hippocastanaceae, \u00e8 coltivato principalmente per la sua bellezza decorativa. Alcuni documenti attestano la sua \u201centrata\u201d in Europa (dall'Asia maggiore) gi\u00e0 nel 1550.\nAltre notizie.\nL'antichit\u00e0 di questa famiglia \u00e8 dimostrata da alcuni reperti paleobotanici ritrovati negli strati geologici del Cretaceo (145 \u2013 65 milioni di anni fa). Diverse specie di \"Acer\" sono state rinvenute nei filoni di lignite del Dakota (riconoscibili per le foglie opposte e per i caratteri particolari del frutto), in Inghilterra (i ritrovamenti pi\u00f9 antichi di questo genere sono risalenti al Cretaceo) e in depositi svizzeri del Miocene. Infine fossili di \"Aesculus hippocastanum\" sono stati trovati nella Valle Padana in strati arenacei interposti alla lignite in giacimenti pleistocenici."}
{"id": "409739", "revid": "125975514", "url": "https://it.wikipedia.org/wiki?curid=409739", "title": "Talia Shire", "text": "Biografia.\nNata in una famiglia di origine italiana (i suoi nonni provenivano da Bernalda, provincia di Matera), \u00e8 figlia del compositore Carmine Coppola e sorella del regista Francis Ford, nonch\u00e9 zia di Nicolas Cage e di Sofia Coppola. Fin da giovane ebbe l'ambizione di diventare una famosa attrice, tanto che, sebbene il pi\u00f9 famoso fratello Francis non fosse molto d'accordo, frequent\u00f2 la Yale School of Drama. A met\u00e0 del secondo anno lasci\u00f2 tuttavia la scuola per trasferirsi nella terra delle celebrit\u00e0, Hollywood.\nNel 1969, durante una festa, conobbe il giovane compositore David Shire, che spos\u00f2 l'anno seguente. Da Shire ebbe un figlio, Matthew Orlando Shire. In seconde nozze, nel 1980, spos\u00f2 Jack Schwartzman, da cui ebbe altri due figli: l'ex batterista dei Phantom Planet e attore Jason Schwartzman e il cantante chitarrista Robert Schwartzman, componente del gruppo rock Rooney. La Shire \u00e8 rimasta vedova nel 1994.\n\"Il padrino\".\nQuando Ford Coppola firm\u00f2 il contratto con la Paramount per girare \"Il padrino\" (1972), Talia riusc\u00ec ad ottenere la parte della giovane Connie Corleone, sebbene fossero forti le avversit\u00e0 del fratello che poco si fidava della sua seriet\u00e0 professionale. Per questo motivo nei titoli di coda venne presentata come Talia Shire e non Coppola. Ma la sua interpretazione fu davvero ammirevole, tanto che il fratello la richiam\u00f2 non solo per il secondo film (1974) della serie, ma anche per il terzo (1990), con un ruolo sempre pi\u00f9 importante e carismatico, dove diede sicuramente la sua migliore performance artistica. Per questo ruolo venne candidata al Premio Oscar come miglior attrice non protagonista nel 1975, al secondo capitolo della saga.\n\"Rocky\".\nTra la fine degli anni settanta e il 1990, scelta nel cast della saga di \"Rocky\" da Sylvester Stallone, divenne famosissima al grande pubblico grazie al ruolo di Adriana, prima fidanzata e poi moglie del pi\u00f9 famoso pugile del grande schermo. La sua ottima interpretazione le valse una candidatura all'Oscar e al Golden Globe 1977 come migliore attrice protagonista. Ricopr\u00ec il ruolo della moglie dello \"Stallone italiano\" fino a \"Rocky V\" (1990). Nel sesto episodio della saga, \"Rocky Balboa\" (2006), per dare un tono pi\u00f9 drammatico e malinconico alla pellicola, Stallone decise di rendere vedovo il protagonista e non la fa recitare nel film. Per questa ragione Talia Shire nel ruolo di Adriana compare nel film solo in forma di ricordo (analessi) tramite alcune immagini e sequenze tratte dai precedenti episodi (nello specifico il primo, il secondo e il quarto capitolo)."}
{"id": "409741", "revid": "923674", "url": "https://it.wikipedia.org/wiki?curid=409741", "title": "Linford Christie", "text": "Biografia.\nNato in Giamaica, emigra con la sua famiglia nel Regno Unito all'et\u00e0 di 7 anni, iniziando a praticare atletica leggera solamente a 19 anni; nel 1986 riesce a sorpresa a vincere i 100 m agli Europei di Stoccarda ed \u00e8 secondo ai Giochi del Commonwealth.\nNel 1988, ai Giochi olimpici di Seul, sempre nei 100 m, si classifica terzo in pista con 9\"97, dietro a Ben Johnson e Carl Lewis, ma a causa della squalifica comminata a Johnson per doping successivamente gli viene assegnato l'argento. Dopo la finale dei 200 m anche Christie (che giunge solo quarto) viene trovato positivo al test antidoping, ma non viene squalificato perch\u00e9 i giudici accettano la sua versione secondo la quale la componente dopante era contenuta in un t\u00e8 al ginseng bevuto a Seul.\nDopo aver fallito l'appuntamento con la medaglia ai Mondiali di Tokyo del 1991, in cui porta a casa solo una medaglia di bronzo sulla staffetta 4\u00d7100 metri, l'anno seguente si riscatta ai Giochi olimpici di Barcellona, dove s'aggiudica l'oro, sempre nei 100 m piani con 9\"96, approfittando anche dell'assenza di Lewis. Nel 1993 a Stoccarda, vince i Mondiali, diventando cos\u00ec il primo uomo ad essere campione olimpico, mondiale e del Commonwealth. Viene per questo nominato uomo sportivo inglese dell'anno dalla BBC.\nAi Giochi olimpici di Atlanta del 1996 la difesa del titolo olimpico dei 100 viene meno per la squalifica inflittagli in finale a causa di due false partenze, nella gara vinta dal canadese Donovan Bailey con il tempo record di 9\"84. Sui 200 metri invece non va oltre i quarti di finale con 20\"59.\nSi ritira nel 1999 causa un problema di doping e una conseguente sospensione di un contratto pubblicitario. \u00c8 comunque l'atleta britannico che ha vinto pi\u00f9 medaglie in carriera; inoltre \u00e8 stato il primo uomo ad aver vinto l'oro sia ai mondiali che agli europei che ai Giochi olimpici che ai Giochi del Commonwealth."}
{"id": "409742", "revid": "22475", "url": "https://it.wikipedia.org/wiki?curid=409742", "title": "Riddles Wisely Expounded", "text": "Riddles Wisely Expounded, ovvero \"Gli indovinelli ben risolti\", \u00e8 una ballata tradizionale in lingua inglese. \u00c8 la ballata iniziale delle Child Ballads, essendole attribuito il numero 1.\nLa ballata.\nDopo Iudas, \"Riddles Wisely Expounded\" \u00e8 la ballata con la pi\u00f9 antica attestazione manoscritta dell'intero corpus Childiano; il testo qui riportato testo proviene infatti da un manoscritto del 1445 circa, conservato adesso presso la Bodleian Library di Oxford (\"Rawlinson MS., 328\", fo. 174v); nel manoscritto la ballata \u00e8 redatta in distici, e preceduta dal titolo latino (\"Virgo et diabolus\"), che \u00e8 usualmente integrato nel testo.\nGli indovinelli e gli enigmi hanno sempre giocato un ruolo importante nella cultura popolare, e tutti sanno quanto numerose siano le storie di pericoli scampati o di pr\u00ecncipi e principesse conquistati con l'appropriata soluzione di un indovinello (o di una serie di indovinelli). \u00c8 quasi ovvio ricordare qui anche gli enigmi che la Sfinge propose a Edipo. Ma alla base di queste storie resta per\u00f2 il carattere magico della \"parola segreta\", e la tradizione popolare britannica conserva ancora tale carattere arcaico dell'indovinello in questa ballata costruita alla fine del XV secolo con elementi antichissimi che riecheggiano decisamente motivi gi\u00e0 presenti nell'epica germanica antica: si pensi ad esempio all'Alv\u00edssm\u00e1l (\"Canto del Nano Onnisciente\") dell'Edda, dove Thor sconfigge il Nano Onnisciente (\"al-v\u00edss\") grazie alla sua astuzia. Qui, invece, la saggia ragazza mette a tacere nientemeno che il Diavolo in persona. Con inquadrature e formulazioni diverse, tali indovinelli sono giunti fino ai nostri giorni attraverso la tradizione orale.\nIl testo originale della ballata.\n\".virgo et diabolus.\" Wol ye here a wonder thynge\nBetwyxt a mayd and the fovle fende?\nThys spake the fend to the mayd:\n\"Beleue on me, mayd, to day.\nMayd, mote y thy leman be,\nWyssedom y wolle teche the:\nAll the wyssedom off the world,\nHyf thou wolt be true and forward holde.\n\"What ys hyer than ys the tre?\nWhat ys dypper than ys the see?\nWhat ys scharpper than ys the thorne?\nWhat ys loder than ys the horne?\n\"What ys longger than ys the way?\nWhat ys rader than ys the day?\nWhat ys bether than is the bred?\nWhat ys strenger than ys the dede?\n\"What ys grenner than ys the wode?\nWhat ys sweetter than ys the note?\nWhat ys swifter than ys the wynd?\nWhat ys recher than ys the kynge?\n\"What ys yeluer ys the wex?\nWhat ys softer than ys the flex?\nBut thou now answery me,\nThu schalt for sothe my leman be.\"\n\"Ihesu, for thy myld myghth,\nAs thu art kynge and knyght,\nLene me wisdome to answer here ryghth\nAnd schylde me fram the fovle wyghth!\n\"Hewene ys heyer than ys the tre,\nHelle ys dypper than ys the see,\nHongyr ys scharpper than ys the thorne,\nThonder ys lodder than ys the horne.\n\"Loukynge ys longer than ys the way,\nSyn is rader than ys the day.\nGodys flesse ys betur than ys the brede,\nPayne ys strenger than ys the dede.\n\"Gras ys grenner than ys the wode,\nLoue ys swetter than ys the notte.\nThowt ys swifter than ys the wynde,\nIhesus ys recher than ys the kynge.\n\"Safer is yeluer than ys the wexs,\nSelke ys softer than ys the flex.\nNow, thu fende, styl thu be;\nNelle ich speke no more with the!\"\nTraduzione italiana.\nGLI INDOVINELLI BEN RISOLTI\n\".virgo et diabolus.\" Volete sentire una cosa incredibile\nTra una ragazza e il diavolo schifoso?\nCos\u00ec disse il demonio alla ragazza:\n\"Oggi devi fidarti di me, fanciulla.\nSe potr\u00f2 essere il tuo amante\nT'insegner\u00f2 io la scienza:\nTutta la sapienza del mondo\nSe sarai la mia amante e mi sarai fedele.\n\"Cos'\u00e8 pi\u00f9 alto dell'albero?\nCos'\u00e8 pi\u00f9 profondo del mare?\nCos'\u00e8 pi\u00f9 aguzzo della spina?\nCosa fa pi\u00f9 rumore del corno?\nCos'\u00e8 pi\u00f9 lungo della strada?\nCos'\u00e8 pi\u00f9 rosso del giorno?\nCosa \u00e8 pi\u00f9 buono del pane?\nCos'\u00e8 pi\u00f9 forte della morte?\nCos'\u00e8 pi\u00f9 verde del bosco?\nCos'\u00e8 pi\u00f9 dolce della nocciola?\nCos'\u00e8 pi\u00f9 veloce del vento?\nChi \u00e8 pi\u00f9 ricco del re?\nCos'\u00e8 pi\u00f9 giallo della cera?\nCos'\u00e8 pi\u00f9 soffice della canapa?\nSe adesso non mi risponderai\nDi certo sarai la mia amante.\"\n\"Ges\u00f9, con la tua dolce potenza\nE poich\u00e9 sei re e cavaliere,\nDammi la scienza per risponder bene\nE proteggimi dal lurido demonio!\n\"Il cielo \u00e8 pi\u00f9 alto dell'albero,\nL'inferno \u00e8 pi\u00f9 profondo del mare,\nLa fame \u00e8 pi\u00f9 aguzza della spina,\nIl tuono fa pi\u00f9 rumore del corno.\nLo sguardo \u00e8 pi\u00f9 lungo della strada,\nIl peccato \u00e8 pi\u00f9 rosso del giorno,\nLa carne di Dio \u00e8 pi\u00f9 buona del pane,\nIl dolore \u00e8 pi\u00f9 forte della morte.\nL'erba \u00e8 pi\u00f9 verde del bosco,\nL'amore \u00e8 pi\u00f9 dolce della nocciola,\nIl pensiero \u00e8 pi\u00f9 veloce del vento,\nGes\u00f9 \u00e8 pi\u00f9 ricco del re.\nLo zafferano \u00e8 pi\u00f9 giallo della cera,\nLa seta \u00e8 pi\u00f9 soffice della canapa,\nOra tu, Satana, stattene zitto\nCh\u00e9 non voglio pi\u00f9 parlare con te.\""}
{"id": "409745", "revid": "104265", "url": "https://it.wikipedia.org/wiki?curid=409745", "title": "Venerabile Arciconfraternita della Misericordia di Firenze", "text": "La Venerabile Arciconfraternita della Misericordia di Firenze (abbreviato \"Ven. Arc. Misericordia di Firenze\") \u00e8 una confraternita laica fondata a Firenze nel XIII secolo da San Pietro martire con lo scopo di operare verso i bisognosi gesti di evangelica misericordia. \u00c8 oggi la pi\u00f9 antica Confraternita per l'assistenza ai malati e, in generale, la pi\u00f9 antica istituzione privata di volontariato esistente al mondo ancora attiva dalla sua fondazione, datata nel 1244 secondo i registri conservati nel suo archivio. I suoi membri laici, detti \"fratelli\" continuano ancora a fornire parte del servizio di trasporto infermi nella citt\u00e0, e fino all'aprile 2006 indossavano ancora la tradizionale veste nera (risalente al XVII secolo), oggi ridotta all'uso nelle cerimonie di rappresentanza a causa di regolamenti nazionali ispirati alla sicurezza stradale.\nSull'esempio della confraternita fiorentina sono sorte numerose istituzioni analoghe in tutta Italia ed anche all'estero.\nLa Venerabile Arciconfraternita della Misericordia di Firenze aderisce alla Compagnia delle Misericordie, una confederazione fondata da Misericordia di Firenze, Rifredi e Bivigliano. Nel 2014 \u00e8 rientrata nella Confederazione nazionale delle Misericordie d'Italia, lasciando la Compagnia delle Misericordie.\nLa maggior parte delle altre misericordie, pur conservando la loro indipendenza aderiscono alla Confederazione nazionale delle Misericordie d'Italia, la cui sede si trova pure a Firenze e riunisce circa 700 confraternite.\nLa storia.\nLe origini.\nLa Confraternita, nota ai fiorentini semplicemente come La Misericordia, si \u00e8 dedicata fin dall'inizio della sua storia al trasporto dei malati verso gli ospedali della citt\u00e0, alla raccolta di elemosine per maritare fanciulle povere, alla sepoltura dei defunti, e ad altre opere di carit\u00e0. La sua fondazione risale all'epoca di predicazione di San Pier Martire a Firenze come riportato in un registro trecentesco dell'Arciconfraternita che si apre con la seguente affermazione: la Confraternita fu \"cominciata per lo beato Messer Santo Pietro martire dell'Ordine dei predicatori\". Si tratt\u00f2, in particolare, di una filiazione della \"Societas Fidei\" costituita nel 1244, col nome di Compagnia di Santa Maria della Misericordia. Riguardo ad una leggenda che vuole fondatore il facchino Pietro Borsi non esistono testimonianze storiche ed \u00e8 quindi da considerarsi frutto di fantasia.\nNel 1321 si dot\u00f2 di una sede stabile in piazza San Giovanni prospiciente al Battistero. In seguito alla peste del 1348 decise di aggiungere alle sale dei capitani anche un Oratorio con rispettiva loggia quale spazio di accoglienza.\nLa Confraternita si distinse rapidamente soprattutto per la costante attivit\u00e0 nel campo del trasporto degli infermi e della sepoltura dei defunti, in special modo durante le sempre pi\u00f9 frequenti pestilenze. In breve tempo crebbe di numero e popolarit\u00e0, nonch\u00e9 inevitabilmente di ricchezza, quando iniziarono ad affluire donazioni e lasciti testamentari.\nNel XIV secolo la Confraternita venne riconosciuta dal Comune come una vera e propria istituzione pubblica in una \"provvisione\" del 31 marzo 1329 con la quale si dava ai \"Fratelli\" il diritto di eleggersi i propri responsabili (Capitani).\nIl Quattrocento.\nIn quegli anni la ormai prospera confraternita si dotava di una nuova sede in quella che oggi \u00e8 detta la Loggia del Bigallo in Piazza del Duomo. Infatti, di l\u00ec a poco, nel 1425, la meno prospera (anzi, si diceva, prossima al fallimento) \"Confraternita del Bigallo\" ottenne la fusione delle due confraternite, nonostante le proteste del cosiddetto \"Magistrato\" della Misericordia, che temeva l'intiepidirsi dell'entusiasmo dei \"Fratelli\" e la perdita del controllo sui beni della confraternita.\nNel 1489 una parte consistente dei membri della Misericordia, lasciando al Bigallo tutti i beni e le rendite, ottenne la revoca del provvedimento e ricostitu\u00ec la Misericordia con i vecchi intenti, redigendo nuovi statuti (1490) e spostando l'alloggio in un'altra sede provvisoria.\nNel 1498 anche a Lisbona si segue l'idea e il modello della confraternita di Santa Maria della Misericordia, \u00e8 viene fondata una \"Misericordia Lusitana\", in capo a qualche decennio la tradizione della confraternita si estende alla Francia e alla Spagna e nel 1539 migra fino in Brasile \" Santa Casa di Misericordia di Olinda\" (Diego Baratono, Claudio Piani, 2014).\nL'epoca moderna.\nLa costruzione dell'edificio degli Uffizi, che riun\u00ec nel medesimo luogo tutti gli uffici pubblici della Firenze granducale, rese liberi molti vani in citt\u00e0, cosicch\u00e9 nel 1576 la Misericordia ottenne l'ex locale degli \"Uffiziali dei Pupilli\", prospiciente il Campanile di Giotto. Questa sede \u00e8 occupata tutt'oggi, e con il tempo la confraternita ha potuto acquistare tutto il palazzo. L'edificio fu ristrutturato da Alfonso Parigi, ed ebbe poi anche un oratorio disegnato nel 1781 da Stefano Diletti.\nL'arciconfraternita godeva ormai di grande stima, tanto che non solo venne risparmiata dalle soppressioni che decimarono gli ordini religiosi fra la seconda met\u00e0 del Settecento e il primo Ottocento, ma il governo lorenese addirittura impose l'istituzione di Misericordie locali in tutta la Toscana, una per paese, che dovevano subentrare a tutte le altre confraternite (in alcune citt\u00e0 gi\u00e0 esistevano da secoli, come a Siena dal 1250, a Volterra dal 1290 e a Pisa dal 1330). Queste istituzioni sono ancora presenti in tutta la regione. A Firenze l'appartenere alla Misericordia era considerato altamente onorevole e meritorio, e moltissime famiglie contavano almeno un confratello per ogni generazione.\nNella seconda met\u00e0 del XX secolo il Servizio Sanitario Nazionale ha preso a finanziare parzialmente i servizi della confraternita, il che ha causato disagio in numerosi fratelli, che hanno abbandonato il servizio, non sentendolo pi\u00f9 come una carit\u00e0 gratuita.\nIl Novecento e l'epoca contemporanea.\nNei momenti difficili della storia cittadina la Misericordia ha sempre operato e i \"fratelli\" hanno cercato di sopperire con le loro forze alle cresciute esigenze del servizio, per esempio nella Seconda guerra mondiale, quando, tutte le ambulanze furono perdute o sequestrate, i fratelli tornarono al carretto trainato a mano e alla lettiga.\nNel tempo La Misericordia ha intrapreso altre strade per espletare servizi di carit\u00e0, come il servizio delle cosiddette \"Mutature agli infermi\", che consiste in una forma di limitata assistenza a domicilio a malati non autosufficienti. Pi\u00f9 recentemente ha investito fortemente nel settore della Protezione Civile e delle case di riposo.\nAlla fine degli anni '20 fu indetto un concorso per il restauro della facciata dell'edificio che per\u00f2 non fu effettuato a causa di mancanza di fondi.\nSecoli di donazioni le hanno costituito un cospicuo patrimonio, soprattutto immobiliare. Inoltre sono attivi ambulatori specialistici, dove i medici prestano opera volontaria, e un cimitero.\nPer ridurre i problemi causati dalla diminuzione dei fratelli, in parte causata anche dal proliferare di istituzioni simili e di forme meno impegnative di volontariato sono state tentate varie strade, fra cui l'apertura alle donne, poi l'utilizzo massiccio di obiettori di coscienza.\nCome si \u00e8 detto, la Misericordia di Firenze continua ancora oggi ad offrire soccorsi agli ammalati e agli infortunati, tenendosi al passo coi tempi: \u00e8 stata per esempio la prima istituzione ad offrire ambulanze con medico a bordo, defibrillatore, elettrocardiogramma, e cos\u00ec via.\nNel 2013, la Misericordia di Firenze, appianate le divergenze che avevano portato alla separazione, ha lasciato la Compagnia delle Misericordie ed \u00e8 rientrata nella Confederazione.\nLe sezioni.\nAttualmente la Misericordia di Firenze, oltre la sede storica di Piazza del Duomo ha aperto nel territorio fiorentino altri distaccamenti, precisamente quattro: \nI servizi.\nLa Misericordia fa fronte alla gestione e alla copertura di tanti servizi sociali, nelle mutature degli infermi, nel trasporto dei ragazzi disabili ai propri centri, dei dializzati presso gli ospedali con ambulanze e automobili e nel servizio di telesoccorso (coperto 24h su 24h in P.zza Duomo)\nAttualmente la Misericordia ha in convenzione con il 118 Firenze-Prato Soccorso, 4 ambulanze operative nell'area fiorentina: 3 ambulanze BLS-D h12 diurno in Sansovino (DELTA 02), Mille (DELTA 04), e Ponte di Mezzo (DELTA 05), un'ambulanza BLS-D h24 in Duomo (DELTA 40) e un mezzo infermieristico con personale del 118 sempre in Piazza Duomo (INDIA 1-DUOMO)\nOltre ai servizi di emergenza territoriale la Misericordia \u00e8 attiva in tanti servizi: per esempio il Servizio Stadio presso lo Stadio A. Franchi per ogni partita della A.C.Fiorentina che gioca in casa, concerti, eventi e manifestazioni sportive che richiedono assistenza sanitaria e supporto ad eventi con personaggi famosi e politici.\nGli ambulatori e i servizi infermieristici.\nLa Misericordia ha iniziato anche ad aprire una serie di ambulatori privati in tutta la provincia di Firenze, offrendo tante prestazioni a prezzi decisamente agevolati (con sconti a volontari e soci) precisamente a Oltrarno e Campo di Marte (nelle sezioni), in Centro (Vicolo Adimari) e Novoli (Piazzetta Valdambra).Gli ambulatori offrono anche servizi infermieristici e di prelievi del sangue. Nel 2015 hanno aperto un proprio emporio dove trovare occhiali da vista e protesi acustiche.\nI mezzi.\nAttualmente la Misericordia dispone di circa 20 ambulanze, 35 automezzi tra automobili e pulmini con sollevatori, un carro funebre e 5 mezzi per la protezione civile allestiti per eventuali emergenze. La confraternita conta su pi\u00f9 di 1000 volontari iscritti e di circa 450 con servizio attivo abituale dislocati in 5 distaccamenti. Per fare fronte ai tanti servizi richiesti dalla popolazione la Misericordia dispone e conta di un gran corpo di Dipendenti Autisti e Centralinisti (Servi di Compagnia, che gestiscono i servizi). \nL'abbigliamento.\nIn un affreso di Niccol\u00f2 Gerini e Ambrogio Baldese del 1386, visibile nella stanza dei capitani del Museo del Bigallo, si possono vedere i fratelli con la loro veste del XIV secolo: una tunica lunga fino ai piedi di color carminio e un medaglione dorato al collo. Nel XVI secolo la veste rossa venne sostituita da una nera dotata di una apposita \u00abbuffa\u00bb, sorta di cappuccio allungato con due fori per gli occhi, che calato copriva tutta la faccia; alla vita, a mo' di cintura, una fune con agganciato un grosso rosario nero (corona). Questa veste storica \u00e8 ancora indossata durante alcune celebrazioni e manifestazioni.\nAttualmente la Misericordia ha abbandonato l'uso della veste nera per i servizi di carit\u00e0 e offre in dotazione ai volontari una divisa tecnica rosso/arancione fluo che rispecchia le attuali normative di sicurezza sia a livello di visibilit\u00e0 che di protezione verso sostanze organiche.\nIl patrimonio artistico.\nNella Sede centrale in piazza del Duomo a Firenze si custodiscono, oltre all'Archivio storico, alcune opere d'arte e una collezione di materiale storico e oggetti della tradizione della Confraternita, organizzata in un museo situato al quarto piano dell'edificio.\nInaugurato il 20 gennaio del 2016, il percorso museale si snoda in 14 sale, distribuite in circa 600 metri quadri.\nAl suo interno \u00e8 testimoniato il ruolo che il Sodalizio ha avuto per Firenze e vi sono custoditi circa ottanta pezzi, molti dei quali appositamente restaurati, tra manoscritti, quadri, stemmi, arredi, oggetti d\u2019uso e manufatti dell\u2019artigianato fiorentino.\n\u00c8 possibile ammirare opere di pregio realizzate da importanti autori come Santi di Tito, Benedetto da Maiano, Sano di Pietro, Bachiacca, Sogliani, G. Battista Naldini, Butteri, Dono Doni, Puligo, Carlo Dolci e tele del periodo caravvaggesco e di quello contemporaneo con Annigoni e Chaplin.\nElenco delle opere principali:\n\u2013 Pietro Annigoni, \"San Girolamo Penitente\", olio su tela e San Girolamo, tecnica mista su carta;\n\u2013 artisti caravaggeschi: i\"l Cristo fra dottori\", olio su tela di Dirck Van Baburen,del XVII sec. e \"Ritorno del figliuol prodigo\" di Valentin De Boulogne, (olio su tela dell\u2019inizio del XVII sec.) che, dopo un lavoro di restauro, sar\u00e0 prestato al museo newyorkese Metropolitan prima e al parigino Louvre dopo;\n\u2013 attribuita a Francesco Del Brina, \"Madonna con Bambino e San Giovannino\", olio su tavola;\n\u2013 Croce stazionale appartenente alla Bottega del Giambologna;\n\u2013 due terrecotte dipinte (Ges\u00f9 Bambino e San Giovannino) della Bottega Della Robbia del XVI sec.;\n\u2013 due sculture di Francesco Collina che rappresentano San Sebastiano, una realizzata in bronzo, l\u2019altra in terracotta;\n\u2013 due oli su tavola di Santi di Tito, \"San Sebastiano\" 1578 \u2013 1580; \"San Tobia\" 1578 \u2013 1580 e le \"sette Opere di Misericordia\"\n\u2013 Carlo Dolci, \"San Giovanni Battista\" olio su tavola, del XVII sec.;\n\u2013 Scuola senese, \"Madonna con il Bambino,\" tempera su tavola e foglia d\u2019oro, del XVI sec.;\n\u2013 Francesco Ubertini, detto il Bachiacca, \"Madonna con Bambino, San Giuseppe e San Giovannino\", olio su tavola, met\u00e0 del XVI sec;\n\u2013 Benedetto di Leonardo, detto Benedetto da Maiano, Crocifisso, scultura in legno dipinto, del XV sec;\n\u2013 Giovanni Antonio di Francesco Sogliani, \"Madonna con Bambino e San Giovannino\", olio su tavola, del XVI sec., dono del Granduca di Toscana Pietro Leopoldo;\n\u2013 Elisabeth Chaplin, \"La beatitudine\", olio su tela, del XX sec.\nIl Museo \u00e8 aperto tutti i giorni dalle 09.00 alle 17.00. \nAltre opere sono presenti all'interno della Sede. Fra le pi\u00f9 importanti il nucleo di sculture che si trovava nell'\"atelier\" di Benedetto da Maiano alla sua morte e che egli destin\u00f2 alla confraternita nel suo testamento; si tratta del piccolo \"Crocifisso\" conservato per lungo tempo nella sala dei Capi di Guardia, una \"Madonna col Bambino\" incompiuta e terminata da un suo discepolo (oggi esposta nella \"Compagnia\", la sala dove i Fratelli attendono la chiamata ai servizi) e il \"San Sebastiano\", visibile nella cappella detta di Santa Maria della Misericordia nuova, accanto all'altare. Tale luogo di culto risale al 1575-1580, di Alfonso Parigi il Vecchio. Un tempo aveva la facciata decorata dalle \"Sette opere di Misericordia\" di Bernardino Poccetti, distrutte nel 1780 quando per ampliare il locale si rifece la parete; ne resta comunque traccia in una copia del pittore Antonio Fedi. Di come apparisse l'esterno dell'oratorio resta anche memoria in un quadro sulla \"Peste a Firenze del 1630\". In quegli anni l'interno veniva decorato da una serie di lunette con episodi della vita di San Tobia ad opera del pittore Clemente di Filippo Santini, completate dopo la sua morte avvenuta nel 1631, da Giovanni Montini, Jacopo Tarchiani, Lorenzo Mariani e Stefano Cascetti.\nSulla cantoria in controfacciata, vi \u00e8 un , costruito nel 1846 da Serafino Paoli.\nLa pala d'altare dell'Oratorio \u00e8 una ceramica robbiana raffigurante una \"Madonna in trono e santi\" a cui \u00e8 stata accostata una predella, forse proprio di mano di Andrea della Robbia. Di Santi di Tito sono due quadretti del 1579 con le \"Opere di misericordia\". Altre opere sono visibili nei locali al pianterreno, come alcune opere di terracotta e marmo e una serie di quadri che formavano il decoro secentesco della cappella.\nIl tabernacolo della Carit\u00e0.\nSulla facciata dell'Arciconfraternita si nota il tabernacolo ricavato nel vano di una finestra dalla cornice in pietra serena, che ospita un dipinto ad olio su tela riproducente la \"Carit\u00e0\", opera simbolica di Pietro Annigoni, che venne da lui stesso donata nel 1970. Il dipinto mostra un confratello mentre trasporta sulle spalle con la \"zana\" (cesta di vimini con sedile) un infermo sulla cui faccia \u00e8 evidente il segno della sofferenza.\nLe celebrazioni per il Santo Patrono.\nIl primo patrono della confraternita fu San Tobia, il personaggio dell'Antico Testamento che soccorre gratuitamente due forestieri; nel '500 per\u00f2, per permettere alla ormai potente e influente associazione di godere di alcuni privilegi ecclesiastici, essa fu simbolicamente associata alla Confraternita romana di San Sebastiano, dal nome del santo invocato a protezione contro la peste, flagello sempre vivo all'epoca. Da allora San Sebastiano divenne il principale Patrono della Misericordia che ancora oggi ne celebra la festa con grande solennit\u00e0 (l'addobbo della facciata \u00e8 raffigurato nell'illustrazione) e con la tradizionale distribuzione gratuita di migliaia di \"panellini benedetti\". Molti vengono portati dai confratelli a domicilio dei bisognosi e degli ammalati, o negli ospedali e case di riposo.\nIl Cimitero della Misericordia a Firenze.\nIn seguito ad un decreto del granduca Pietro Leopoldo del 1784 di divieto di sepoltura nei centri abitati e nei luoghi chiusi, la Confraternita fu costretta a cercare propri spazi per le sepolture lontani dall'abitato. Dopo aver valutato una serie di progetti, deecise di optare per un campo immediatamente fuori della Porta ai Pinti. Iniziarono i lavori e nel 1839 il camposanto, detto appunto \"dei Pinti\", venne inaugurato con una solenne benedizione. Per problemi di spazio, nel 1894 l'Arciconfraternita della Misericordia decise di chiudere il primo cimitero per provvedere alla costruzione di uno nuovo, pi\u00f9 ampio, nella zona di Soffiano. I lavori ebbero inizio nel 1896 su disegno e progetto dell'architetto Michelangelo Maiorfi. Egli realizz\u00f2 in stile neogotico l'ala orientale, l'oratorio, il sepolcreto centrale e l'ala di ponente. Intervennero poi l'ingegner Luigi Buonamici, gli architetti Giovanni Paciarelli, che dette veste unitaria a tutto il cimitero, Giuseppe Castellucci, che ampli\u00f2 l'ala nord, e gli ingegneri Mario Raddi e Primo Saccardi. Vi furono sepolti uomini illustri fra i quali gli scultori Raffaello Romanelli e Romano Romanelli, lo scrittore Enrico Novelli detto Yambo, il critico Jarro, il generale Antonio Baldissera.\nAffiliazioni.\nSull'esempio delle attivit\u00e0 della confraternita fiorentina molte altre compagnie della Misericordia toscane chiesero ed ottennero di essere affiliate alla consorella maggiore:"}
{"id": "409747", "revid": "1318658", "url": "https://it.wikipedia.org/wiki?curid=409747", "title": "Fiera internazionale del libro 2006", "text": "La XIX Fiera internazionale del libro si \u00e8 svolta al Lingotto di Torino dal 4 all'8 maggio 2006.\nIl motivo conduttore \u00e8 stato quello dell'avventura, raccontata attraverso una serie di incontri su temi come letteratura, scienze, cinema e giornalismo.\nNel corso della manifestazione si sono svolti oltre duemilacinquecento incontri tematici, con il coinvolgimento degli oltre milleduecento espositori.\nL'esposizione.\nL'area espositiva ha avuto una superficie di 46.000 m\u00b2, articolata sui padigilioni 1, 2, 3 e 5 di Lingotto Fiere.\nCome gi\u00e0 nel 2005, in contemporanea con la Fiera del Libro si sono tenute numerose iniziative legate al mondo dell'editoria, alcune delle quali esterne al Lingotto: i quartieri Borgo San Paolo, Spina Reale e Mirafiori sono diventati simbolicamente i \"padiglioni\" 6, 7 e 8.\nSono intervenuti fra gli altri ai diversi eventi in programma Melania Mazzucco, Alessandro Perissinotto, Silvia Ronchey, Oliviero Beha, Assemblea Teatro, Margherita Oggero, Geronimo Stilton. Tutte queste iniziative sono state organizzate nell'ambito della programmazione di Torino Capitale Mondiale del Libro.\nProgramma.\nNei dibattiti svoltisi nell'ambito della fiera si \u00e8 parlato delle avventure di inviati speciali come Ettore Mo, dei viaggi di Folco Quilici e di Mauro Corona. Verranno ricordati Tiziano Terzani, Ambrogio Fogar e Angelo d'Arrigo, \"l'uomo che voleva con le aquile\".\nIn campo scientifico, si \u00e8 passati dai viaggi veri e propri di Darwin sul brigantino Beagle a quelli virtuali di Margherita Hack, Carlo Bernardini, e Piergiorgio Odifreddi.\nSi \u00e8 parlato di viaggi anche nell'incontro \"Il fascino del viaggio\", con Mirella Tenderini, che ha presentato gli scrittori Natalino Russo, autore de \"La via di Santiago\", e Claudia Berton, autrice de \"Frontiere di sabbia\".\nIn campo umanistico, si sono avuti incontri con Claudio Magris e Gabriele Romagnoli.Giorgio Ficara ha raccontato le avventure di Giacomo Casanova e Valerio Massimo Manfredi quelle di Alessandro Magno.\nUna tavola rotonda sul Medioevo ha visto la partecipazione di Franco Cardini, Tullio Gregory, Claudio Leonardi, Enrico Menest\u00f2, Giuseppe Sergi.\nA discutere di avventure satiriche sono stati Mauro Cardinali, Stefano Disegni e Vauro.\nCristina Comencini, Davide Ferrario e Paolo Virz\u00ec hanno dal canto loro riferito delle loro avventure cinematografiche, mentre a centocinquant'anni dalla nascita di Sigmund Freud l'attore Paolo Bonacelli ha recitato l\"intervista immaginaria\" di Edoardo Sanguineti al fondatore della psicanalisi.\nL'avventura nella fantascienza e nel fantasy \u00e8 stata esplorata con l'americano Jonathan Carroll, mentre con Ernesto Olivero sono stati festeggiati i trent'anni di attivit\u00e0 del Sermig e delle sue \"avventure dello spirito\".\nNon potevano non essere affrontate anche le \"disavventure della finanza\", delle quali si sono occupati Antonio Cianciullo, Richard Layard e Ermete Realacci. Nel medesimo ambito \u00e8 stato presentato il libro di Guido Rossi \"Il gioco delle regole\".\nTorino capitale mondiale del libro.\nLa fiera del libro 2006 ha celebrato l'inizio delle manifestazioni per Torino capitale mondiale del libro. Dopo Alessandria d'Egitto, Madrid, Nuova Delhi, Anversa e Montr\u00e9al, l'UNESCO ha nominato Torino Capitale Mondiale del Libro da aprile 2006 ad aprile 2007.\nLa citt\u00e0 di Roma, per aver sostenuto la candidatura torinese in concorrenza con quella di Teheran, ha collaborato nell'organizzazione dell'evento.\nIl programma delle manifestazioni era stato anticipato alla fiera con eventi, incontri, convegni, dibattiti, letture, momenti di spettacolo.\nLa fiera dei ragazzi.\nLo spazio ragazzi della Fiera del libro ha ospitato i consueti incontri, laboratori e giochi, pi\u00f9 alcuni eventi speciali, legati alle iniziative di Torino capitale mondiale del libro.\nI sessant'anni della Repubblica Italiana sono stati celebrati con una mostra, una serie di incontri con vari scrittori e con Luciano Violante.\nLa scrittrice Lia Levi ha presentato il libro \"Giovanna e i suoi re\", con una mostra che, a fiera conclusa, \u00e8 stata trasferir\u00e0 al Museo Diffuso della Resistenza.\nL'illustratore americano Brad Holland ha presentato una mostra a lui dedicata, incontrando il pubblico della Fiera. Tra gli altri illustratori che hanno animato lo spazio ragazzi si segnalano il francese Claude Ponti e il croato Svjetlan Junakovic.\nTra i numerosi altri incontri, vanno citati quelli con il meteorologo Luca Mercalli, l'attore e regista Moni Ovadia, gli scrittori Mino Milani e Teresa Buongiorno, Nicoletta Vallorani e altri.\nSi \u00e8 svolta infine la quarte edizione di \"Adotta uno scrittore\", che prevedeva una serie di incontri tra le scuole del Piemonte e vari scrittori tra i quali Stefania Bertola, Gianni Farinetti, Yaounis Tawfik, Giuseppe Culicchia, Dario Voltolini, Enrico Remmert, Bruno Gambarotta e Alessandra Montrucchio.\nPaesi ospiti.\nDopo l'anteprima del 2005, il Portogallo \u00e8 tornato al Lingotto come Paese ospite d'onore.\nIn questo quadro, si sono avuti incontri letterari, rassegne cinematografiche e concerti con la presenza di Mia Couto, Miguel Sousa Tavares, Joao de Melo, Gon\u00e7alo M. Tavares, Ruy Vieira Nery, Jos\u00e8 Eduardo Agualusa, Eduardo Louren\u00e7o, Jos\u00e9 Tolentino Mendonca.\nIl Premio Nobel Jos\u00e9 Saramago, inizialmente annunciato tra gli ospiti, ha dovuto rinunciare per problemi di salute.\n\u00c8 stato inoltre reso omaggio a Fernando Pessoa, in occasione dell'uscita presso Einaudi delle \"Quartas\", nella traduzione di Luciana Stegagno Picchio.\nFra gli altri ospiti, il Brasile, con Paulo Coelho, Bernardo de Carvalho, Moacyr Scliar, Milton Hatoum, Boris Fausto, Dominio Proenca Filho, Alberto Mussa, e il cantautore Gilberto Gil, cantautore, anche ministro della cultura del suo Paese.\nLo spettacolo ha visto la partecipazione di uno dei pi\u00f9 grandi interpreti di Fado, Caman\u00e9.\nEventi.\nLingua Madre.\nDopo il successo dello scorso anno, \u00e8 stato riproposto come punto centrale della Fiera il progetto sviluppato con la Regione Piemonte \"Lingua Madre\", che porter\u00e0 a Torino numerosi scrittori extrauropei, accomunati dal lavoro innovativo sulla loro tradizione culturale.\nPer l'occasione sono stati presenti a Torino l'iraniano Hamid Ziarati, la guineana Aminata Fofana, l'algerino Amara Lakhous, che vivono attualmente in Italia; l'albanese Ornela Vorpsi, recente vincitrice del Premio Grinzane per gli esordienti, insieme con l'indiano Amitav Ghosh, i palestinesi Mahmoud Darwish e Murid al-Barghuti; il libico Ibrahim Al Koni, l'algerina Le\u00efla Marouane, il turco Moris Fahri.\nAltre presenze di rilievo quelle di Patricia Grace dalla Nuova Zelanda, Sindiwe Magona e Achmat Dangor dal Sudafrica, Paulina Chiziane dal Mozambico, Lavanya Sankaran e Pankaj Mishra dall'India, Pedro Juan Guti\u00e9rrez da Cuba, Shirley Krenak dal Brasile.\nHanno partecipato infine scrittori francofoni, come il marocchino Tahar Ben Jelloun, la tunisina Lilia Zaouali e la libanese Venus Khouri Gata.\nOltre agli incontri letterari, si sono tenuti concerti con gruppi provenienti da tutto il mondo e legati dal linguaggio della contaminazione: i Tamburi del Vesuvio di Napoli, il quartetto d'archi femminile Euphoria, il quintetto francese manouche Bratsch, il gruppo bossa nova Irio De Paula Trio, il Fausto Mesolella Trio, il fisarmonicista ucraino Vladimir Denissenkov, la formazione neozelandese Haka the Legend, il pianista congolese Ray Lema, la cantante siberiana Sainkho Namtchylak.\nAlla chiusura ha preso parte Mauro Pagani, coautore di Fabrizio De Andr\u00e9.\nLa manifestazione \u00e8 stata completata dallo spazio degustazione dell'Arena Piemonte e dalla premiazione del Concorso letterario nazionale Lingua Madre.\nInternational Book Forum e Book Film Bridge.\nDal 4 al 6 maggio, parallelamente alla Fiera, si sono svolti l\"International Book Forum\", lo spazio internazionale riservato alla contrattazione tra autori e editori, e il \"Book Film Bridge\", un mercato dei diritti audiovisivi che coinvolge il settore editoriale Rai Cinema, Rai Trade, la produzione indipendente italiana di cinema, documentari, animazione, il canale \"Cult Network Italia\", produttori francesi, inglesi, spagnoli.\nIn tram.\nAnche quest'anno in occasione della fiera si \u00e8 svolta \"Torino Fahrenheit Tram\", un percorso nel centro della citt\u00e0 a bordo di uno storico tram (il n. 3203 del 1958) su cui si parla di libri con autori ed editori. Ogni giorno sono stati presentati quattro volumi, due per ogni corsa. L'itinerario, che attraversava il centro storico - da Piazza Castello ai Giardini Reali costeggiando il Parco del Valentino e la Gran Madre e attraversando Via Po - dura circa un'ora.\nCollegamenti esterni.\nseparatore"}
{"id": "409748", "revid": "22475", "url": "https://it.wikipedia.org/wiki?curid=409748", "title": "Roy Campbell (Metal Gear)", "text": "Il colonnello Roy Campbell \u00e8 un personaggio della serie di videogiochi \"Metal Gear\", ideata da Hideo Kojima.\nStoria.\nAppare la prima volta in ', nel quale guida Snake nell'eliminazione di Big Boss e del Metal Gear D. Dirige nuovamente Snake in \"Metal Gear Solid\", nel quale gli assegna gli obiettivi principali: salvare Kenneth Baker e Donald Anderson, tenuti in ostaggio, e sventare i piani dei terroristi. Ricorda il colonnello Trautman di \"Rambo\", infatti viene pi\u00f9 volte richiamato da Snake perch\u00e9 cerca di nascondere informazioni utili e avvenimenti infelici considerati top-secret, ma che potrebbero semplificare la missione. In uno dei due finali di \"Metal Gear Solid\", Campbell rivela che la nipote Meryl \u00e8 in realt\u00e0 sua figlia, nata dalla relazione del colonnello con la moglie di suo fratello. Il suo intento era salvarla, per questo \u00e8 stato costretto a ingannare Snake durante tutta la missione. Appare per la terza volta nell'episodio non canonico '. Anche in questo caso dirige gli obiettivi di Solid Snake e sempre attraverso il Codec. In questo capitolo rivela di aver abbandonato l'esercito degli U.S.A. dopo aver scoperto di aver fatto eliminare un'unit\u00e0 combattente americana (la \"Black Chamber\").\nGli avvenimenti che seguirono alla sua nascita portarono il fratello del colonnello Matt Campbell a morire in azione militare (nella piccola repubblica di Eldera come narrato in uno degli \"Snake Tales\" di '). In ' Campbell guida Raiden nella Big Shell e gli affida il compito di salvare il presidente degli Stati Uniti e gli altri ostaggi e di disarmare i terroristi. Verso la fine del gioco tramite codec inizier\u00e0 a comportarsi in maniera strana chiamando Raiden e dicendogli cose strane, frasi da lui dette in \"Metal Gear Solid\", missioni di \" e altre cose. Si scoprir\u00e0 poi essere nient'altro che un'intelligenza artificiale creata dall'Arsenal Gear servendosi dei ricordi di Raiden e delle sue aspettative su di esso.\nCampbell ritorna in \", dove incontra Snake per affidargli la sua nuova missione, eliminare Liquid. Inoltre, lo informa che questa direttiva non viene da Washington e nemmeno dalle Nazioni Unite, ma da lui stesso. \u00c8 risposato con Rosemary, ex fidanzata di Raiden, ma tale particolare non si riveler\u00e0 altro che una messinscena facente parte del piano per annientare i Patriots. Lo si vede anche alla fine al matrimonio tra Meryl e Johnny.\nIn ' compare nel finale (dove parla dell'unit\u00e0 FOX al direttore della CIA), nelle schermate di game over se Naked Snake ha fatto morire Ocelot o EVA (avvisandolo che in quel modo creer\u00e0 un paradosso temporale) e all'inizio del mini-gioco \"Serpente contro scimmia\" (nella versione ').\nIl colonnello compare inoltre nel gioco Nintendo \"Super Smash Bros. Brawl\", nel quale fornisce informazione sugli avversari a Solid Snake. \u00c8 inoltre presente, da giovane, in \"\". \u00c8 l'unico sopravvissuto dei berretti verdi, una squadra che era impegnata ad indagare nel sito di un missile sovietico nella \"Penisola de los Muertos\" in Colombia. Anche lui venne imprigionato assieme a Big Boss ed \u00e8 proprio nelle celle che i due fanno conoscenza. Essendosi fatto male ad una gamba Campbell non pu\u00f2 camminare. I due decidono quindi di tenersi in contatto via Codec, attraverso il quale il futuro colonnello d\u00e0 informazioni sulle missioni a Big Boss e lo guida durante il suo viaggio. "}
{"id": "409750", "revid": "638792", "url": "https://it.wikipedia.org/wiki?curid=409750", "title": "Raffaello (Pok\u00e9mon)", "text": ""}
{"id": "409751", "revid": "1836770", "url": "https://it.wikipedia.org/wiki?curid=409751", "title": "Fritillaria imperiale in un vaso di rame", "text": "La Fritillaria imperiale in un vaso di rame \u00e8 un dipinto realizzato da Vincent van Gogh nel 1887 e attualmente conservato presso il Mus\u00e9e d'Orsay di Parigi. \nLe dimensioni del dipinto sono 73,5 \u00d7 60,5 cm. I fiori ritratti da Van Gogh appartengono alla specie \"Fritillaria imperialis\"."}
{"id": "409752", "revid": "767487", "url": "https://it.wikipedia.org/wiki?curid=409752", "title": "Il fascino discreto della borghesia", "text": "\"Il fascino discreto della borghesia (Le charme discret de la bourgeoisie)\" \u00e8 un film del 1972 diretto da Luis Bu\u00f1uel.\nAlla sua trentesima pellicola, il regista spagnolo realizza una commedia che da molti \u00e8 viene considerata il film pi\u00f9 \"tipico\" della sua produzione, poich\u00e9 raccoglie molti dei tratti caratterizzanti il suo cinema. Il regista spagnolo propone una arguta e sardonica critica al mondo borghese, accompagnata da sequenze oniriche e surreali.\nTrama.\nIl film inizia con una coppia della borghesia parigina, Fran\u00e7ois e Simone Thenevot, che accompagna un collega del signor Thenevot, Rafa\u00ebl Acosta, e la sorella della signora Thenevot, Florence, che si d\u00e0 facilmente al bere, alla casa dei S\u00e9n\u00e9chals, come ospiti di una cena. Una volta arrivati, Alice S\u00e9n\u00e9chal \u00e8 sorpresa nel vederli, e spiega che li aspettava la sera successiva e che non ha preparato la cena. Gli aspiranti ospiti, quindi, invitano la signora S\u00e9n\u00e9chal a unirsi a loro per la cena in una locanda vicina.\nArrivando alla locanda, la trovano chiusa a chiave per cui bussano e vengono invitati a entrare, nonostante l'apparente riluttanza della cameriera e una menzione di \"nuova gestione\". Trovano il ristorante stranamente vuoto di commensali, nonostante i prezzi modici. Improvvisamente sentono dei pianti provenire da una stanza adiacente; incuriositi, vi si avvicinano ed apprendono che il direttore \u00e8 morto poche ore prima e che i suoi ex impiegati stanno vegliando sul suo cadavere. La festa, quindi, termina in fretta.\nLa scena si sposta in un altro giorno all'ambasciata di Miranda, un'immaginaria \"repubblica delle banane\", dove l'ambasciatore Acosta incontra Th\u00e9venot e Henri S\u00e9n\u00e9chal per discutere i proventi di un grosso accordo sulla cocaina. Durante l'incontro Acosta vede una giovane donna che vende giocattoli a molla sul marciapiede fuori dall'ambasciata; dopo aver sparato a uno dei giocattoli e aver cos\u00ec messo in fuga la donna, spiega che ella fa parte di un gruppo terroristico che lo segue da tempo.\nDue giorni dopo, gli amici borghesi tentano di pranzare da S\u00e9n\u00e9chals, ma Henri S\u00e9n\u00e9chal e sua moglie scappano in giardino per fare sesso invece di unirsi a loro. Gli amici lo prendono come un segno che i S\u00e9n\u00e9chals sono consapevoli che la polizia stia arrivando e che se ne sono andati per evitare l'arresto, temendo la scoperta del coinvolgimento degli uomini nel traffico di cocaina. La festa si interrompe nel panico e gli ospiti se ne vanno. Arriva quindi un vescovo che, dopo essere stato ricevuto in casa dalla cameriera In\u00e8s, esce, si reca nei locali del cortile della casa e si cambia indossando l'abito del giardiniere trovato in una stalla.\nI S\u00e9n\u00e9chals tornano in casa: i loro amici sono gi\u00e0 andati, ma rientra in casa il vescovo, che li saluta. I S\u00e9n\u00e9chals lo scambiano per un vagabondo e lo fanno uscire. Quando il vescovo ritorna indossando le vesti ecclesiastiche, lo trattano con deferenza, mettendo in mostra il loro pregiudizio, snobismo e ipocrisia. Il vescovo chiede di lavorare per loro come giardiniere, seguendo il modello dei preti operai: racconta loro della sua infanzia, di come i suoi genitori furono uccisi da avvelenamento da arsenico e il colpevole non fu mai arrestato. Pi\u00f9 tardi nel film, andr\u00e0 a trovare un moribondo che risulta essere l'assassino dei suoi genitori; dopo averlo benedetto, il vescovo gli sparer\u00e0 con un fucile, uccidendolo e chiudendo il cerchio dell'ipocrisia.\nLe donne si incontrano in un bistrot che, dopo vari tentativi di ordinazione, riveler\u00e0 aver finito tutte le bevande tranne l'acqua. Mentre aspettano, un soldato si presenta e racconta loro della sua infanzia e di come, dopo la morte di sua madre, il severo padre si sia preso cura della sua istruzione. La madre del soldato - come fantasma - lo informa che l'uomo non \u00e8 il suo vero padre, ma l'assassino di suo padre: i due avevano duellato per sua madre. A seguito della richiesta della madre fantasma, il soldato avvelena il patrigno colpevole.\nNe seguono vari altri pasti interrotti; le interruzioni includono l'arrivo di un gruppo di ufficiali dell'esercito francese che si uniscono alla cena o la rivelazione che la sala da pranzo di un colonnello francese \u00e8 in realt\u00e0 un palcoscenico ambientato in uno spettacolo teatrale, durante una sequenza da sogno. I fantasmi compaiono frequentemente in quelle che sembrano sconcertanti sequenze di sogni. La scena ricorrente nel film, delle sei persone che camminano silenziosamente e intenzionalmente su una lunga strada di campagna isolata verso una destinazione misteriosa, \u00e8 presente anche nella sequenza finale.\nCritica.\nUgo Casiraghi su \"l'Unit\u00e0\" descrive la borghesia come appare nel film \u00ab[...] incapace di pensiero, nemmeno sfiorata dal dubbio, improduttiva e parassitaria, assisa sulle proprie voglie animalesche e banali come su un trono di cartapesta, con tutti i suoi pilastri protettivi (il clero, l'esercito, la polizia), conserva ormai se stessa pi\u00f9 sulla base dell'inazione che dell'azione. Il suo potere \u00e8 indissolubilmente legato alla sua impotenza\u00bb.\nGoffredo Fofi in \"Ombre Rosse\", recensendo questo film in dialoghi e gesti da Teatro di boulevard, scrive anche che la storia \u00ab\u00e8 organizzata per scatole di reale e di sogno che s'intrecciano come nel Manoscritto di Saragozza cos\u00ec caro al regista\u00bb "}
{"id": "409755", "revid": "638792", "url": "https://it.wikipedia.org/wiki?curid=409755", "title": "Chiara (personaggio)", "text": ""}
{"id": "409758", "revid": "125837189", "url": "https://it.wikipedia.org/wiki?curid=409758", "title": "Mario Kart", "text": "Mario Kart \u00e8 una serie di videogiochi di corsa sviluppati e pubblicati da Nintendo a partire dal 1992, caratterizzati dalla presenza di molti luoghi e personaggi provenienti dall'universo immaginario di \"Super Mario\" e dalla possibilit\u00e0 di ottenere e utilizzare armi bizzarre per ostacolare i propri avversari.\nStoria.\nIl primo gioco della serie nasce sul Super Nintendo nel 1992 con il titolo di \"Super Mario Kart\" ed ebbe un grande successo, anche grazie all'innovativo sistema grafico di rotazione della pista, che simulava un effetto tridimensionale. Il gioco era ricco di tracciati ambientati in verdi praterie, spiagge, case stregate, castelli di Bowser e, come tracciato finale, la stupenda \"Pista Arcobaleno\", che diventer\u00e0 una pista simbolo della serie, apparendo in tutti i giochi successivi. Il gioco introduce un metodo fuori dal comune per avvantaggiarsi, ovvero gli oggetti come i \"gusci verdi\", i \"funghi scatto\" e le \"banane\". Questo, insieme alla grande variet\u00e0 di personaggi, contribu\u00ec al successo del videogioco, che convinse la Nintendo a produrre vari episodi successivi.\nIl secondo episodio, \"Mario Kart 64\", viene pubblicato nel 1996 per la piattaforma Nintendo 64. Il gioco utilizza piste completamente in tre dimensioni, ma i personaggi sono bidimensionali. Rispetto al precedente episodio, vengono sostituiti due personaggi, \"Koopa Troopa\" e \"Donkey Kong Jr.\", rispettivamente con \"Wario\" e \"Donkey Kong\". La derapata assume un'importanza maggiore con l'introduzione del sistema del Miniturbo, aggiunto alle Prove a Tempo e alla possibilit\u00e0 di salvare i propri \"Fantasmi\" con i tempi migliori. Viene perfezionata la modalit\u00e0 \"Battaglia\" (gi\u00e0 presente nel primo capitolo) nella quale i giocatori si sfidano a colpi di oggetti per togliersi a vicenda i tre palloncini che indicano le \"vite\" a disposizione. Il gioco, anche se considerato inferiore al suo predecessore, riesce a vendere oltre nove milioni di copie e gode di un ottimo successo tra i videogiocatori, soprattutto per la possibilit\u00e0 di giocare in quattro contemporaneamente, cosa che per l'epoca era impagabile. \"Mario Kart 64\" vede la concorrenza dell'ottimo \"Diddy Kong Racing\", altro gioco di corse per la stessa piattaforma simile nel gameplay.\nNel 2001 la serie approda sulla console portatile (Game Boy Advance) con \"\". Il gioco utilizza un motore grafico stupefacente, con effetti simili alle tre dimensioni. Il gameplay viene addirittura rinnovato e risulta pi\u00f9 godibile rispetto alla controparte per \"Nintendo 64\". Oltre ai gi\u00e0 noti personaggi del precedente titolo, \"Super Circuit\" introduce nuove magnifiche piste, alle quali si aggiungono quelle di \"Super Mario Kart\", sbloccabili durante il corso dell'avventura. La modalit\u00e0 a pi\u00f9 giocatori consentiva, oltre alle normali sfide, di scambiarsi i fantasmi delle prove a tempo. Il gioco ebbe un successo strepitoso e vinse numerosi premi.\nNel 2003 esce \"\" su GameCube, con un sacco di personaggi nuovi e l'opportunit\u00e0 di usare due personaggi allo stesso tempo su un solo veicolo. Ogni personaggio ha degli oggetti esclusivi, ma solo il personaggio che non \u00e8 alla guida li pu\u00f2 lanciare, per questo viene introdotta la possibilit\u00e0 di cambiare il personaggio alla guida con il \"cecchino\" che \u00e8 posizionato dietro; inoltre gli oggetti ottenuti vengono mostrati in mano ai personaggi scelti. Nuove, bellissime piste fanno la loro comparsa in questo gioco, cos\u00ec come nuovi oggetti come il \"Categnaccio\" e la \"Bob-omba\". Il gioco introduce, nella modalit\u00e0 \"Battaglia\", due varianti alla normale \"Battaglia palloncini\" a base di furti di \"Soli Custodi\" o di esplosive Bob-ombe.\nA fine 2005 \u00e8 la volta della versione per Nintendo DS, \"Mario Kart DS\", il primo capitolo per console portatile in tre dimensioni. Il gioco presenta, oltre alle nuove piste, alcuni tracciati dei precedenti capitoli, rinnovati sotto diversi aspetti. Oltre a questo bisogna sottolineare la presenza di parecchi personaggi e veicoli diversi, ognuno con le proprie qualit\u00e0. Il giocatore pu\u00f2 anche disegnarsi un simbolo da applicare sul proprio veicolo grazie al touch screen. Inoltre, con \"Mario Kart DS\" la serie introduce le sfide multiplayer online via Nintendo Wi-Fi Connection. Questa modalit\u00e0 ha immediatamente avuto un successo fenomenale, raccogliendo milioni di giocatori da tutto il mondo. Il gioco, considerato da molti il migliore della serie, ha venduto pi\u00f9 di ventitr\u00e9 milioni di copie dalla sua uscita.\nL'11 aprile 2008 \"Mario Kart Wii\" debutta in Europa (in Giappone il giorno prima). Questo capitolo riprende il motore grafico di \"Double Dash!!\" con qualche miglioramento, introduce le moto (che hanno un sistema di guida un po' diverso dal kart), e modifica la tecnica dello \"snaking\" che in \"\" consentiva di utilizzare un miniturbo con la pressione alternata di alcuni tasti durante una derapata. \"Mario Kart Wii\" raccoglie a s\u00e9 alcune piste dei precedenti episodi, cos\u00ec come avveniva nel \"Nintendo DS\", nelle coppe denominate \"Coppe Retr\u00f2\". Il gioco include nella confenzione un volante di plastica chiamato Wii Wheel, che regala un'esperienza di gioco unica e immersiva. La modalit\u00e0 Wi-Fi di questo episodio \u00e8 realizzata in maniera eccellente, con un sacco di opzioni e rallentamenti inesistenti. Inoltre, i giocatori di tutto il mondo non sono pi\u00f9 \"anonimi\" e viene mostrata la loro nazionalit\u00e0 e il loro nome.\nEsistono anche due versioni da sala giochi di \"Mario Kart\", \"Mario Kart Arcade GP\" del primo trimestre 2005 e \"Mario Kart Arcade GP 2\" dell'ultimo trimestre del 2006. Entrambe sono state prodotte da Namco su licenza Nintendo ed includono pertanto nuovi personaggi famosi quali Pac-Man.\nIl 2 dicembre 2011 esce \"Mario Kart 7\" per Nintendo 3DS. Il gioco introduce nuovi personaggi (Mario metallo, Dolceape Regina, Torcibruco e Lakitu) e un gran numero di novit\u00e0. Per la prima volta vi \u00e8 la possibilit\u00e0 di personalizzare il proprio kart e di una nuova dinamica di guida denominata \"Land-Water-Air\" (ovvero \"Terra-Acqua-Aria\") grazie alla quale i veicoli ottengono la possibilit\u00e0 di volare (o meglio planare) per qualche manciata di secondi o scorrazzare in sezioni subacquee del tracciato che prima di Mario Kart 7 erano considerate \"fuori pista\". Il punto forte del gioco sono la grafica (meno luminescente e pi\u00f9 godibile rispetto a quella di Mario Kart Wii), il sonoro e l'effetto stereoscopico che rendono il gioco un prodotto ottimamente riuscito.\n\"Mario Kart 7\" contiene 16 piste nuove e 16 piste prese dai vecchi giochi, potenziate alla grande. Tra i nuovi oggetti introdotti vi sono il \"Fiore di fuoco\", la \"Foglia Tanooki\" e il \"Sette portafortuna\". La modalit\u00e0 Wi-Fi \u00e8 pressoch\u00e9 identica a quella della controparte per Wii, sebbene i partecipanti siano ora solo 8 per gara. Inoltre il \"Guscio spinoso\", per non svantaggiare troppo chi \u00e8 in testa alla gara, tende a filare radente al tracciato come prima di Mario Kart: Double Dash!! ed ha quindi la possibilit\u00e0 di travolgere qualsiasi concorrente sul suo percorso e vengono reintrodotte le \"Monete\".\nDurante il Nintendo Direct di giugno 2013, viene annunciato \"Mario Kart 8\". Esce ufficialmente alla fine di Maggio del 2014 per Wii U. Il gioco introduce un sistema anti-gravit\u00e0, grazie al quale si pu\u00f2 correre sui muri e sottosopra e gli oggetti subiscono due variamenti: il primo \u00e8 che dopo che la roulette degli oggetti si ferma, l'oggetto selezionato (ad eccezione dei \"tripli oggetti\" quali \"Tripli gusci\", \"Triple banane\" e \"Tripli funghi scatto\") viene mostrato sulla mano del corridore fino al suo utilizzo e il secondo \u00e8 che si pu\u00f2 avere in proprio possesso solo un oggetto per volta. Inoltre viene introdotta la \"Mario Kart TV\" (MKTV), un servizio con il quale si pu\u00f2 creare un piccolo filmato con i momenti salienti della gara da condividere su internet e salvare schermate della gara. Vengono anche reinserite le moto, che per\u00f2 non possono impennare se non per puro scopo grafico durante un'accelerazione e funzionano come normali kart, e una nuova categoria di veicoli, gli ATV; sono pi\u00f9 veloci dei normali kart e hanno una velocit\u00e0 fuori pista maggiore. In questo gioco \u00e8 possibile usare gli amiibo. Questi ultimi travestono i propri Mii nei principali personaggi di alcune serie Nintendo, a seconda dell'amiibo che si acquista. \u00c8 il primo gioco della serie ad avere dei DLC a pagamento (nel 2014, 2015 e dal 2022 al 2023 nella versione deluxe) ed \u00e8 il gioco con pi\u00f9 circuiti in assoluto\nModalit\u00e0.\nNella saga di Mario Kart sono presenti alcune modalit\u00e0 di gioco:\nFin dagli esordi \u00e8 possibile giocare con altri giocatori in locale, inoltre da Mario Kart DS \u00e8 possibile giocare online contro i giocatori di tutto il mondo.\nCircuiti e arene di battaglia.\nI circuiti della saga di Mario Kart sono suddivisi in Trofei da 4 piste e possono essere divisi in Nitro e Retro:\nSolitamente i due tipi di circuiti si equivalgono e i circuiti retro presentano delle migliorie, a volte anche molto nette, rispetto alla loro versione precedente, come nel caso dei circuiti retro di Mario Kart 8. In Mario Kart Tour sono state introdotte alcune piste inedite con scritto RMX: questo tipo di piste sono completamente nuove, ma mantengono il tema di alcune piste vecchie, come se fossero una sorta di remix di queste ultime (esempio RMX Circuito di Mario)\nStessa cosa capita con le arene di battaglia, si possono trovare arene originali o importate dai precedenti capitoli.\nOggetti.\nNei giochi di Mario Kart sono usabili diversi oggetti, ottenibili mediante i Cubi Oggetto sparsi per la pista, che hanno precisi utilizzi. La maggior parte di questi oggetti possono essere utilizzati sia in gara sia in battaglia:\nInoltre, in Mario Kart Tour, la maggior parte degli oggetti sono utilizzabili solamente da alcuni personaggi specifici.\nVeicoli.\nI veicoli a disposizioni sono macchine, moto e quad. Le macchine sono disponibili fin dal primo capitolo, le moto da Mario Kart Wii e i quad da Mario Kart 8. I veicoli producono, in curva, delle scintille che prima sono blu e poi arancioni (in Mario Kart 8 Deluxe anche viola), chiamate derapate o, in Mario Kart DS, turboaccelerazioni."}
{"id": "409759", "revid": "125624163", "url": "https://it.wikipedia.org/wiki?curid=409759", "title": "Teatro nell'antica Roma", "text": "Il teatro latino \u00e8 una delle pi\u00f9 grandi espressioni della cultura della Roma antica. Fortemente caratterizzato nella direzione dell'intrattenimento, era spesso incluso nei giochi, accanto ai combattimenti dei gladiatori, ma soprattutto, sin dalle origini \u00e8 collegato alle feste religiose.\nLa provenienza di molti testi \u00e8 di origine greca, in forma di traduzioni letterali o rielaborazioni (\"vertere\"), mescolate ad alcuni elementi di tradizione etrusca.\nEra anche d'uso la \"contaminatio\", consistente nell'inserire in un testo principale scene di altre opere, adattandole al contesto. Non di rado i testi erano censurati, impedendo riferimenti diretti alla vita civile o politica, mentre era esaltato il gusto della gestualit\u00e0 e della mimica. Il teatro era rivolto alla popolazione intera, e l'ingresso era gratuito.\nLe origini.\nIl periodo delle origini della letteratura latina comprende convenzionalmente il periodo storico dalla fondazione di Roma, tradizionalmente fissata per il 21 aprile del 753 a.C., fino al termine della prima guerra punica, con cui Roma assume il dominio della penisola. Nel 240 a.C. Livio Andronico, liberto di stirpe greca, fa rappresentare la prima vera opera teatrale della latinit\u00e0.\nFarse fliaciche e atellanae.\nNel mondo greco-italico si assiste alla fioritura di spettacoli teatrali fin dal VI secolo a.C. nei quali prevale l'aspetto buffonesco. In Magna Grecia e Sicilia dalla fine del V al III secolo a.C. si diffonde la \"farsa fliacica\", commedia popolare, in gran parte improvvisata in cui gli attori-mimi erano provvisti di costumi e maschere caricaturali. Fissata in forma letteraria da Rintone di Siracusa, tutto quello che ne \u00e8 rimasto sono le raffigurazioni su vasi, ritrovate nei pressi di Taranto, il cui studio ha permesso solo una parziale ricostruzione del genere.\nL'atellana, farsa popolaresca di origine osca, proveniente dalla citt\u00e0 campana di Atella, fu importata a Roma nel 391 a.C.: prevedeva maschere ed era caratterizzata dall'improvvisazione degli attori su un canovaccio; quattro erano i personaggi fissi dell'atellana: \"Maccus, Pappus, Bucco\" e \"Dossennus\".\nLe rappresentazioni nei primi ludi scenici.\nFin dall'epoca di Romolo si celebravano giochi in onore del dio Conso (\"Consualia\") e corse di cavalli (\"Equirria\"), celebrati due volte all'anno nel Campo Marzio. Tarquinio Prisco riorganizz\u00f2 quelli che sarebbero stati i \"ludi romani\" o \"magni\", facendoli diventare la festa pi\u00f9 importante della citt\u00e0, che cadeva attorno alla met\u00e0 di settembre.\nNel 364 a.C., durante i \"ludi romani\" fu introdotta per la prima volta nel programma della festa una forma di teatro originale, costituita da una successione di scenette farsesche, contrasti, parodie, canti e danze, chiamati \"fescennina licentia\". Durante i fescennini si svolgevano canti travestimenti e danze buffonesche. Il genere, di derivazione etrusca, non ebbe mai una vera e propria evoluzione teatrale, ma contribu\u00ec alla nascita di una drammaturgia latina.\nTito Livio, in \"Ab Urbe condita libri\", racconta come in quell'anno i romani, non riuscendo a debellare una pestilenza, decisero di inserire, per placare l'ira divina, anche \"ludi\" scenici, per i quali fecero venire appositamente dei \"ludiones\" (cio\u00e8 artisti e danzatori), dall'Etruria. Queste manifestazioni, per lo pi\u00f9 considerate come bassi divertimenti popolari, subirono la severit\u00e0 dei legislatori dell'epoca. Il carattere licenzioso e gli attacchi a personalit\u00e0 di spicco dell'epoca incorsero nello sfavore delle autorit\u00e0, che misero dei limiti a queste rappresentazioni, con leggi austere a difesa dei costumi romani e persino la proibizione di posti a sedere nei teatri.\nI \"ludi scenici\" vennero organizzati dagli edili curuli nel 214/213 a.C. (Publio Sempronio Tuditano, Gneo Fulvio Centumalo Massimo e Marco Emilio Lepido) e si protrassero per quattro giorni.\nLa nascita della drammaturgia latina.\nLo spirito farsesco dei fescennini e delle rappresentazioni di musica e danza etrusche gener\u00f2 la prima forma drammaturgica latina di cui abbiamo notizia: la \"satira\".\n\"Satura quidem tota nostra est\" (\"Institutio oratoria\", x.1.93), diceva con orgoglio Quintiliano nel I secolo: rispetto ad altri generi importati, la satira (letteralmente 'miscuglio') \u00e8 totalmente romana.\nQuesto genere consisteva in una rappresentazione teatrale mista di danze, musica e recitazione.\nEnnio la eleva in seguito a genere letterario; successivamente coltiv\u00f2 il genere anche Pacuvio. Con Lucilio la satura cambia destinazione, assumendo la caratteristica di critica della societ\u00e0 o dei potenti dell'epoca, aprendo la strada a Varrone Reatino e Orazio, che svilupperanno il genere 'satirico' in una forma indipendente ed esclusivamente letteraria.\nL'affermazione della commedia.\nCon Andronico e Gneo Nevio, il teatro latino comincia ad acquisire una fisionomia propria. Mentre Andronico rimane legato ai modelli della commedia nuova greca, Nevio propone drammi di soggetto romano, pi\u00f9 originali nel linguaggio e ricchi di invenzioni nello stile, arrivando a inserire in una sua commedia una satira rivolta a personaggi contemporanei come Publio Cornelio Scipione, che gli valse il carcere: la satira personale fu in seguito espressamente proibita dalla legge.\nLa commedia, apparentemente, si rifugia nella imitazione delle commedie di Menandro. Tito Maccio Plauto adatta i temi e i personaggi greci al pubblico romano, nascondendo per\u00f2 dietro ad una Grecia spesso improbabile tematiche riconoscibili del mondo romano a lui contemporaneo. A Plauto fin dai tempi antichi vengono attribuite centotrenta commedie, di cui ventuno sono giunte fino a noi, che riscossero enorme successo, contribuendo a far evolvere il rapporto della societ\u00e0 romana con il teatro, sfidando il rigore censorio dei 'costumi' antichi. Plauto si ispira ai modelli greci per creare nuove soluzioni, come invenzioni linguistiche, intrecci, battute, musiche e danze, che finivano per realizzare quasi dei \"musical\", che purtroppo, oggi, a causa dell'incompletezza del materiale plautino tramandatoci, non si possono apprezzare pienamente.\nLa nascita di una letteratura drammatica autonoma viene confermata da Ennio, che sulla scia del successo plautino scrive satire, ma anche tragedie, e Pacuvio. Delle loro opere restano pochi frammenti, e i giudizi di Orazio, Cicerone e Varrone che non lesinarono elogi per il \"doctus\" Pacuvio, definito come il maggior tragico latino.\nSi comincia a delineare la necessit\u00e0 di un teatro pi\u00f9 raffinato e letterario, che unisca le esigenze del pubblico con quelle dei ceti pi\u00f9 colti. In questo quadro, dopo i tentativi di Cecilio Stazio, che pare ebbero poco successo, si inserisce l'ancora adolescente Publio Terenzio Afro.\nLiberto cartaginese, Terenzio scrive commedie delicate, quasi sprovviste di ci\u00f2 che venne in seguito chiamata la \"vis comica\".\nAccanto alle commedie d'ambientazione greca, cominciano ad affermarsi le commedie di argomento romano.\nLa commedia romana ha grande somiglianza con il genere greco, con alcune innovazioni: l'eliminazione del coro (ripristinato in epoche successive nelle diverse trascrizioni) e l'introduzione dell'elemento musicale. La commedia 'greca' era chiamata \"fabula palliata\" (cos\u00ec chiamata dal \"pallium\", mantello di foggia ellenica indossato dagli attori), mentre la commedia ambientata nell'attualit\u00e0 romana era detta \"fabula togata\" (dalla \"toga\", mantello romano) oppure \"tabernaria\".\nDapprima, timidamente, il luogo dell'azione viene posto in piccole citt\u00e0 italiche, trattando questioni riguardanti il popolo, le relazioni familiari, i problemi quotidiani. Titinio, Atta e Afranio (quest'ultimo lodato da Cicerone per la finezza) diedero vita a una drammaturgia rispettosa degli usi romani, attenta persino nei dettagli a non offendere i costumi e le regole sociali: un esempio \u00e8 la completa sottomissione dei personaggi degli schiavi. Rispetto alle commedie modellate sull'esempio greco, qui le donne hanno parte attiva, e i personaggi femminili sono tratteggiati nella loro psicologia.\nLa tragedia nella rielaborazione latina.\nNegli ultimi decenni della repubblica, si assiste a una grande crescita di interesse verso il teatro, che ormai non coinvolge pi\u00f9 solo gli strati popolari, ma anche le classi medie e alte, e l'\u00e9lite intellettuale. Cicerone, appassionato frequentatore di teatri, ci documenta il sorgere di nuove e pi\u00f9 fastose strutture, e l'evolvere del pubblico romano verso un pi\u00f9 acuto senso critico, al punto di fischiare quegli attori che, nel recitare in versi, avessero sbagliato la metrica. Accanto alle commedie, lo spettatore latino comincia ad appassionarsi anche alle tragedie.\nIl genere tragico fu anch'esso ripreso dai modelli greci. Era detta \"fabula cothurnata\" (da \"cothurni\", le calzature con alte zeppe degli attori greci) oppure \"palliata\" (da \"pallium\", come per la commedia) se di ambientazione greca.\nQuando la tragedia trattava dei temi della Roma dell'epoca, con allusioni alle vicende politiche correnti, era detta \"praetexta\" (dalla toga \"praetexta\", orlata di porpora, in uso per i magistrati).\nQuinto Ennio, Marco Pacuvio e Lucio Accio furono autori di tragedie, non pervenuteci. L'unica praetexta (\"Octavia\") giunta fino ai nostri giorni \u00e8 un'opera falsamente attribuita a Lucio Anneo Seneca, composta poco dopo la morte dell'imperatore Nerone.\nIl massimo dei tragici latini si ritiene sia stato Accio, il quale, oltre a scrivere una quarantina di tragedie d'argomento greco, si avventur\u00f2 nella composizione di due \"praetextae\": \"Bruto\" e \"Decius\", tratteggiando i caratteri di due eroi repubblicani romani.\nSeneca si distinse per lo spostamento del nodo tragico, dalla tradizionale contrapposizione tra l'umanit\u00e0 e le norme divine, alla passione autenticamente sgorgata dal cuore umano.\nIl teatro al confronto con le masse.\nAll'allargarsi della popolazione di Roma, e con l'espandersi dell'Impero, la massa del popolo di Roma diventa sempre pi\u00f9 eterogenea, e le esigenze dello spettacolo romano cambiano. Commedia e tragedia decadono di importanza, e la preferenza viene accordata a composizioni pi\u00f9 accessibili e vicine al gusto di tutti. Ritornano in voga l'atellana, le farse, le oscenit\u00e0 e persino la satira politica.\nIl teatro di intrattenimento.\nUnitamente alla crisi dei generi comici e tragici, i generi che maggiormente si imposero all'attenzione del pubblico furono la danza e il mimo. Quest'ultimo consisteva nell'imitazione teatrale della vita quotidiana e dei suoi aspetti pi\u00f9 grotteschi accompagnata da musica.\nIl verismo del mimo si avverte nelle sue convenzioni sceniche, che lo oppongono alla commedia: attori senza maschera, presenza di attrici sul palco e assenza di calzature per permettere la danza.\nNato in epoche remote e arrivato a Roma dalla Magna Grecia, il mimo ebbe il suo apice di popolarit\u00e0 negli ultimi anni della repubblica e soprattutto in et\u00e0 imperiale. La crescente voga di questi spettacoli nell'et\u00e0 di Cesare si ricollega al diffondersi di un gusto veristico che rese le tradizionali rappresentazioni di Plauto ed Ennio obsolete e arcaizzanti. In un periodo di \"letterarizzazione\" della letteratura romana, il mimo e le atellane sono le prime forme d'arte di ascendenza italica ad essere poste per iscritto: non \u00e8 casuale che generi considerati \"inferiori\" guadagnassero terreno quando i generi \"alti\" ne persero.\nAutori di mimi furono Decimo Laberio e Publilio Siro. Di questi testi ci rimangono pochi frammenti. Inizialmente era supportato da una drammaturgia, il mimo si arricch\u00ec di musica, canto, gestualit\u00e0, fino a diventare uno spettacolo in cui la parola non era quasi necessaria: per il \"mimo\" vennero richiesti dei \"libretti\", come nell'odierna operetta. La \"pantomima\" divenne un genere di grande successo, tanto che alcuni imperatori (come Caligola e Nerone) si cimentarono nell'arte del mimo e del canto.\nLa decadenza.\nLe commedie e le tragedie del passato, se pur rappresentate, si trasformarono in occasioni sceniche grandiose, eseguite in teatri di enorme dimensione, ricche di effetti scenografici e macchine teatrali: incendi veri in scena, belve e ogni sorta di animali, coreografie composte da centinaia di persone, scene dipinte, schermi mobili, e, infine, la grande invenzione del teatro romano, il sipario.\nIn un tale contesto, \u00e8 sicuramente controcorrente la scelta di un drammaturgo come Lucio Anneo Seneca di rinunciare alla rappresentazione, a affidarsi unicamente alla parola scritta.\nLe sue tragedie, adatte alla lettura in una piccola cerchia di ascoltatori, hanno un carattere oratorio, dove primeggiano i monologhi e le lunghe dissertazioni.\nPer quanto riguarda il declino della produzione tragica romana (che ebbe una fioritura relativamente breve), si pu\u00f2 affermare che esso sia stato causato dall'assenza di autori di successo che realizzassero testi nuovi e originali,si cerc\u00f2 inoltre di mantenere in vita il genere tragico puntando sulla bravura degli attori e sulla spettacolarit\u00e0 degli allestimenti, ma ci\u00f2 non bast\u00f2 a vincere la concorrenza di altre forme di spettacolo molto pi\u00f9 gradite alle masse popolari, come le gare ippiche o i combattimenti gladiatori. Anche la commedia si esaur\u00ec rapidamente dopo Terenzio, forse perch\u00e9 si trattava di un genere d'importazione, legato a modelli greci ormai ampiamente sfruttati da commediografi romani.\nTecniche e modi delle rappresentazioni.\nAttori e compagnie.\nUna compagnia di attori di drammi \"regolari\", detta in latino \"grex\", era formata da schiavi o liberti, mentre le \"Atellanae\" erano recitate da uomini liberi; a loro volta gli attori si dividevano in due categorie principali: gli \"histriones\" e i \"mimi\".\nL'attore a Roma poteva definirsi un interprete completo, in quanto era addestrato alla recitazione, al ballo e al canto, e perci\u00f2 \u00e8 maggiormente equiparabile ad un attore di musical piuttosto che ad uno di prosa moderno.\nGli attori non godevano di buona reputazione. Cicerone difese nella sua orazione \"Pro Q. Roscio Comoedo\" l'attore pi\u00f9 famoso dell'antica Roma, nel tentativo di riabilitare tale professione, visto alcuni di loro riuscirono a guadagnare anche cifre enormi, ad entrare nelle grazie dei potenti e ad essere idolatrati dal pubblico. Generalmente, comunque, chi saliva sul palcoscenico veniva equiparato al prostituto e perci\u00f2 bollato d'infamia (e di conseguenza impossibilitato a testimoniare in tribunale). Inoltre viene tramandato come gli attori venissero ciclicamente espulsi dall'Urbe (successe, ad esempio, nel 115 a.C.)\nLivio Andronico fu anche attore nei suoi drammi. Di Tito Maccio Plauto non lo sappiamo con certezza, ma sembra sia stato in giovent\u00f9 attore di atellane.\nSono definite infine \"catervae\" le compagnie teatrali dirette da un capocomico (\"dominus gregis\"), un \"conductor\" (una sorta di direttore di scena) e il \"choragus\", un attrezzista tuttofare che preparava i costumi e gli altri elementi necessari alla messinscena.\nCostumi.\nPer le rappresentazioni di ambientazione greca gli \"histriones\" vestivano abiti ateniesi (il pallio, i \"cothurni\" o i \"socci\", calzature pi\u00f9 adatte alle commedie). Per quelle di ambientazione romana, gli attori indossavano la \"toga\" classica romana, \"praetexta\" (orlata di porpora) per le tragedie. I costumi di alcuni personaggi erano sempre uguali e riconoscibili dal pubblico: il soldato portava la spada e la clamide, il messaggero il tabarro e il cappello, il villano la pelliccia, il parassita il mantello, il popolano il farsetto.\nI ruoli femminili (con l'eccezione del mimo) erano sostenuti da attori maschi.\nAnche nel mimo latino l'abbigliamento era tipico e riconoscibile: il \"mimus albus\", progenitore del moderno mimo bianco, aveva vestiti candidi, il \"mimus centuculus\" (quasi un Arlecchino) aveva costumi di vari colori.\nMaschere.\nLe maschere romane erano di legno o di tela, simili a quelle in uso nell'antica Grecia: ricoprivano l'intera testa, ed erano fornite di capelli posticci, conformi alla maschera di appartenenza. I tratti somatici dei personaggi erano caratterizzati fortemente, facilitando l'interpretazione di personaggi diversi da parte dello stesso attore. Inoltre, la conformazione era tale che esse fungevano da megafono, ampliando la voce dell'attore nei grandi teatri dell'antichit\u00e0. L'espressione \"ut per-sonaret\", che ne definiva la funzione, avrebbe poi dato origine al termine \"persona\" con cui si designavano, da cui deriva \"personaggio\".\nSecondo studi pi\u00f9 recenti, per\u00f2, questa sarebbe una credenza errata, basata su una falsa etimologia del termine latino per la maschera (\"persona\"), che non dovrebbe inteso come derivato della preposizione \"per\" e dal verbo \"sonare\" bens\u00ec dal termine che in greco antico indica il viso (\u03c0\u03c1\u03bf\u03c3\u1ff6\u03c0\u03bf\u03bd / \"pros\u00f4pon\") per il tramite dell'etrusco \"phersu\". A sostegno di questa tesi si porta la quantit\u00e0 lunga della vocale \"o\" di \"persona\", non corrispondente a quella del radicale del verbo sonare ma invece riconducibile alla omega del termine greco.\nL'uso della maschera, d'obbligo nella tragedia, non era altrettanto consueto nella commedia, in cui fu introdotta solo nel 130 a.C. dal capocomico Minucio Protimo, e in seguito dal famoso attore Quinto Roscio. L\"'Onomastikon\" di Giulio Polluce riporta la descrizione di quarantaquattro maschere utilizzate per la rappresentazione di commedie: undici per il ruolo di giovane, nove per quello da vecchio, sette per gli schiavi ed altrettante per le cortigiane, cinque per donne giovani, tre per le donne anziane e due per le fantesche.\nNel teatro dei mimi, la maschera non era necessaria, e anche dagli altri generi progressivamente scomparve.\nTeatro e musica.\nLa musica come elemento integrante dello spettacolo teatrale \u00e8 una delle novit\u00e0 pi\u00f9 consistenti del teatro romano. Ad un flautista (\"tibicen\") era affidato il compito di accompagnare i dialoghi (\"diverbia\") e i canti veri e propri (\"cantica\"). L'accompagnamento musicale, nelle parti recitate in senari giambici, veniva eseguito con la \"tibia\", uno strumento musicale a fiato in osso, ad ancia semplice o doppia. La lunghezza e la modalit\u00e0 di esecuzione producevano un suono pi\u00f9 grave o pi\u00f9 acuto, adatto alle parti rispettivamente pi\u00f9 serie o di contro pi\u00f9 allegre di una rappresentazione.\nL'introduzione musicale produsse la convenzione per la quale il pubblico, prima dell'entrata del personaggio, poteva gi\u00e0 intuire lo svolgersi degli avvenimenti. Spesso il musico restava in scena per tutto il tempo della rappresentazione, muovendosi insieme ai personaggi. Della musica latina non ci \u00e8 rimasto nessun documento che possa essere utile a ricostruirne i brani.\nPrologo e coro.\nIn Plauto il prologo ha per lo pi\u00f9 la funzione di esporre una interpretazione degli eventi, mentre in Terenzio diventa il modo di esporre, spesso polemicamente, le ragioni dell'autore.\nIl coro tragico conserv\u00f2 la forma originaria del modello greco.\nNella commedia il coro venne abolito e sostituito da parti cantate degli stessi attori, con l'eccezione di Terenzio, che prefer\u00ec di gran lunga il testo parlato.\nIl cantante, che avanzava sul proscenio, in qualche caso usufruiva di un vero e proprio doppiaggio, ad opera di un cantore nascosto al pubblico. \u00c8 noto il caso di Livio Andronico che ricorse a questo stratagemma in seguito ad una mancanza di voce, dopo diversi 'bis' reclamati dal pubblico.\nEdificio scenico.\nI Romani cominciarono a costruire edifici teatrali in muratura soltanto dopo l'88 a.C..\nNel periodo precedente i luoghi degli eventi teatrali erano costruzioni di legno provvisorie spesso erette all'interno del circo o di fronte ai templi di Apollo e della Magna Mater.\nIl teatro romano dell'et\u00e0 imperiale, invece, \u00e8 un edificio costruito in piano e non su un declivio naturale come quello greco, e ha una forma chiusa, che rendeva possibile la copertura con un \"velarium\", ed \u00e8 l'esempio di teatro che pi\u00f9 si avvicina all'edificio teatrale moderno.\nLa \"cavea\", la platea semicircolare costituita da gradinate, fronteggiava il palcoscenico (\"pulpitum\"), che per la prima volta assume una profondit\u00e0 cospicua, rendendo possibile l'utilizzo di un sipario e una netta separazione dalla platea.\nScenografia.\nVitruvio testimonia come all'inizio le scenografie del teatro romano non fossero molto elaborate, e che gli attori, proprio come nell'antica Grecia, affidassero alla loro arte il compito dell'evocazione dei luoghi e delle circostanze. In seguito negli anfiteatri si cominci\u00f2 a costruire vere e proprie macchine teatrali, adibite agli effetti speciali.\nElementi scenografici sempre presenti erano:\nPubblico.\nGli spettatori a cui il teatro romano si rivolgeva era il complesso della plebe dell'Urbe. Alle rappresentazioni e ai giochi potevano accedere tutti. La rappresentazione si svolgeva in una cornice di esibizioni varie, dai giocolieri alle danzatrici, con cui il teatro doveva competere per vivacit\u00e0 e colpi di scena. Svetonio racconta che Augusto, permise ai cavalieri di poter sedere nelle prime 14 file di gradini:\nOccasioni di rappresentazione.\nA Roma le rappresentazioni teatrali si svolgevano durante i giochi e le feste, in occasione di cerimonie religiose, trionfi militari, funerali di personalit\u00e0 pubbliche.\nL'istituzione di pubblici spettacoli organizzati dallo Stato romano ebbe grande importanza. Il carattere statale e ufficiale dell'organizzazione fece s\u00ec che i committenti delle opere teatrali fossero le autorit\u00e0.\nA differenza del teatro greco, la connotazione civile o rituale lascia il posto al carattere di intrattenimento. Per il pubblico romano la partecipazione \u00e8 motivata dal divertimento pi\u00f9 che dalla tensione religiosa o politica. Ci\u00f2 nonostante, i \"Ludi\", periodi in cui avvenivano gli spettacoli, erano dedicati alle principali divinit\u00e0, e da esse prendevano il nome. Accanto agli eventi teatrali convivevano le corse dei carri, i combattimenti dei gladiatori, venationes e naumachie, celebrazioni, spettacoli di acrobazia e danze.\nL'organizzazione degli spettacoli teatrali era specifico compito degli \"aediles\" o in qualche caso del \"praetor urbanus\", i quali spesso li producevano con denaro proprio, facendone elemento di propaganda politica. Questo condizionava i contenuti stessi delle opere, esercitando un limite alla libera espressione degli autori, che in qualche caso incorrevano nella censura."}
{"id": "409760", "revid": "1718925", "url": "https://it.wikipedia.org/wiki?curid=409760", "title": "Monument Valley", "text": "La Monument Valley \u00e8 un pianoro di origine fluviale collocato al confine tra Utah e Arizona caratterizzato da \"testimoni di erosione\", ovvero guglie rocciose celebri in tutto il mondo come icona del West.\nDescrizione.\nLa Monument Valley \u00e8 uno dei simboli degli Stati Uniti occidentali. Il pianoro desertico \u00e8 in realt\u00e0 di origine fluviale (Colorado Plateau) e si trova al confine tra Utah e Arizona in un'area abbastanza isolata quanto estesa che dista pi\u00f9 di 70\u00a0km dalla cittadina pi\u00f9 vicina: Kayenta. La strada che conduce alla Monument Valley nella parte terminale \u00e8 altrettanto famosa: essa segue un percorso rettilineo in leggera discesa che d\u00e0 al viaggiatore l'impressione di calarsi all'interno della valle. Nella Monument Valley vive ancora oggi una trib\u00f9 di nativi americani.\nLa strada principale che conduce al luogo \u00e8 la \"Highway 163\". Il territorio \u00e8 prevalentemente pianeggiante, con l'eccezione del fatto che la pianura \u00e8 cosparsa da una sorta di guglie (geologicamente definite \"testimoni di erosione\"), dette \"butte\" o \"mesas\" a seconda della loro conformazione. Questi edifici naturali formati da roccia e sabbia hanno la forma di torri dal colore rossastro (causato dall'ossido di ferro) con la sommit\u00e0 piatta pi\u00f9 o meno orizzontale; alla base si accumulano detriti composti da pietrisco e sabbia.\nTurismo.\nLa zona fa parte della Navajo Nation Reservation (dove ancora vive una trib\u00f9) ed \u00e8 un cosiddetto Tribal park con ingresso a pagamento. I nativi americani gestiscono tutte le attivit\u00e0 all'interno della valle. \nLe guide sono formate unicamente da locali navajo."}
{"id": "409763", "revid": "1564499", "url": "https://it.wikipedia.org/wiki?curid=409763", "title": "Campora San Giovanni", "text": "Campora San Giovanni (\"Campura San Giuvanni\" o \"Campura Santu Janni\", nella grafia antica in dialetto camporese) \u00e8 la principale frazione del comune di Amantea in provincia di Cosenza, al confine con la provincia di Catanzaro.\nGeografia fisica.\nCampora si affaccia sul litorale tirrenico e si \u00e8 sviluppata a partire dagli anni cinquanta su di un piccolo pianoro che domina un'area pianeggiante adiacente alla spiaggia, divenendo la frazione pi\u00f9 estesa del comprensorio comunale tra Amantea e Nocera Terinese.\nIl paese \u00e8 contornato da una collina adibita a viticoltura e olivicoltura.\nQuesta collina, altres\u00ec, digrada dolcemente verso il paese, offrendo un colpo d'occhio suggestivo: alla sinistra il golfo di Lamezia Terme mentre, dritto sulla linea dell'orizzonte, nelle giornate terse si scorge nel mare il vulcano Stromboli col suo pennacchio di fumo.\nDal porto turistico di Amantea, situato nella frazione di Campora San Giovanni, si possono raggiungere in breve tempo le Isole Eolie.\nTerritorio.\nSecondo la \"Carta Geologica d'Italia\" redatta dal Servizio Geologico d'Italia il territorio camporese \u00e8 formato nell'entroterra da arenaria (tipologia di suolo \"m\") ed argilla (tipologia di suolo \"m\"), mentre la zona costiera su cui sorge il centro abitato \u00e8 formata da terreno alluvionale (tipologia di suolo \"a\"). Nella parte pi\u00f9 vicina al fiume Oliva si trova un terrazzo marino (tipologia di suolo \"q\") formato da un accumulo di sedimenti marini situato ad uno o due chilometri dall'attuale linea di costa, che indica grossomodo l'antica linea costiera.\nIdrografia.\nI confini del territorio camporese sono segnati da due corsi d'acqua importanti: il fiume Oliva a nord ed il fiume Torbido a sud. L'Oliva prende questo nome in territorio di Aiello Calabro, ma la sua vena principale il fiume Grande, nasce ancora pi\u00f9 all'interno, presso Grimaldi. Il Torbido invece si trova circa due chilometri a nord del Savuto, e nasce dall'unione di diversi piccoli corsi d'acqua nel territorio di Cleto. Il territorio \u00e8 inoltre attraversato da altri due corsi d'acqua a carattere torrentizio, il fosso delle Sciodde e la vena di Garretta, che sfociano a mare rispettivamente a nord e a sud del centro abitato.\nOrografia.\nL'altitudine del centro abitato di Campora \u00e8 inclusa tra i 13 di piazza San Francesco di Paola ed i 33 del chilometro 1 di corso Italia; torre San Giovanni si trova a 13\u00a0m s.l.m., mentre la ferrovia Tirrenica Meridionale corre attorno ai 3\u00a0m s.l.m. Per quanto riguarda le principali contrade del territorio, la pi\u00f9 alta \u00e8 Mirabelli a 215\u00a0m s.l.m.: seguono Villanova a 184, Marano a 165, Carratelli a 108, Augurato a 94, Cozza a 42, Principessa a 27. Il punto pi\u00f9 alto del territorio camporese \u00e8 posto a circa 301 intorno al chilometro 6 della strada provinciale 108, presso la localit\u00e0 Salice, ai confini con Serra d'Aiello e Cleto.\nOrigini del nome.\nIl toponimo Campora San Giovanni deriverebbe dal latino \"Campus\" (campo, accampamento) con i suffissi \"-ris\", \"-ras\". San Giovanni deriva da San Giovanni Battista, protettore della vicina Nocera Terinese, per via di un'antica cappella di \"Santu Janni\" (San Giovanni in dialetto antico). Anche le contrade hanno nomi che traggono origine sia da vecchi proprietari che da particolari caratteristiche del territorio:\nStoria.\nStoria antica.\nNell'antichit\u00e0, la zona era sede di due cittadine della Magna Grecia:\nVittime anche di incursioni piratesche, le due cittadine rivali vennero distrutte e le popolazioni fuggirono sui monti costruendo rocche. Non \u00e8 da sottovalutare il fatto che il territorio \u00e8 da sempre stato soggetto a conquiste e numerose volte utilizzato quale luogo d'accampamento da diverse popolazioni. Nel corso dei secoli il territorio ha visto passare tra gli altri Greci, Romani, vari popoli barbarici, Arabi e Normanni.\nMedioevo.\nDel Medioevo nel territorio camporese rimangono poche tracce. La zona fu sede anche dello sbarco dell'emiro Mohammad Abdul al-Zimzim, che da l\u00ec procedette all'invasione di Amantea (allora \"Clampetia\"). L'epoca araba dur\u00f2 ben poco, fino all'arrivo dei Bizantini, sostituiti dai Normanni qualche secolo pi\u00f9 tardi. Coi Normanni iniziarono le prime fortificazioni di posti di controllo, ovvero torrette di guardia: una \u00e8 posta nelle frazione confinante di Coreca; l'altra viene chiamata localmente \"u Turriune\", si trova presso la localit\u00e0 Fravitte e non \u00e8 lontana dal centro del paese con vista sul mare. Con l'arrivo degli Angioini e successivamente degli Aragonesi, quindi sotto il Regno di Napoli, il territorio perde importanza, passa in parte alla vicina Amantea e alle zone collinari limitrofe. Ha lasciato l'impronta anche un angolo di cultura ebraica del tutto scomparsa dal 1492, anno della scoperta delle Americhe e anno in cui a seguito della Reconquista, il re di Spagna Ferdinando il Cattolico, ordinava l'espulsione o conversione degli ebrei da tutti i territori della Corona Unita di Castiglia e Aragona.\nStoria moderna.\nDopo un periodo di buio storico, intorno al 1600-1700 inizia una rivalutazione del territorio grazie a nobili possidenti terrieri, in gran parte di Amantea ma con origini delle varie zone del Regno di Napoli. Difatti, parte delle contrade attuali posseggono i nomi dei vecchi proprietari terrieri. Nel 1730 il marchese Francesco Maria Cozza, nobile di origini siciliane, parente del pittore omonimo, fece costruire su un terreno, che oggi \u00e8 la frazione che prende il suo nome, un setificio con annessa coltivazione dei bachi da seta, pi\u00f9 una cappelletta dedicata a San Giovanni Battista (in dialetto antico \"Santu Janni\"). Il setificio fu anche sede della massoneria e, se pur per breve tempo, nella vicina Augurato vi furono tracce del passaggio di architettura settecentesca, per via dello scultore locale Vincenzo Torchia, di Nocera Terinese. Nel 1756 inspiegabilmente il setificio pose fine alla sua attivit\u00e0 e la zona piomb\u00f2 nel buio per 130 anni.\nStoria recente.\nIl nucleo dell'attuale Campora era suddiviso fino al 1876 tra i comuni di Amantea, Aiello Calabro e Nocera Terinese. Nel 1877 iniziarono le prime ondate migratorie dai paesi limitrofi (Cleto, Nocera Terinese, Aiello Calabro, Belmonte Calabro, Lago, Longobardi, San Mango d'Aquino).\nNei venti anni a seguire, iniziarono le nuove ondate migratorie dai monti alla marina. Nel 1898 Amantea acquist\u00f2 dai suoi vicini il territorio di Campora San Giovanni; la popolazione partecip\u00f2 attivamente alla Prima guerra mondiale. Negli anni del Fascismo, il territorio ebbe nuove bonifiche.\nAllo scoppio della seconda guerra mondiale, molti camporesi partirono di nuovo per servire la patria. Nel 1943 il paese venne bombardato dagli alleati (ne restano ancora tracce nella zona di Augurato) e 50 camporesi furono uccisi dai nazisti durante la loro ritirata, per dimostrare quale fosse la fine destinata ai traditori. Fra gli anni cinquanta e gli anni ottanta del Novecento molti camporesi emigrarono in cerca di fortuna, dal Nord Italia al Venezuela e alla Nuova Zelanda: .\nNegli anni ottanta del Novecento inizi\u00f2 il boom economico di Campora San Giovanni, che continu\u00f2 per quasi un quindicennio, sia con lo sviluppo di strutture alberghiero-marittime, sia con il boom della cipolla rossa delle varie cooperative agricole. Dal crollo del muro di Berlino si \u00e8 assistito all'arrivo di nuove ondate migratorie dall'Europa Orientale, da dove proviene la manovalanza per l'agricoltura (donne) e per il settore edilizio (uomini); recente \u00e8 l'arrivo di piccole comunit\u00e0 cinesi, arabo-maghrebine e indiane.\nMonumenti e luoghi d'interesse.\nUna torre di notevoli dimensioni risalente al XIV secolo \u00e8 l'unica costruzione di valore storico. La parte superiore della torre \u00e8 adornata da mensole di coronamento. Tale torre viene denominata nel dialetto locale \"u Turriune\".\n di Santa Filomena ad Augurato con la relativa \"Funtana du Peshcaru\".\nVi \u00e8 anche chiesa di Sant'Anna a Mirabelli dove vengono custoditi dei Messali del XVII secolo.\nDi recente realizzazione sono invece il porto (2002) e la piazza \"San Francesco da Paola\" (2003), dedicata al santo patrono, il quale viene festeggiato dal 1\u00ba al 3 settembre. Nell'ambito di questa festa, che richiama fedeli dai paesi circostanti, si svolge una processione dove viene portata in spalla la statua del santo lungo le vie del paese (talvolta anche con un carro ornato di fiori e ex voto).\nLa chiesa principale \u00e8 dedicata a San Pietro Apostolo (1956). La Curia ha deciso di costruire una nuova chiesa a causa dell'aumento della popolazione. Il 12 giugno 2010 alla presenza dell'arcivescovo di Cosenza-Bisignano, mons. Salvatore Nunnari, e di altre autorit\u00e0 locali viene finalmente inaugurata la nuova chiesa di San Pietro Apostolo.\nCultura.\nCucina.\nCome tutta la cucina calabrese, deriva dall'origine contadina e marinara. Essa va dai piatti semplici e poveri a dolci di vera e propria bravura pasticciera, con un massiccio uso di insaccati e di carne suina.\nCucina contadina.\nLa cucina contadina consta di svariati piatti e qui vengono citati alcuni tra i pi\u00f9 usati:\nDolci.\nAnche i dolci sono presenti nella cucina tipica camporese.\nVino.\nDegni di nota sono i vini locali generalmente rossi (i bianchi sono un'eccezione), sono alla base del pasto camporese, i pi\u00f9 pregiati sono il \"Savuto\" e il \"Gallo\".\nSociet\u00e0.\nLingue e dialetti.\nIl dialetto locale non \u00e8 altro che l'incontro tra i vari dialetti calabresi; ha perso l'originalit\u00e0 nel corso degli anni, da quando si sono aggiunti altri vocaboli che gli ex emigranti e gli immigrati hanno portato come contributo linguistico.\nTradizioni e folclore.\nCome in tutti gli angoli di Calabria, il folklore \u00e8 presente nella tradizione del territorio, dalle tarantelle nella festa patronale alle feste minori e ai \"cuntaturi\", che sarebbero come bardi che narrano di storie di vita rurale. \u00c8 tutt'oggi tradizione che i \"cuntaturi\" vengano scelti da bambini dagli anziani locali tra i fanciulli pi\u00f9 vispi e vivaci: infatti essi devono rappresentare la memoria collettiva per il futuro.\nVi sono nel posto anche delle leggende su persone realmente esistite; queste narrano qualche volta storie di furbizia nascosta in un'indole sempliciotta, o qualche altra di pazzi del paese che erano lo zimbello locale, ma che alla fine dei conti risultavano essere persone su cui fare affidamento quando non c'erano alternative.\nDal 2017 a Campora San Giovanni in un giorno stabilito nei mesi autunnali,si celebra la Festa D'autunno che consiste nell'allestire il corso principale e la piazza con stand enogastronomici che servono pietanze popolari calabresi accompagnati con del buon vino.L'edizione 2020 non si \u00e8 potuta celebrare a causa della pandemia di COVID-19 del 2020\nGeografia antropica.\nSuddivisioni storiche.\nIl territorio di Campora San Giovanni \u00e8 suddiviso nelle seguenti contrade:\nEconomia.\nLe risorse principali sono l'agricoltura e il turismo. Sin dagli anni cinquanta del XX secolo si sviluppa la coltura della cipolla rossa di Tropea, ormai apprezzata su tutto il territorio nazionale, ma con un buon mercato anche all'estero. Negli ultimi vent'anni l'esportazione di questo prodotto, insieme ad altre attivit\u00e0 commerciali, ha fornito un significativo impulso all'economia locale. Tali attivit\u00e0 sono facilitate dalla felice posizione geografica del paese e dal buon collegamento infrastrutturale.\nInfrastrutture e trasporti.\nCampora San Giovanni \u00e8 servita dalla SS 18 e dall'Autostrada A2 del Mediterraneo (a 8\u00a0km). In ambito ferroviario, si avvale della stazione di Campora San Giovanni-Serra Ajello.\nSport.\nEsiste una squadra di calcio a Campora San Giovanni che \u00e8 l'A.c.d. Campora 1972 e milita in Prima categoria Calabria,gioca le sue partite interne al campo comunale Luciano Gagliardi."}
{"id": "409766", "revid": "4", "url": "https://it.wikipedia.org/wiki?curid=409766", "title": "XIX Fiera del libro", "text": ""}
{"id": "409770", "revid": "6923", "url": "https://it.wikipedia.org/wiki?curid=409770", "title": "Mascotte", "text": "La mascotte \u00e8 un personaggio immaginario che, solitamente, rappresenta una marca, una squadra, un gruppo, un progetto, un evento, un programma tv o un luogo.\nOrigine del termine.\nDeriva dal termine provenzale \"mascoto\", \"sortilegio\"e \"portafortuna\".\nIntrodotto nella lingua francese dallo scrittore e poeta francese Fr\u00e9d\u00e9ric Mistral, il termine venne diffuso in ambito internazionale dal compositore Edmond Audran, nel 1880, con l'opera La Mascotte. La parola \u00e8 entrata nella lingua inglese nel 1881. Tuttavia, prima di questo, i termini erano familiari al popolo francese come una parola gergale usata dai giocatori d'azzardo. Il termine \u00e8 un derivato della parola \"masco\" che significa maga o strega. Prima del 19\u00b0 secolo la parola \"mascotte\" era associata a oggetti inanimati che sarebbero stati comunemente visti come una ciocca di capelli o una polena su una nave a vela. Ma da allora fino ai giorni nostri, il termine \u00e8 stato associato ad animali portafortuna, oggetti ecc.\nMascotte sportive.\nMolte squadre sportive negli Stati Uniti hanno mascotte ufficiali, a volte rappresentate da umani in costume o persino animali vivi. Uno dei primi fu un animale tassidermico per i Chicago Cubs nel 1908, e successivamente un animale vivo utilizzato nel 1916 dalla stessa squadra. Hanno abbandonato il concetto poco dopo e sono rimasti senza un \"cucciolo\" ufficiale fino al 2014, quando hanno introdotto una versione che era una persona che indossava un costume. Le mascotte sportive negli Stati Uniti sono spesso utilizzate per aiutare a commercializzare le loro squadre al pubblico pi\u00f9 giovane, in particolare ai bambini e ai bambini piccoli.\nNel Regno Unito alcune squadre hanno giovani tifosi diventati \"mascotte\". Questi rappresentanti a volte hanno problemi di salute, e l'apparenza \u00e8 una concessione del desiderio, il vincitore di un concorso, o in altre circostanze. Le mascotte includono anche persone anziane come Mr England (Peter Cross), che sono invitate dalle associazioni sportive nazionali a essere mascotte per le squadre rappresentative.\nMascotte aziendali.\nMascotte o personaggi pubblicitari sono molto comuni nel mondo aziendale. Le mascotte riconoscibili includono il ghepardo Chester Cheetah della Cheetos, L'elfo della Keebler, i ragazzi della Fruit of the Loom, Topolino per la Disney, il ragazzo Pizza Pizza della Little Caesars, l'orso per la Coca-Cola e il pavone della NBC. Questi personaggi sono in genere conosciuti senza nemmeno dover fare riferimento all'azienda o al marchio. Le mascotte possono fungere da ambasciatrici del marchio dove la pubblicit\u00e0 non \u00e8 consentita. Ad esempio, molte mascotte aziendali possono partecipare a eventi senza scopo di lucro o sport e promuovere il proprio marchio intrattenendo la folla. Alcune mascotte sono semplicemente cartoni animati o mascotte virtuali, altre sono personaggi di spot pubblicitari e altre sono in realt\u00e0 create come costumi e appariranno di persona di fronte al pubblico in occasione di fiere o eventi.\nMascotte scolastiche.\nLe scuole superiori, i college e persino le scuole medie ed elementari americane in genere hanno mascotte. Molte mascotte di college e universit\u00e0 hanno iniziato come animali vivi come bulldog e orsi che hanno partecipato a eventi sportivi. Oggi le mascotte sono solitamente rappresentate da personaggi animati, sculture del campus e studenti in costume che partecipano a eventi sportivi, raduni di ex studenti e altri eventi del campus. Ad esempio Big Red \u00e8 la mascotte della Western Kentucky University.\nMascotte internazionali e olimpiche.\nLe mascotte utilizzate per i giochi olimpici estivi e invernali sono personaggi immaginari, in genere una figura umana o un animale originario del paese in cui si svolgono i Giochi olimpici di quell'anno. Le mascotte vengono utilizzate per invogliare il pubblico e portare gioia ed eccitazione ai festeggiamenti delle Olimpiadi. Allo stesso modo, molte esposizioni internazionali dal 1984 hanno avuto mascotte che rappresentano in qualche modo la loro citt\u00e0 ospitante, a cominciare dalla mascotte della Louisiana World Exposition del 1984 chiamata Seymore D. Fair.\nDal 1968 quasi tutte le citt\u00e0 che hanno ospitato i Giochi Olimpici Estivi o Invernali hanno ideato e promosso una mascotte che legasse alla cultura del Paese ospitante il \u201cmarchio\u201d complessivo dei Giochi di quell'anno. Le mascotte dei giochi olimpici invernali/estivi recenti includono Miga, Quatchi, Mukmuk (Vancouver, 2010), Wenlock e Mandeville (Londra, 2012), Bely Mishka, Snow Leopard, Zaika (Sochi, 2014) e Vinicius e Tom (Rio, 2016), tutti diventati simboli iconici nei rispettivi paesi. Dal 2010 \u00e8 consuetudine che i giochi olimpici e paralimpici abbiano ciascuno le proprie mascotte, che vengono presentate insieme. Ad esempio, le Olimpiadi estive del 2020 a Tokyo sono state rappresentate da Miraitowa, mentre le Paralimpiadi estive del 2020 sono state rappresentate da Someity, ed entrambe appaiono spesso insieme nei materiali promozionali.\nMascotte del governo.\nYuru-chara.\nIn Giappone molti comuni hanno delle mascotte, conosciute come Yuru-chara (giapponese: \u3086\u308b\u30ad\u30e3\u30e9Sistema Hepburn: yuru kyara). Yuru-chara \u00e8 anche usato per riferirsi a mascotte create dalle aziende per promuovere i loro prodotti.\nMascotte della NASA.\nCamilla Corona SDO \u00e8 la mascotte di missione per la NASA's Solar Dynamics Observatory (SDO) e assiste la missione con Education and Public Outreach (EPO).\nMascotte militari.\nLe mascotte sono anche popolari nelle unit\u00e0 militari. Ad esempio, il Corpo dei Marines degli Stati Uniti usa il Bulldog inglese come mascotte, mentre l'Esercito degli Stati Uniti usa il mulo, la Marina degli Stati Uniti usa la capra e l'Aeronautica degli Stati Uniti usa il Girfalco.\nOrso Smokey.\nIl servizio forestale degli Stati Uniti utilizza la mascotte Smokey Bear (un orso vestito da ranger) per sensibilizzare ed educare il pubblico sui pericoli degli incendi imprevisti causati dall'uomo.\nNella musica.\nAlcune band, in particolare nel genere heavy metal, usano le mascotte della band per promuovere la loro musica. Le mascotte si trovano solitamente sulle copertine degli album o su merchandising come le magliette delle band, ma possono anche fare apparizioni in spettacoli dal vivo o video musicali. Un esempio di una mascotte band \u00e8 Eddie della inglese heavy metal band Iron Maiden. Eddie \u00e8 una creatura simile a uno zombi che \u00e8 personificata in diverse forme su tutti gli album della band, la maggior parte dei suoi singoli e alcuni dei suoi prodotti promozionali. Eddie \u00e8 anche noto per fare apparizioni dal vivo, specialmente durante la canzone \"Iron Maiden\".\nUn altro notevole esempio di mascotte nella musica \u00e8 Skeleton Sam dei The Grateful Dead. La band hip hop sudcoreana BAP usa conigli di nome Matoki come mascotte, ogni coniglio di un colore diverso che rappresenta ogni membro. Sebbene i conigli abbiano un'immagine innocente, i BAP emanano un'immagine dura. L'artista hip hop Kanye West usava come mascotte un orsacchiotto chiamato Dropout Bear; esso \u00e8 apparso sulla copertina dei primi tre album in studio di West ed \u00e8 stato il personaggio principale del video musicale di West, \"Good Morning\".\nIl dibattito riguardo a se un \"hype-man\" possa essere legittimamente considerato la mascotte di un'organizzazione hip-hop \u00e8 oggetto di dibattito attivo all'interno dei circoli accademici hip-hop. Tuttavia, i sondaggi locali nelle regioni interessate suggeriscono l'accettazione dell'\"hype-man\" come legittima mascotte organizzativa.\nIn televisione.\nAlcune serie televisive possono avere mascotte, come il robot Cleatus per Fox Sports e \"Fox NFL Sunday\"."}
{"id": "409771", "revid": "287204", "url": "https://it.wikipedia.org/wiki?curid=409771", "title": "Queensryche", "text": ""}
{"id": "409788", "revid": "1652635", "url": "https://it.wikipedia.org/wiki?curid=409788", "title": "Principessa Peach", "text": "La , Amarena nella serie TV, \u00e8 un personaggio immaginario dei videogiochi sempre ricorrente nella serie di \"Mario\" (creata da Nintendo). Peach \u00e8 la principessa del Regno dei Funghi e di solito nei giochi appare come la damigella in pericolo. Viene salvata da Mario in quasi tutte le occasioni.\nLa sua prima apparizione ufficiale fu nel celebre \"Super Mario Bros.\" (1985). Inizialmente Peach veniva chiamata Toadstool (che significa \"fungo a ombrello\", ma anche \"fungo velenoso\"), aveva i capelli rossi e da l\u00ec \u00e8 comparsa in molti giochi della serie, dove \u00e8 generalmente la prigioniera dell'antagonista del gioco (Bowser). Peach dispone di varie abilit\u00e0 di lotta mostrate pi\u00f9 volte nei giochi, tra cui \"Super Mario Bros. 2\", \"\", \"Super Paper Mario\", \"Super Smash Bros. Melee\", \"Super Smash Bros. Brawl\" e Super Smash Bros. Ultimate. Il primo gioco che vede la principessa nel ruolo di protagonista, \"Super Princess Peach\", \u00e8 uscito solo nel 2006.\nPeach Oro Rosa.\n\"Peach Oro Rosa\" \u00e8 un clone della Principessa Peach e il suo carattere \u00e8 identico al suo. \u00c8 apparsa per la prima volta in Mario Kart 8, dove ha una voce metallica (Simile a quella di Mario Metallo), anche se rimane la stessa se non fosse per il suo colore. Non \u00e8 stata ben accettata nella sua apparizione, dato che molti la consideravano solamente una copia e uno spazio sprecato per inserire un altro personaggio nel gioco. \u00c8 apparsa come personaggio giocabile in:\nBaby Peach.\n\"Baby Peach\" \u00e8 la controparte infantile della principessa. Ha un vestitino rosa e indossa un ciuccio dello stesso colore, per il resto \u00e8 identica alla sua versione adulta e in \"Yoshi's Island DS\" pu\u00f2 utilizzare un ombrello. \u00c8 apparsa come personaggio giocabile in:\nPeach Gatto.\n\"Peach Gatto\" \u00e8 una trasformazione della Principessa Peach in seguito all'utilizzo di una Super Campanella, ma nella maggior parte dei giochi in cui appare \u00e8 trasformata fin da subito. Indossa un costume da gatto rosa ed \u00e8 uscita assieme a Mario Tanuki in Mario Kart 8 Deluxe. A differenza delle altre versioni della principessa, che hanno tutte il corpo slanciato, Peach Gatto \u00e8 piuttosto goffa, ma nonostante ci\u00f2 \u00e8 uno dei personaggi pi\u00f9 usati, forse per il suo caratteristico \"verso\" che fa quando prende un \"cubo\" o colpisce un avversario nella versione \"Battaglia\". \u00c8 apparsa come personaggio giocabile in:\nIl personaggio.\nPeach \u00e8 una principessa dai capelli biondi, ha gli occhi azzurri e indossa sempre un abito color rosa con il colletto e la fine del vestito color magenta. Alle orecchie ha degli orecchini di colore azzurro. Indossa una corona che simboleggia la sua appartenenza reale, in cui le pietre si alternano: un rubino in centro, due aquamarine (di colore azzurro) ai lati, due rubini, ecc. Le sue scarpe sono rosse (con il tacco alto). Nei giochi sportivi in cui appare \u00e8 rappresentata con i pantaloncini corti rosa, con una striscia bianca e la maglietta rosa con la gemma azzurra sul petto. Per legare i suoi lunghi capelli biondi utilizza un elastico azzurro cielo e le sue scarpe da ginnastica sono rosa. Negli sport acquatici di Mario &amp; Sonic ai Giochi Olimpici \u00e8 sempre vestita con il suo solito vestito sportivo normale, in Mario &amp; Sonic ai Giochi Olimpici di Londra 2012 invece porta un costume da bagno rosa con la gemma azzurra sul petto ed \u00e8 anche a piedi nudi e gambe scoperte. Nel gioco Mario Strikers Charged Football dimostra di essere competitiva e vanitosa, con un pizzico di sensualit\u00e0 (in una esultanza mostra il lato B per qualche secondo. La stessa Next Level Games ha avuto critiche divergenti su questa ostentazione tipicamente provocante, inusuale in un personaggio della Nintendo). \u00c8 innamorata di Mario, del quale \u00e8 anche la sua eterna fidanzata.\nApparizioni.\nPeach \u00e8 presente in molti videogiochi in cui \u00e8 un personaggio giocabile. In \"Yoshi's Island DS\" (nella sua forma Baby) possiede un ombrello che le permette di sfruttare i flussi di aria e che \u00e8 anche, insieme alle emozioni, l'arma principale di Peach in \"Super Princess Peach\".\n\"Mario Kart\".\nNella serie \"Mario Kart\", pur non avendo delle macchine molto veloci, Peach dimostra di essere una grande corritrice.\nLe sue macchine sono: Turboreale, Pc Standard e Principessa.\nIn molti circuiti come il \"Giardino di Peach\" la velocit\u00e0 delle sue macchine diviene pi\u00f9 forte.\nIn \"\" Peach \u00e8 un personaggio con delle caratteristiche un po' differenti dal resto dei giochi della serie \"Mario Kart\".\nLe macchine in questa piattaforma di gioco sono molto pi\u00f9 veloci e slittanti, soprattutto nelle piste Nitr\u00f2.\nIn \"Mario Kart Wii\" Peach indossa due differenti abbigliamenti da corsa.\nQuando si gareggia nei 50c, indossa il suo abitino rosa pesca, mentre dai 100 in poi, quando saranno disponibili i motori, Peach indosser\u00e0 una tuta rosa con delle striature fucsia ai margini dell'abito. I capelli sono legati con elastico azzurro. Le auto e i motori di Peach in questo gioco, saranno: Kart standard M, Moto standard M, Moto Mach, Nostagia 1, Ali di squalo, scooter filante, jalapeno, Super Calamako, Bolide retr\u00f2, Nitrocicletta, Delfinator, Glory.\n\"Mario &amp; Sonic ai Giochi Olimpici\".\nIn questo gioco, la nostra principessa dimostra di aver un grande lato atletico.\nLa velocit\u00e0 di Peach \u00e8 poco inferiore a quella di Yoshi, il pi\u00f9 lento dei tipi velocit\u00e0 e la sua abilit\u00e0 \u00e8 molto avanzata.\nDispone di colpi speciali che variano a seconda del gioco che si sceglie.\nIn \"Tennis Tavolo da Sogno\", Peach dispone di un'abilit\u00e0 speciale chiamata \"Heart attack!\"\nIn \"Mario &amp; Sonic ai Giochi Olimpici Invernali\", Peach fa parte dei tipi Abilit\u00e0.\nDimostra di avere una grande capacit\u00e0 nel pattinare sul ghiaccio, soprattutto in versione Sogno.\nNella modalit\u00e0 \"Avventura\" Peach si trova a \"Brillandia\" a svolgere una gara di Lotta Innevata.\nIl giocatore deve ricorrere al suo aiuto per vincere la gara proposta dal Goomba.\nIn questo gioco, Peach indossa un abito rosa con delle maniche di pelle morbide, presenti anche ai bordi del vestito.\nOltre questo indossa dei leggins color fucsia scuro con delle striature bianche quasi invisibili nel momento di scelta del personaggio.\nCome nella serie precedente, Peach indossa un elastico azzurro per legare in lunghi capelli biondi.\n\"Super Smash Bros.\".\nPeach appare anche in questa serie a partire da \"Melee\". Appare con la sua forma normale ed \u00e8 molto agile e pu\u00f2 utilizzare un Toad per difendersi dagli attacchi da lancio con uno Smash Finale molto efficace.\nPoteri e attacchi.\nPeach, da come dimostrato in molti giochi della serie, usa vari poteri contro i nemici. Nella serie Super Smash Bros appare inoltre con diversi attacchi da usare verso l'avversario, per esempio \u00e8 capace di muovere un'anca del bacino contro un avversario formando cuoricini (in origine palle di fuoco in Melee) oppure si difende utilizzando un Toad come scudo riflettente. Il suo Smash finale consente nel far addormentare l'avversario con una canzone per poi attaccare.\nIn Super Princess Peach, invece, sfrutta le sue emozioni (Gioia che fa volare e che crea uragani, Rabbia per infuocare, Tristezza per innaffiare le piante e Calma per curarsi) e il suo ombrello Perrisol (che pu\u00f2 fluttuare, essere una barca, una pistola, ...)."}
{"id": "409791", "revid": "638792", "url": "https://it.wikipedia.org/wiki?curid=409791", "title": "Angelo (Pok\u00e9mon)", "text": ""}
{"id": "409792", "revid": "15200", "url": "https://it.wikipedia.org/wiki?curid=409792", "title": "Bowser Koopa", "text": ""}
{"id": "409794", "revid": "1429175", "url": "https://it.wikipedia.org/wiki?curid=409794", "title": "Plumbago", "text": "Plumbago \u00e8 un genere di piante appartenente alla famiglia delle Plumbaginaceae, volgarmente chiamate piombaggine.\nDescrizione.\nLe specie di \"Plumbago\" possono essere cespugliose o rampicanti.\nI fiori sono riuniti in infiorescenza a grappolo e sono di colore dal bianco al lilla.\nAlcune specie possiedono dei peli ghiandolari sui sepali che ricordano strutturalmente i tentacoli di \"Drosera\" e \"Drosophyllum\". La funzione di queste strutture non \u00e8 ancora chiara. Secondo alcuni, essi aiutano la pianta nella dispersione dei semi, facendoli meglio aderire agli organismi deputati alla loro dispersione, altri invece notano che su alcune specie (per esempio \"Plumbago auriculata\"), rimangono intrappolati piccoli insetti striscianti. Ci\u00f2 pu\u00f2 significare che i tentacoli si siano evoluti per escludere gli insetti striscianti e favorire gli impollinatori volanti o forse per proteggersi dagli insetti predatori.\nDistribuzione e habitat.\nIl genere \u00e8 diffuso nelle regioni tropicali e subtropicali del mondo intero, esclusa l'Australia.\nTassonomia.\nIl genere comprende le seguenti specie:\nPropagazione.\nSi possono propagare attraverso talea semilegnosa. Oppure tramite la semina."}
{"id": "409795", "revid": "1745361", "url": "https://it.wikipedia.org/wiki?curid=409795", "title": "Talassa (divinit\u00e0)", "text": "Talassa () \u00e8 un personaggio della mitologia greca. \u00c8 una divinit\u00e0 primordiale del mare.\n\u00c8 una divinit\u00e0 conosciuta anche nella mitologia romana.\nGenealogia.\nFiglia di Etere ed Emera. Da Ponto gener\u00f2 i pesci, Alia ed i Telchini. \nDal membro tagliato di Urano che cadde in mare (cio\u00e8 su di lei) gener\u00f2 Afrodite.\nMitologia.\nEra la personificazione divina e femminile del mare, nata agli albori della creazione ed era la fecondit\u00e0 del mare stesso, non solo la sua divinit\u00e0 residente. \nLa sua controparte maschile \u00e8 Ponto ed entrambi sono antecedenti agli dei dell'Olimpo.\nDi lei, Babrio racconta che un giorno un contadino assistette ad un naufragio e rimprover\u00f2 il mare di essere un nemico dell'umanit\u00e0. \nAssumendo la forma di una donna, Talassa emerse dall'acqua e rispose dando la colpa ai venti ed aggiunse di essere pi\u00f9 gentile della terra arida coltivata dal contadino stesso.\nIn un altro racconto, un sopravvissuto ad un naufragio accusa il mare di tradimento e riceve la stessa scusa."}
{"id": "409797", "revid": "339392", "url": "https://it.wikipedia.org/wiki?curid=409797", "title": "Thalassa (mitologia)", "text": ""}
{"id": "409798", "revid": "1452073", "url": "https://it.wikipedia.org/wiki?curid=409798", "title": "Donkey Kong 64", "text": "Donkey Kong 64 \u00e8 un videogioco di tipo avventura/\"platform\", derivato dal celebre arcade \"Donkey Kong\", e sviluppato dalla Rare per la console Nintendo 64. Fu pubblicato dalla Nintendo il 22 novembre 1999. Fu il primo gioco Nintendo 64 a richiedere un \"Expansion Pak\" (che fu incluso nella prima \"release\" del gioco). Questo gioco \u00e8 il seguito di \"Donkey Kong Country\" (\"Super Donkey Kong\") della trilogia Super Famicom/SNES. Il gioco \u00e8 un platform 3D che riprende lo stile di \"Super Mario 64\", anche se molte aree sembrano derivare direttamente da \"Banjo-Kazooie\", altro videogioco della Rare messo in commercio alla fine del 1998.\nTrama.\nKing K. Rool vuole demolire per sempre l'isola dove vivono i Kong, per\u00f2 il laser progettato non funziona. Inoltre l'isola Krodilla, in seguito ad un malfunzionamento meccanico, resta ferma di fronte all'isola di DK. King K.Rool decide allora di catturare gli amici di Donkey Kong e di rubargli le banane dal suo deposito. Il compito di DK (personaggio con cui inizierete l'avventura) sar\u00e0 quello di raccogliere tutte le banane rubate e di liberare i suoi amici.\nModalit\u00e0 di gioco.\nIl gioco dispone di 8 livelli, in ognuno dei quali si trovano 500 banane da raccogliere (100 di uno stesso colore per ogni personaggio) e 25 maxi banane da prendere (5 per ogni personaggio) attraverso diversi minigiochi. Ogni livello ha un boss che pu\u00f2 essere sfidato solo da uno dei 5 personaggi. Per confrontarsi col mostro, bisogna disporre di un certo numero di banane. Tramite un sistema di upgrade dei personaggi, i Kong possono acquisire nuove mosse e tecniche.\nLe ambientazioni dei livelli spaziano dalla giungla al fondo del mare, passando per deserti, grotte e fabbriche abbandonate. Oltre alla modalit\u00e0 single player, il gioco dispone anche di una funzione multiplayer per quattro giocatori, oltre a molti minigiochi affrontabili anche in singolo.\nPersonaggi.\nOgnuno dei cinque personaggi principali ha un tipo di arma diverso e pu\u00f2 raccogliere un tipo di banane, monete e \"blueprints\" (progetti) di diverso colore.\nDonkey Kong: \u00e8 il capo del clan dei Kong. Ha un buon equilibrio di agilit\u00e0 e forza. Pu\u00f2 raccogliere le banane gialle. La sua arma \u00e8 un fucile di legno che spara noci di cocco; il suo strumento musicale \u00e8 un paio di bonghi.\nDiddy Kong: Amico di Donkey, \u00e8 molto pi\u00f9 agile data la piccola statura, ma ha anche poca forza di attacco. Pu\u00f2 raccogliere le banane rosse. Le sue armi sono due pistole in legno che sparano noccioline americane, il suo strumento \u00e8 una chitarra elettrica.\nLanky Kong: \u00e8 un orango dall'aspetto buffo, che usa le lunghe braccia per attaccare i nemici. Pu\u00f2 raccogliere le banane blu. La sua arma \u00e8 una cerbottana che spara bacche d'uva, e il suo strumento \u00e8 un trombone.\nTiny Kong: l'unico Kong di sesso femminile del gruppo, \u00e8 molto agile e usa le trecce per roteare nell'aria. Pu\u00f2 raccogliere le banane viola. La sua arma \u00e8 una balestra che spara piume rosse; il suo strumento \u00e8 un sassofono.\nChunky Kong: dotato di un'enorme stazza, \u00e8 dotato di un\u2019immensa forza bruta, ma anche di un\u2019indole pacifica e ingenua. Pu\u00f2 raccogliere le banane verdi. La sua arma \u00e8 un bazooka di legno che spara ananas; il suo strumento \u00e8 il triangolo.\nTra gli amici animali, ritornano Rambi, in cui Donkey pu\u00f2 trasformarsi, e Enguarde, in cui Lanky pu\u00f2 trasformarsi."}
{"id": "409799", "revid": "697352", "url": "https://it.wikipedia.org/wiki?curid=409799", "title": "Talassa", "text": ""}
{"id": "409805", "revid": "638792", "url": "https://it.wikipedia.org/wiki?curid=409805", "title": "Furio (personaggio)", "text": ""}
{"id": "409806", "revid": "1305772", "url": "https://it.wikipedia.org/wiki?curid=409806", "title": "Fondazione per il libro, la musica e la cultura", "text": "La Fondazione per il Libro, la Musica e la Cultura \u00e8 una fondazione culturale che opera in ambito italiano e internazionale. La sede \u00e8 in via Santa Teresa 15 a Torino.\nStoria.\n\u00c8 stata costituita nel 1994 con il nome Fondazione Salone del Libro; nel 1997 divenne Fondazione Salone del Libro e della Musica e successivamente prese l'attuale nome di Fondazione per il Libro, la Musica e la Cultura.\nGli obiettivi sono l'ideazione, promozione e organizzazione di saloni, manifestazioni e festival culturali, conferenze, mostre e ricerche su editoria, comunicazione, musica e beni culturali.\nL'organismo direttivo \u00e8 formato da un Alto Comitato di Coordinamento, guidato da un presidente e due vice presidenti scelti a rotazione, ogni anno, tra il sindaco di Torino, il presidente della Regione Piemonte e il sindaco di Torino anche nella veste di sindaco della Citt\u00e0 metropolitana di Torino. Il Consiglio d'Amministrazione \u00e8 guidato da un presidente: dal 2006 al giugno 2015 Rolando Picchioni, dal giugno 2015 al luglio 2016 Giovanna Milella, dall'ottobre 2016 Mario Montalcini. Segretario Generale \u00e8 Giuseppe Ferrari.\nNella primavera 2016 entrano nella compagine societaria della Fondazione per il Libro, la Musica e la Cultura - quali nuovi Soci Fondatori - il Ministero dei beni e delle attivit\u00e0 culturali e del turismo, il Ministero dell'Istruzione, dell'Universit\u00e0 e della Ricerca e Intesa Sanpaolo; conseguentemente viene modificato lo Statuto. Presidente designato, a modifiche statutarie definitivamente approvate, \u00e8 Massimo Bray.\nIniziative organizzate.\nLa pi\u00f9 importante iniziativa annuale organizzata dalla Fondazione \u00e8 il Salone internazionale del libro di Torino. Nel periodo 2006-2007 la Fondazione si \u00e8 occupata anche delle manifestazioni connesse all'anno Unesco di Torino Capitale Mondiale del Libro. Collabora inoltre con il Centro per il Libro e la Lettura di Roma.\nAccanto al Salone internazionale del libro promuove e organizza i programmi del Salone Off e Salone Off 365.\nOgni anno (gennaio-maggio) dal 2002 coordina e organizza su tutto il territorio del Piemonte \"Adotta uno scrittore\", iniziativa promossa dall'Associazione delle Fondazioni di Origine Bancaria del Piemonte, che porta gli scrittori nelle classi delle scuole medie e superiori per incontri con gli studenti.\nOgni anno nel mese di ottobre organizza a Torino Portici di Carta, oltre due chilometri di bancarelle di libri sotto i portici del centro cittadino, con la partecipazione di oltre 120 librai, presentazioni editoriali e dibattiti.\nPartecipa alla promozione del \"Premio nazionale Nati per leggere\", in associazione con l'omonima iniziativa culturale, con l'intento di \u00absostenere la migliore produzione editoriale per bambini in et\u00e0 prescolare, in particolare da 0 a 3 anni, e riconoscere la creativit\u00e0 e l'impegno degli operatori attivi nei progetti locali Nati per leggere\u00bb. Il conferimento del premio \u00e8 previsto nell'ambito del Salone Internazionale del Libro di Torino.\nAltri progetti.\nLe altre manifestazioni promosse e organizzate dalla Fondazione per il Libro, la Musica e la Cultura:\nCollaborazioni organizzative.\nLa Fondazione collabora e presta il proprio supporto culturale, professionale e organizzativo alle seguenti manifestazioni su tutto il territorio nazionale:\nProgetti storici e conclusi.\nFra i progetti ideati, coordinati o sostenuti dalla Fondazione negli anni precedenti e ora conclusi:"}
{"id": "409809", "revid": "638792", "url": "https://it.wikipedia.org/wiki?curid=409809", "title": "Jasmine (Pok\u00e9mon)", "text": ""}
{"id": "409811", "revid": "712828", "url": "https://it.wikipedia.org/wiki?curid=409811", "title": "Reborn (Guerre stellari)", "text": ""}
{"id": "409812", "revid": "9498", "url": "https://it.wikipedia.org/wiki?curid=409812", "title": "Giuliana di Norwich", "text": "Biografia.\nSi conosce molto poco della vita di Giuliana. Perfino il suo nome \u00e8 incerto e il nome \"Giuliana\" deriva semplicemente dal fatto che la sua cella di eremita fosse addossata al muro della Chiesa di San Giuliano a Norwich. I suoi scritti indicano che era probabilmente nata nel 1342 e mor\u00ec intorno al 1416 Sembra che appartenesse ad una famiglia privilegiata che viveva a Norwich, o nei dintorni.\nNorwich era all'epoca la seconda citt\u00e0 dell'Inghilterra per importanza dopo Londra. Dominavano la citt\u00e0 il castello normanno (fatto costruire da Guglielmo il Conquistatore dal 1066 al 1075) e l'imponente cattedrale, costruita dal 1096 al 1109, dedicata alla Santissima Trinit\u00e0, che era in realt\u00e0 un priorato benedettino e, al pari delle cattedrali di Canterbury e Durham, possedeva una delle pi\u00f9 importanti biblioteche dell'Inghilterra. Famosa per il numero delle chiese (si calcola ce ne fossero circa 50 per diecimila abitanti), la citt\u00e0 era stata presto raggiunta dagli ordini mendicanti: i Domenicani e i Francescani vi giunsero nel 1226, i Carmelitani nel 1256 e gli Agostiniani nel 1272; questi ultimi costruirono il loro convento proprio di fronte alla chiesa di San Giuliano, dove si sarebbe trovata in seguito la cella di Giuliana. La presenza sia di una biblioteca importante che di numerosi conventi significava la possibilit\u00e0 di compiere studi approfonditi nelle varie materie all'epoca oggetto di insegnamento, il che potrebbe spiegare la sapienza e la profonda cultura teologica di Giuliana. All'epoca imperversavano spesso delle epidemie di peste, assai comuni nel XIV secolo, e secondo alcuni studiosi Giuliana sarebbe diventata un'eremita essendo ancora nubile, oppure dopo aver perso i familiari a causa di un'epidemia. Diventare eremita avrebbe anche potuto essere una forma di quarantena per lei. Si discute tra gli studiosi se Giuliana fosse una religiosa del vicino convento oppure una laica secolare.\nQuando aveva 30 anni e viveva ancora a casa sua, Giuliana si ammal\u00f2 gravemente. Credendosi in punto di morte, ebbe invece una serie di intense visioni di Ges\u00f9 Cristo, che ebbero fine il giorno in cui guar\u00ec dalla sua malattia, il 13 maggio 1373. Giuliana scrisse delle sue visioni subito dopo che esse erano avvenute (bench\u00e9 il testo potrebbe non essere stato finito per qualche anno), in una versione delle \"Rivelazioni dell'Amore Divino\" ora conosciuta come il \"Testo Breve\"; questo racconto di 25 capitoli contiene circa 11.000 parole. Si pensa che si tratti del primo libro conosciuto scritto in inglese da una donna.\nDa venti a trent'anni dopo, forse all'inizio degli anni 1390, Giuliana inizi\u00f2 a scrivere una riflessione teologica sul significato delle visioni, conosciuta come il \"Testo Lungo\", che consiste di 86 capitoli contenenti circa 63.500 parole. Quest'opera sembra aver avuto diverse revisioni prima di essere conclusa, forse nella prima o perfino nella seconda decade del quindicesimo secolo.\nGiuliana divenne molto conosciuta in tutta l'Inghilterra come guida spirituale: la mistica inglese Margery Kempe, che \u00e8 stata l'autrice della prima autobiografia conosciuta scritta in Inghilterra, fece menzione di un viaggio a Norwich per parlare con lei intorno al 1414.\nIl vescovo benedettino di Norwich e Cardinale dell'inghilterra, Adam Easton, potrebbe essere stato il direttore spirituale di Giuliana e l'editore del \"Testo Lungo\" delle sue rivelazioni. Il direttore spirituale di Brigida di Svezia, il vescovo eremita di Ja\u00e9n, Alfonso Pecha, cur\u00f2 un'edizione in spagnolo delle Rivelazioni. Il confessore di Caterina da Siena era William Flete, un eremita agostiniano dell'eremo di Lecceto, che si era formato a Cambridge. La \"Difesa di Santa Brigida\" di Easton riecheggia l\"'Epistola Solitarii\" di Alfonso di Ja\u00e9n e i \"Rimedi contro le tentazioni\" di William Flete, e questi testi fanno tutti riferimento alle rivelazioni di Giuliana.\nLe Rivelazioni dell'Amore Divino.\nAll'et\u00e0 di trent'anni, soffrendo per una grave malattia e credendosi prossima alla morte, Giuliana avrebbe avuto una serie di intense visioni. Queste visioni sarebbero state vent'anni dopo la fonte della sua opera principale, chiamata \u201c\"Sedici Rivelazioni dell'Amore Divino\"\u201d (circa nel 1393). Nel manoscritto che riporta le rivelazioni da lei ricevute ella afferma che: \"questa rivelazione fu fatta a una creatura semplice e illetterata mentre viveva ancora nella sua carne mortale, nell'anno di nostro Signore 1373, il 13 maggio.\" Si tratta di una data estremamente precisa (soprattutto se si pensa che ne parla a distanza di decenni) per un avvenimento che lascer\u00e0 per sempre un segno indelebile nella vita di questa creatura, che neppure si preoccupa di dire il suo nome.\nManoscritti.\nIl \"Testo Breve\" sopravvive in un solo manoscritto di met\u00e0 del XV secolo, il \"Manoscritto Amherst\", che venne copiato dall'originale scritto nel 1413 durante la vita di Giuliana (attualmente esso si trova nella British Library). Non sembra che il \"Testo Breve\" abbia avuto una grande diffusione, dato che non venne pubblicato fino al 1911.\nSembra che il \"Testo Lungo\" abbia avuto una maggiore diffusione, anche se non risulta che fosse particolarmente conosciuto nell'Inghilterra tardo medievale. L'unico manoscritto sopravvissuto di quel periodo \u00e8 il \"Manoscritto di Westminster\", che risale alla fine del XV secolo e che contiene una parte del \"Testo lungo\" (senza nominare Giuliana come autrice), rielaborato come un trattato didattico sulla contemplazione. I manoscritti sopravvissuti dell'intero \"Testo Lungo\" si dividono in due gruppi, con delle versioni leggermente differenti. Da una parte esiste il manoscritto del \"Testo Lungo Brigidino\", proveniente dalla regione di Anversa, e ora conosciuto come il \"Manoscritto di Parigi\". L'altra versione si trova in due manoscritti, che ora si trovano nella British Library: la Collezione Sloane. Si crede che delle religiose possedessero un manoscritto originale, forse olografo, del \"Testo Lungo\", scritto nel dialetto di Norwich dell'epoca di Giuliana, che venne trascritto e conservato nei conventi di Cambrai e Parigi delle monache benedettine inglesi in esilio nella met\u00e0 del XVII secolo.\nLa prima edizione stampata delle \"Rivelazioni\" fu pubblicata dal monaco benedettino Serenus de Cressy nel 1670, e venne ristampata nel 1843, nel 1864 e nel 1902. L'interesse per il testo aument\u00f2 con la pubblicazione nel 1877 di una nuova edizione del \"Testo Lungo\" da parte di Henry Collins. Importante fu la pubblicazione nel 1901 della versione in lingua inglese moderna a cura di Grace Warrack, con la sua \"introduzione colta e favorevole\", che fece conoscere gli scritti di Giuliana a molti lettori del ventesimo secolo. In seguito a quest'ultima edizione, la conoscenza di Giuliana si diffuse rapidamente ed ella divenne oggetto di studio e discussione. Negli ultimi quarant'anni sono state pubblicate molte edizioni, tradotte in francese, tedesco, italiano, finlandese, norvegese, svedese, danese, olandese, catalano, greco e russo.\nLe \"Rivelazioni\" sono ormai celebri sia per il Cattolicesimo che per l'Anglicanesimo a causa della chiarezza e della profondit\u00e0 delle visioni di Dio di Giuliana. Giuliana di Norwich \u00e8 ora riconosciuta come una delle maggiori mistiche dell'Inghilterra.\nTeologia.\nGiuliana di Norwich visse in un'epoca agitata e piena di tumulti, ma la sua teologia \u00e8 ottimistica; parla dell'amore di Dio in termini di gioia e compassione in opposizione alla legge e al dovere. Per Giuliana, la \"sofferenza\" non \u00e8 una punizione inflitta da Dio, ma uno \"strumento\" che egli usa per attirarci pi\u00f9 vicino a lui. Questa concezione \u00e8 assai differente dalla visione prevalente del suo tempo, che vedeva calamit\u00e0 come la peste nera come un castigo divino. Giuliana suggerisce invece una concezione di Dio improntata alla misericordia, che per alcuni inclina verso la \"salvezza universale\". Infatti, a causa delle sue affermazioni che oltre la realt\u00e0 del fuoco dell'Inferno esiste un pi\u00f9 grande mistero dell'amore di Dio, si \u00e8 fatto riferimento a lei anche come ad una proto-universalista.\nBench\u00e9 le visioni di Giuliana fossero inusuali, le autorit\u00e0 civili ed ecclesiastiche non intrapresero azioni contro di lei, forse a causa del suo essere un'eremita. La mancanza di riferimenti ai suoi scritti durante la sua vita potrebbe indicare che essi non erano giudicati degni di essere confutati, considerato anche che era una donna e scriveva nella lingua volgare del tempo.\nLa sua teologia \u00e8 fondamentalmente unica e particolare in tre aspetti: la sua concezione del peccato; la sua convinzione che Dio ama tutti e non prova collera verso nessuno; e il suo vedere Dio, oltre che come Padre, anche come Madre.\nIl suo pi\u00f9 conosciuto ed importante detto \u00e8:\nEsso \u00e8 anche uno dei versi pi\u00f9 famosi nella teologia cattolica e una delle frasi pi\u00f9 conosciute della sua epoca.\nPi\u00f9 avanti il concetto \u00e8 spiegato pi\u00f9 ampiamente:\nGiuliana d\u00e0 un'interpretazione di questa frase, che lei definisce \"le cinque parole\", intendendo nell'espressione \"Io posso\" la persona del Padre, in \"sono in grado\" il Figlio, in \"voglio\" lo Spirito Santo, in \"Io compir\u00f2\" l'intera Trinit\u00e0 divina; e dov'\u00e8 detto \"tu stessa vedrai\", ella intende l'unit\u00e0 della natura umana che sar\u00e0 salvata dall'amore di Dio e condotta al bene, interamente.\nGiuliana crede che il peccato sia in qualche modo \"necessario\", oltre che inevitabile, poich\u00e9 permette di raggiungere la vera conoscenza di noi stessi e ci porta ad accettare la presenza e l'azione di Dio nella nostra vita. Ella insegna che gli esseri umani commettono i peccati per ignoranza o ingenuit\u00e0, non perch\u00e9 sono malvagi, come invece spiegava comunemente la chiesa medievale. Giuliana crede che per imparare noi dobbiamo prima fallire, e per fallire dobbiamo peccare. Ella crede anche che la sofferenza causata dal peccato sia un ricordo terreno della sofferenza provata da Cristo durante la sua passione e che poich\u00e9 le persone soffrono come Cristo, hanno la possibilit\u00e0 di essergli pi\u00f9 vicine nella loro esperienza. Comunque, Giuliana non si fa illusioni, ben sapendo che il peccato resta sempre presente nella nostra vita fino alla fine, ma questo non deve mai indurci in disperazione, poich\u00e9 l'amore, la cura e la protezione di Dio sono altrettanto costanti, e sicuramente pi\u00f9 forti del peccato: \"Io non far\u00f2 che peccare, ma il mio peccato non impedir\u00e0 alla sua bont\u00e0 di operare.\"; \"La regale amicizia di Dio si dimostra nel fatto che egli ci protegge teneramente mentre noi siamo nel nostro peccato\".\nGiuliana non trova alcuna collera in Dio. Ella crede che l'ira e la collera esistano solo negli uomini, ma che Dio li perdoni per questo: \"Non ho visto alcuna collera eccetto che da parte degli uomini, ed Egli ci perdona di ci\u00f2, poich\u00e9 la collera non \u00e8 altro che un'ostinazione e un'opposizione alla pace e all'amore.\" Secondo alcune interpretazioni, Giuliana pensa che sia inesatto affermare che Dio concede il perdono per i peccati, perch\u00e9 perdonare significherebbe che il peccato commesso \u00e8 stato un errore. Ella afferma che il peccato dovrebbe essere visto principalmente come una parte del processo di apprendimento della vita, non come una malizia che necessiti di essere perdonata. Ella scrive che Dio ci vede gi\u00e0 come esseri perfetti e attende che la nostre anime maturino fino al punto da non essere pi\u00f9 ostacolate dal male e dal peccato.\nUn'altra espressione molto nota di Giuliana, decisamente rivoluzionaria per la sua epoca, \u00e8:\nIl capitolo 59 prosegue con l'affermazione di Dio:\nIn lei l'aspetto femminile e materno di Dio ha una notevole importanza, e per questo Giuliana ha un posto speciale nella teologia mistica di tutti i tempi. Secondo Giuliana, Dio \u00e8 sia nostro padre che nostra madre (quest'idea venne sviluppata anche da Francesco d'Assisi nel XIII secolo). Questa convinzione di Giuliana ha dato adito a diverse controversie. Alcuni studiosi pensano che si tratti pi\u00f9 che altro di una metafora, piuttosto che di un'effettiva convinzione o di un dogma. Nella quattordicesima rivelazione, Giuliana descrive la Trinit\u00e0 in termini familiari, paragonando Ges\u00f9 a una madre saggia, amorosa e misericordiosa. Frances Beer asserisce che Giuliana crede che l'aspetto materno di Cristo sia \"letterale\" e non metaforico: Cristo non \u00e8 come una madre, egli \u00e8 letteralmente \"la madre\". Giuliana \u00e8 convinta che il ruolo della madre sia il pi\u00f9 autentico di tutti i ruoli sulla terra. Ella sottolinea ci\u00f2 spiegando come il legame tra madre e figlio sia la relazione terrena che pi\u00f9 si avvicina al rapporto che una persona pu\u00f2 avere con Ges\u00f9. Ella collega inoltre Dio con la maternit\u00e0 nel significato di \"fondamento della creazione della nostra natura\", di \"assunzione della nostra natura, il che fa iniziare la maternit\u00e0 della grazia\" e di \"maternit\u00e0 nell'operare\". Giuliana scrive anche collegando metaforicamente Ges\u00f9 con il concepimento, l'allattamento, le doglie del parto e l'educazione, ma lo vede comunque anche come un fratello. Nel capitolo 61 delle Rivelazioni, Giuliana fa una serie di paragoni in cui mostra come il rapporto tra Ges\u00f9 e noi sia molto pi\u00f9 ricco e pi\u00f9 intimo di quello tra noi e nostra madre: Ges\u00f9, infatti, \"non ci genera al dolore e alla morte, ma alla gioia e alla vita eterna, non ci nutre con il latte, ma con se stesso, [...] con una tenerezza infinita ci segue in tutte le fasi della nostra crescita spirituale. Perfino il suo lasciarci cadere nel peccato \u00e8 un segno di benevola attenzione, sia perch\u00e9 questo non lo allontana da noi n\u00e9 diminuisce il nostro valore ai suoi occhi, sia perch\u00e9 il peccato ha pure dei risvolti positivi: ci mantiene nell'umilt\u00e0 e nella mitezza, e ci fa consapevoli, appunto, dell'indefettibile amore di Dio, con il che nasce in noi la voglia di correre a rifugiarci in grembo a nostra Madre, come fa un bambino quando \u00e8 inquieto o spaventato.\"\nRiferimenti moderni e venerazione.\nIl poeta T. S. Eliot ha inserito la frase: \"E tutto sar\u00e0 bene e / ogni sorta di cose sar\u00e0 bene\", come anche il richiamo al capitolo 41 (\"Sono io il fondamento della tua supplica\") delle Rivelazioni di Giuliana, nel terzo tempo del quarto poemetto dei Quattro quartetti, \"Little Gidding\",:\n\" Il peccato \u00e8 Inevitabile, ma\"\n\" tutto sar\u00e0 bene, e\"\n\" ogni sorta di cose sar\u00e0 bene.\"\n\" Qualunque cosa noi abbiamo ereditato dai vincitori\"\n\" noi abbiamo preso dai vinti\"\n\" quello che avevano da lasciarci: un simbolo\"\n\" un simbolo perfetto nella morte.\"\n\" E tutto sar\u00e0 bene e\"\n\" ogni sorta di cose sar\u00e0 bene\"\n\" con la purificazione del motivo\"\n\" nel fondamento della nostra supplica.\"\nIl giorno in cui viene ricordata Giuliana \u00e8 il 13 maggio per la Chiesa cattolica, che la commemora come beata, mentre \u00e8 l'8 maggio per la Chiesa anglicana, che la considera santa."}
{"id": "409814", "revid": "638792", "url": "https://it.wikipedia.org/wiki?curid=409814", "title": "Alfredo (Pok\u00e9mon)", "text": ""}
{"id": "409817", "revid": "181699", "url": "https://it.wikipedia.org/wiki?curid=409817", "title": "K 477", "text": ""}
{"id": "409819", "revid": "123233917", "url": "https://it.wikipedia.org/wiki?curid=409819", "title": "Chiesa di Santo Stefano (Genova)", "text": "La chiesa di Santo Stefano (o \"abbazia di Santo Stefano\") \u00e8 uno dei pi\u00f9 noti luoghi di culto cristiani di Genova, e la sua comunit\u00e0 parrocchiale fa parte del Vicariato di \"Carignano - Foce\" dell'arcidiocesi di Genova. \n&lt;br&gt;Situata su un'altura che sovrasta la centralissima via XX Settembre \u00e8 stata uno degli esempi maggiormente significativi dell'architettura romanica presenti nel capoluogo ligure. \n&lt;br&gt;In questa chiesa venne battezzato Cristoforo Colombo e si ritiene che venne battezzato anche il giovane Balilla.\nStoria.\nFu dal 972 al 1431 di propriet\u00e0 dei monaci dell'abbazia di San Colombano di Bobbio, poi dal 1529 al 1797 di pertinenza dei monaci benedettini di Monte Oliveto.\nImportanti lavori di restauro - che richiesero peraltro l'abbattimento di alcune cappelle - furono compiuti alla fine del XIX secolo in occasione dell'ampliamento dell'allora via Giulia, oggi via XX Settembre.\nChiusa per quasi tutta la prima met\u00e0 del Novecento, la chiesa \u00e8 stata completamente ristrutturata tra il 1946 ed il 1955, anno in cui venne consacrata al culto dal cardinale Giuseppe Siri. Il parroco ha il titolo di abate.\nLa fondazione della nuova chiesa con abbazia intitolata a Santo Stefano, risale al 972, da parte del vescovo di Genova \"Teodolfo\", che intese cos\u00ec porre rimedio ad una distruzione compiuta da una incursione saracena nel 934. L'abbazia, insieme al territorio dell'odierna Portoria venne donata all'abbazia di San Colombano di Bobbio.\nOltre a Portoria l'abbazia aveva numerose propriet\u00e0 e rendite di mulini nelle zone della Val Bisagno da Struppa fino alla Foce ed altre propriet\u00e0 in Carignano, Porta Soprana del Piano di Sant'Andrea, Albaro, Acquasola, San Martino, San Fruttuoso (Genova), Paverano, Marassi, Quezzi, Staglieno, Molassana, Cavassolo, Casamavari, Prato, San Martino e San Siro di Struppa, Zinistedo, Bavari, Creto di Montoggio, Val Polcevera, Campi, Granarolo, Rivarolo, Begato, Garbo e Fregoso, Fegino, Bolzaneto, Multedo e Pegli, Arenzano, Gallaneto, Langasco e Santo Stefano di Larvego Campomorone, Stura di Masone, Prato Larini e Carasco.\nVicino al monastero nel Borgo Santo Stefano vi era anche un ospedale attestato nel 1120.\nFra il 982 ed il 998 vi \u00e8 l'inserimento, fra i beni della nascente abbazia, dell'antica cella monastica di \"San Pietro della Porta\", l'odierna Chiesa di San Pietro in Banchi con le propriet\u00e0 del \"Riale di Soziglia\" ed altri in Genova; precedentemente dipendenza diretta dell'abbazia bobbiense.\nIl vescovo Giovanni introduce i benedettini di Santo Stefano nella chiesa dei Santi Nazario e Celso in Albaro. Inoltre ad Albaro i benedettini hanno anche la chiesa di San Vito e la chiesa di Santa Giusta, e nel cuore di Genova anche la chiesa di Santa Croce. In val Bormida i benedettini possedono anche la chiesa di Santo Stefano di Sezzadio.\nNel 1027 passa ai benedettini la Chiesa di Santa Margherita ed i possedimenti di Marassi.\nDall'XI secolo in varie donazioni si costituisce il feudo di Villaregia (odierno Santo Stefano al Mare) e l'omonica chiesa parrocchiale, e con le donazioni della contessa Adelaide di Susa il monastero possiede un ampio territorio, ed inoltre possiede la chiesa di Santo Stefano di Sanremo e la Chiesa di San Giuliano di Noli.\nIl monastero estender\u00e0 i propri interessi imprenditoriali, oltre che alla proficua attivit\u00e0 molitoria, pure all'industria vinaria e alla panificazione. Inoltre ha la concessione di uno dei diciassette bagni pubblici (balneum) esistenti a Genova nel Medioevo, situato lungo il Rivo torbido con annesse propriet\u00e0.\nDescrizione.\nL'attuale edificio sorse sui resti di una piccola chiesa del V secolo intitolata a San Michele Arcangelo. Il documento pi\u00f9 antico che ne fa menzione \u00e8 un atto di donazione risalente al 1\u00ba aprile 965.\nLa chiesa di Santo Stefano ha una pianta rettangolare ad una sola navata, con un presbiterio sopraelevato sotto al quale si trova una cripta, probabilmente il nucleo originario della piccola chiesa dedicata a San Michele. La cupola, ricostruita in laterizio nel 1306 dall'abate Niccol\u00f2 Fieschi, ha forma ottagonale e allo stesso secolo \u00e8 ritenuta databile la cella campanaria. La parte inferiore del campanile \u00e8 di datazione incerta ma si ritiene che sia antecedente alla chiesa e che in origine svolgesse funzioni di torre di guardia.\nLa chiesa venne elevata a parrocchia posteriormente al 1054, ed \u00e8 menzionata come tale in una bolla papale di Innocenzo II del 1134 ed \u00e8 sicuramente posteriore al 1054. Nel 1217 fu ricostruita sul modello della chiesa abbaziale di Bobbio e fu riconsacrata dai cardinali Ugolino Conti (futuro papa Gregorio IX) e Sinibaldo Fieschi (futuro papa Innocenzo IV). Alla chiesa venne donata la reliquia del braccio di santo Stefano, contenuta in un cofano bizantino d'argento, che era in possesso dell'abate di Bobbio san Bertulfo dal 628.\nNel 1431 la chiesa divenne una \"commenda\", affidata al cardinale Lorenzo Fieschi, secondo una decisione presa nel 1401 papa Bonifacio IX. Nel 1479 venne annessa alla chiesa una cappella con cantoria marmorea. L'ultimo commendatario, il santo Gian Matteo Giberti, vescovo di Verona nel 1529 affid\u00f2 la chiesa e il convento all'abbazia territoriale di Monte Oliveto Maggiore, che ne entr\u00f2 in possesso la prima domenica di quaresima del 1530.\nIl monastero venne demolito nel 1535 e fu ricostruito alla met\u00e0 del Seicento a una quota superiore e un nuovo pavimento venne costruito nella chiesa sopra quello antico a mosaico, facendo scomparire l'antica cripta. I monaci di Monte Oliveto nel 1759 costruirono il nuovo coro. Restarono i proprietari fino al 1775 e continuarono ad occuparla come ospiti fino al 1797.\nSuccessivamente la chiesa ed il complesso furono affidati al clero secolare, che vi era presente fin dal 1776. Al parroco spettano ancor oggi il titolo e le insegne di abate.\nUn tentativo di restauro della vecchia chiesa era stato avviato alla fine del XIX secolo ad opera dell'architetto Alfredo d'Andrade. Nello stesso periodo la zona in cui sorgeva la chiesa fu interessata dai lavori relativi all'edificazione di via XX Settembre, con lo smantellamento della vicina porta degli Archi e la rimozione della discesa che collegava il sagrato con la sottostante via Giulia, al cui posto ora sorge il porticato della nuova via, e l'edificazione del ponte Monumentale.\nNel 1904 inizi\u00f2 la creazione di una nuova chiesa accanto alla vecchia, sempre in stile romanico. La chiesa \"gemella\", inaugurata nel 1908, fu danneggiata pochi anni dopo, il 17 gennaio 1912, dal crollo della navata sinistra di quella vecchia. Morto l'architetto d'Andrade nel 1915, la situazione rimase bloccata. Entrambe le chiese furono pesantemente danneggiate dai bombardamenti della seconda guerra mondiale (23 ottobre, 7 novembre 1942 e notte tra il 7 e l'8 agosto 1943): Santo Stefano vide distrutta met\u00e0 della facciata e buona parte del tetto.\nL'arcivescovo di Genova, il cardinale Giuseppe Siri, volle la ricostruzione della vecchia chiesa romanica, ed i lavori, iniziati nel 1946 si conclusero con la consacrazione l'11 dicembre 1955. I lavori di rifacimento, su progetto di Cesare Galliano e di Cesare Barontini, comportarono la realizzazione di tredici altari, l'applicazione di vetri istoriati alle cinque grandi finestre del coro e al rosone di facciata e l'erezione di un pulpito riproducente quello della cattedrale di Spalato.\nLa parrocchia di Santo Stefano includeva la zona di Portoria, sino al Colle, passando per \"Vico Dritto di Ponticello\" dove era la casa di Cristoforo Colombo.\nDal 2004, nei giorni festivi, nella chiesa viene officiata anche la liturgia per i fedeli della Chiesa cattolica di rito bizantino-ucraino.\nAll'interno conserva notevoli dipinti di epoca manierista e barocca, fra cui spiccano:"}
{"id": "409820", "revid": "638792", "url": "https://it.wikipedia.org/wiki?curid=409820", "title": "Sandra (Pok\u00e9mon)", "text": ""}
{"id": "409821", "revid": "767487", "url": "https://it.wikipedia.org/wiki?curid=409821", "title": "Ferdinando (astronomia)", "text": "Ferdinando (o Ferdinand) \u00e8 il satellite naturale pi\u00f9 esterno di Urano; la sua scoperta risale al 2001, ad opera di un team composto da Matthew Holman, John Kavelaars, Dan Milisavljevic e Brett Gladman.\nAl satellite fu inizialmente attribuita la designazione provvisoria S/2001 U 2; successivamente l'Unione Astronomica Internazionale lo battezz\u00f2 come Ferdinando, il figlio del re di Napoli nella commedia \"La tempesta\" di William Shakespeare.\nSi tratta di un piccolo satellite irregolare, dal diametro medio di circa 20\u00a0km, con ogni probabilit\u00e0 privo di qualsiasi attivit\u00e0 geologica.\nCome numerosi altri satelliti esterni di Urano, Ferdinando ruota attorno al pianeta madre in direzione retrograda."}
{"id": "409825", "revid": "29244", "url": "https://it.wikipedia.org/wiki?curid=409825", "title": "Cecina Alieno", "text": ""}
{"id": "409829", "revid": "1318658", "url": "https://it.wikipedia.org/wiki?curid=409829", "title": "Times Square (disambigua)", "text": ""}
{"id": "409833", "revid": "1318658", "url": "https://it.wikipedia.org/wiki?curid=409833", "title": "Setebos", "text": ""}
{"id": "409835", "revid": "125132885", "url": "https://it.wikipedia.org/wiki?curid=409835", "title": "Moschea al-Aqsa", "text": "La moschea al-Aq\u1e63\u0101 (, ), fa parte del complesso di edifici religiosi di Gerusalemme noto sia come Monte Majid o al-\u1e24aram al-Shar\u012bf (il nobile santuario) da parte dei musulmani, \"Har ha-Bayit\" (Monte del Tempio) dagli Ebrei e Tempio di Salomone (\"Templum Salomonis\") dai cristiani soprattutto in epoca medievale. \u00c8 situata nella parte orientale di Gerusalemme, un territorio disputato, governato da Israele da quando \u00e8 stato occupato nel 1967 ma rivendicato dai palestinesi come parte di un \"futuro Stato di Palestina\". \u00c8 la pi\u00f9 grande moschea di Gerusalemme e pu\u00f2 ospitare circa 5.000 fedeli all'interno e attorno ad essa.\nOrigine del nome.\nL'espressione \"al-Masjid al-Aq\u1e63\u0101\", traducibile come \"la moschea lontana\", deriva dalla narrazione coranica relativa all'Isr\u0101\u02be e Mi\u02bfr\u0101j che riferisce di un miracoloso viaggio effettuato dal profeta Maometto nel 621 circa. Secondo un versetto (\"\u0101y\u0101t\") Maometto effettu\u00f2 un viaggio in una sola notte su una cavalcatura misteriosa, Bur\u0101q, che lo condusse dalla \"sacra moschea\" (che si pens\u00f2 fosse la Ka\u02bfba di Mecca) alla \"moschea estrema\" (al-Masjid al-Aq\u1e63\u0101) e, da una roccia quivi esistente, Maometto sarebbe montato ancora una volta su Bur\u0101q per ascendere attraverso i 7 cieli, accompagnato dall'arcangelo Gabriele, assistendo a scenari fantastici relativi ai condannati alle pene infernali e ai beati del Paradiso, accostandosi infine ad All\u0101h alla distanza di \"due archi appena\" (\"qaws\u0101n\u012b\") prima di tornare nella sua casa terrena (quella della cugina Umm H\u0101ni\u02be di cui era ospite) per comunicare lo straordinario avvenimento ai fedeli. Il luogo della \"moschea estrema\" non \u00e8 esplicitamente definito; fu poi associato alla citt\u00e0 di Gerusalemme, anche se ai tempi di Maometto non vi era alcuna moschea. A Gerusalemme, invece, secondo la fede islamica, esisteva la roccia (su cui fu poi eretta la Cupola della Roccia) sopra la quale il profeta Abramo (Ibr\u0101h\u012bm), obbediente all'ordine divino, sarebbe stato in procinto d'immolare, senza porsi domande, il figlio Ismaele o Isacco (le tradizioni islamiche in proposito contemplano entrambe le opzioni) prima di venire fermato dall'ordine di Dio.\nCostruzione.\nL'edificio sorge sull'area sacra del Tempio di Gerusalemme, che venne incendiato all'epoca dell'imperatore Tito e dove, all'epoca dell'imperatore Adriano, venne costruito un tempio dedicato a Giove Capitolino e l'intera citt\u00e0 venne denominata Aelia Capitolina. Successivamente, in epoca cristiana, venne edificata una basilica dedicata alla Vergine Maria.\nCon la conquista musulmana, a partire dal 674, sembra che venisse realizzata sulle rovine della chiesa una prima costruzione in legno, circa 48 anni dopo la data tradizionalmente fornita della morte di Maometto, andata presto a fuoco. La prima struttura in materiale non precario fu costruita tra il 705 e il 715 dal califfo omayyade al-Wal\u012bd I, figlio di \u02bfAbd al-Malik, vicino alla Cupola della Roccia. Al-Wal\u012bd chiam\u00f2 questa nuova moschea al-Aq\u1e63\u0101, \"moschea ultima\". Poco di essa rimane, per la posizione della moschea sopra l'aggiunta artificiale edificata da Erode al Monte del Tempio, che la mise in costante pericolo di collasso. Nel 747 essa fu malamente danneggiata da un terremoto e poi ricostruita su assai maggiore scala. \nA partire dal 1099, anno delle conquista di Gerusalemme da parte dei crociati, la citt\u00e0 fu capitale del Regno di Gerusalemme e fu oggetto di un'intensa attivit\u00e0 edilizia che interess\u00f2 anche il Monte del Tempio. L'area della moschea di al-Aq\u1e63\u0101 venne considerata parte del Tempio (o Palazzo ) di Salomone (\"Templum Salomonis\") e fu residenza del re di Gerusalemme, con un'importante opera di trasformazione architettonica ancora oggi parzialmente riconoscibile negli archi gotici centrali, nei capitelli della facciata e in alcune volte a crociera dell'interno. Sul lato est \u00e8 ancora visibile un rosone gotico appartenente alla chiesa del palazzo, e sul lato meridionale \u00e8 ben conservato il refettorio dei Cavalieri, oggi utilizzato in parte come museo islamico e in parte nella cosiddetta \"moschea delle donne\". Nella parte sotterranea del \"Templum\" furono localizzate le ampie \"scuderie di Salomone\". Ancora oggi a destra dell'ingresso principale sono localizzate le tombe degli assassini di Thomas Becket, sepolti qui dopo che si erano recati in pellegrinaggio a Gerusalemme per espiare il loro delitto. \nIn seguito, con la riconquista musulmana, l'edificio sub\u00ec ulteriori modifiche ad opera prima di Saladino, poi dai mamelucchi e dagli ottomani.\nDanni dovuti a terremoti nel 1927 e nel 1936 hanno comportato la necessit\u00e0 di una pressoch\u00e9 integrale riedificazione della moschea, nel corso della quale antiche sezioni dell'originale costruzione, sia ebraica che cristiana e islamica, sono venute alla luce. A quest'epoca risalgono le colonne di marmo di Carrara dell'interno, donate da Benito Mussolini.\nL'analisi delle travi lignee e dei pannelli rimossi dalla costruzione durante i restauri degli anni '30 mostrano che essi furono fatti in legno di cedro del Libano e di Cipro. Indagini al radiocarbonio indicano un'ampia differenza di anni. Alcuni lacerti risalgono infatti al IX secolo e dimostrano come una parte del legname fosse stato precedentemente impiegato in costruzioni pi\u00f9 antiche. L'attuale soffitto a cassettoni \u00e8 moderno, dono del re Faruk d'Egitto. Uno dei pi\u00f9 preziosi arredi risalenti all'epoca di Saladino, il pulpito in legno e avorio ha subito gravi danni a causa dell'incendio appiccato da uno squilibrato nel 1969 e ci\u00f2 che resta si trova ora nel Museo Islamico.\nAssociazione con i cavalieri templari.\nVerso il 1119, il re Baldovino II di Gerusalemme, che aveva convertito la vasta moschea nel proprio palazzo, assegn\u00f2 un'ala al piccolo e ancora poco conosciuto Ordine dei cavalieri templari. I crociati chiamarono il Monte del Tempio \"Templum Solomonis\", credendo che fosse sorto sopra le rovine del tempio di Salomone, e fu da questa collocazione che l'Ordine deriv\u00f2 la sua denominazione di \"templari\", chiamando i suoi \"cavalieri del Tempio\" o semplicemente \"Tempio\". I templari usarono la moschea come loro quartier generale per molti anni e disegnarono gli altri edifici templari in Europa a forma rotonda, a causa dell'architettura del Monte del Tempio. I sigilli templari furono del pari spesso adornati col profilo di una cupola.\nQuando Saladino riconquist\u00f2 Gerusalemme nel 1187, riconvert\u00ec la struttura di al-Aq\u1e63\u0101 nuovamente in moschea.\nSignificato moderno.\nIl Ministero dei beni waqf giordano ha mantenuto il controllo della moschea fino al 1967. Con la guerra dei sei giorni Israele ha inglobato \"de facto\" la parte araba di Gerusalemme, ivi compresa la Spianata delle Moschee. Il controllo della moschea \u00e8 quindi stato attribuito dagli occupanti alla Fondazione islamica dei Waqf (\"Islamic waqf trust\"), cui \u00e8 stata garantita la piena indipendenza nei confronti del governo israeliano, cui per\u00f2 \u00e8 stato concesso, per motivi di sicurezza, il diritto di accesso al luogo santo. \u00c8 questo il motivo per cui, in certe occasioni, la frequentazione \u00e8 stata interdetta ai pi\u00f9 giovani e consentita solo ai musulmani pi\u00f9 anziani.\nPoich\u00e9 parte dei muri che circondano la moschea fa parte del Muro Occidentale punto di preghiera degli ebrei, questa struttura relativamente piccola pu\u00f2 diventare fonte di attrito. Un gruppo di ebrei, noto come i \"Fedeli del Monte del Tempio\" ha espresso il desiderio di riedificare l'antico tempio ebraico di Gerusalemme in quest'area, giungendo, nel 1990, ad attaccare la moschea, difesa per\u00f2 dai palestinesi musulmani. D'altra parte, sono numerosi gli episodi di lanci di pietre da parte dei frequentatori della moschea verso i fedeli ebrei che pregano accostati al Muro, posto pi\u00f9 in basso. Va anche ricordato l'attentato condotto da un cristiano protestante australiano, Denis Michael Rohan, che incendi\u00f2 il \"minbar\" della moschea il 21 agosto 1969, per poi essere internato in una struttura psichiatrica israeliana, in considerazione del suo precario stato di salute mentale.\nL'8 ottobre 1990 fu il giorno di una rivolta palestinese in seguito alla posa di una pietra angolare da parte di un'associazione ebraica che si batte per la riedificazione del Tempio di Gerusalemme. Le conseguenti proteste da parte palestinese e la dura repressione dell'esercito israeliano, con armi da fuoco e gas lacrimogeni, provocarono 23 morti e 150 feriti. L'episodio pass\u00f2 alla storia come il luned\u00ec nero.\nLa \"seconda intifada\" scoppi\u00f2 allorch\u00e9 Ariel Sharon effettu\u00f2 la sua controversa visita (o passeggiata) nell'area sacra nel settembre del 2000, al fine di riaffermare la volont\u00e0 di Israele di non cedere mai Gerusalemme. Dal nome della moschea ha preso il nome l'organizzazione guerrigliera (ma per alcuni terroristica) delle \"Brigate dei Martiri di al-Aq\u1e63\u0101\".\nVari archeologi israeliani hanno accusato il Waqf (fondazioni pie) di avere gettato sin dagli anni '90 nell'immondizia i reperti ebraici scoperti durante lavori che erano stati effettuati nell'area delle moschee sulla Spianata del Tempio. A partire da 2005 esiste un progetto archeologico israeliano, detto la \"Temple Mount Antiquities Salvage Operation\", che si occupa di passare al setaccio le camionate di terriccio rimosse dalla Spianata del Tempio con le ruspe durante i lavori per la realizzazione di una terza moschea alla fine degli anni '90. Tra gli antichi reperti rinvenuti vi sono pesi in pietra per bilance e un sigillo ebraico risalente al Primo Tempio. Nel 2010 alcuni musulmani hanno accusato Israele di aver indebolito i muri della moschea di al-Aq\u1e63\u0101 nel corso degli scavi archeologici che cominciarono nel 1967 e che continuano ancor oggi; facendo seguito a tali accuse di procurata instabilit\u00e0, restauri sono stati avviati dalla Fondazione islamica dei Waqf."}
