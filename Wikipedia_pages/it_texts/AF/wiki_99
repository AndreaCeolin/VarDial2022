{"id": "518315", "revid": "2217556", "url": "https://it.wikipedia.org/wiki?curid=518315", "title": "Anthony Braxton", "text": "Definire Braxton un musicista di jazz \u00e8 alquanto riduttivo. Nella sua carriera tale genere riveste una parte predominante, ma tra i suoi lavori figurano anche composizioni per orchestra e perfino opere liriche. Come strumentista, oltre a suonare il pianoforte, ha utilizzato l'intera gamma dei sassofoni (dal sopranino al contrabbasso) e dei clarinetti, oltre al flauto e a vari strumenti a percussione.\nBiografia.\nNato e cresciuto nel South Side di Chicago, studia sassofono con Jack Gell, al tempo insegnante anche di Henry Threadgill. Nel 1963 si iscrive al Wilson Jr. College. e poco dopo parte per il servizio militare; nel 1965 \u00e8 in Corea dove suona con la banda militare e ha modo di improvvisare con musicisti locali.\nNel 1966, appena tornato a Chicago, diventa membro della neonata AACM (Association for the Advancement of Creative Musicians), con i cui musicisti inizia a suonare sia in formazioni a organico variabile (tra gli altri, con Leroy Jenkins, Thurman Barker e Leo Smith), sia in solo: saranno, queste, situazioni importanti per il futuro sviluppo del suo linguaggio musicale.\nNel 1967, sotto l'ala protettiva di Muhal Richard Abrams che lo vuole al suo fianco per la registrazione del suo \"Levels and Degrees of Light\", entra per la prima volta in sala d'incisione. Nel marzo del 1968 Braxton \u00e8 pronto per registrare il primo album a proprio nome: il seminale e programmatico, fin dal titolo, \"Three Compositions Of New Jazz\", insieme ai fidati Leroy Jenkins e Leo Smith.\nNel 1969 la francese BYG invita i musicisti dell'AACM a Parigi. Braxton partir\u00e0 nel giugno di quell'anno ma, poco prima, avr\u00e0 modo di incidere per la Delmark altri due album fondamentali nel suo sviluppo: il solo di sassofono \"For Alto\" (il primo album di jazz interamente per sassofono non accompagnato) e il disco (a lui intestato, ma di fatto cooperativo) con Jenkins e Smith: \"Silence\".\nI brani di \"For Alto\" recano dediche, tra gli altri, a Cecil Taylor e John Cage. L'esibizione solitaria per uno strumento melodico come il sassofono diventer\u00e0, per motivi ideologici (e ancor prima economici), prassi diffusa negli anni a venire. Tra coloro che negli anni Settanta (e anche dopo) si dedicheranno in maniera convinta alla \"performance\" solistica \u00e8 necessario citare Steve Lacy.\nPartito, insieme a diversi altri musicisti dell'AACM, per Parigi \"in cerca di fortuna\" con un biglietto di sola andata, Braxton rientrer\u00e0 a Chicago nei primi mesi del 1970. In Francia avr\u00e0 modo di documentare la sua musica con due album a proprio nome e diverse collaborazioni.\nPoco dopo il rientro negli USA Braxton entra in contatto con Chick Corea (piano), assieme al quale \u2013 oltre a Dave Holland (contrabbasso) e Barry Altschul (batteria) \u2013 forma il gruppo \"Circle\". Il quartetto ha vita breve, nonostante i numerosi ingaggi negli USA e in Europa, ma Braxton ha comunque modo di farsi ulteriormente ascoltare e conoscere e pu\u00f2, nel frattempo, continuare a esibirsi in solo. Se Corea lascia il quartetto per pi\u00f9 remunerativi approdi, Holland e Altschul rimangono fedeli a Braxton e costituiranno la base dei suoi pi\u00f9 importanti gruppi degli anni seguenti.\nNei ritagli di tempo rubati al quartetto Circle, Braxton continua a documentare, in Francia, Inghilterra e nel resto d'Europa, la sua musica: in solitudine o con gruppi di varie dimensioni. Le testimonianze discografiche della musica di Braxton nei primi anni Settanta sono quasi esclusivamente europee.\nSar\u00e0 solo nel 1974, con la firma di un contratto pluriennale per l'Arista Records, che Braxton torner\u00e0 a incidere stabilmente in America. Il primo disco del nuovo impegno, inciso alla fine del 1974, si intitola \"New York Fall 1974\", e vede Holland al contrabbasso, Kenny Wheeler alla tromba e Jerome Cooper alla batteria. \"New York Fall 1974\" \u00e8, allo stesso tempo, un disco basilare ed estremamente variegato: in un brano Braxton suona in duo con le elettroniche di Richard Teitelbaum, in un altro convoca il nucleo di quello che diventer\u00e0 il World Saxophone Quartet. Nei mesi a venire, grazie anche a una maggiore serenit\u00e0 economica, Braxton riuscir\u00e0 a riunire stabilmente il gruppo che, con lievi ma significative varianti, lo accompagner\u00e0 per buona parte degli anni Settanta. Il primo quartetto verr\u00e0 documentato compiutamente in uno dei punti fermi della prima fase della carriera braxtoniana (e di tutti gli anni Settanta), il fondamentale \"Five Pieces\", secondo disco per l'Arista.\nIn quegli anni Braxton registra anche duetti con George Lewis (\"Elements of Surprise\", dal vivo a Moers) e con Richard Teitelbaum al sintetizzatore. I significativi mezzi produttivi e di marketing dell'Arista gli consentono di incidere due suoi progetti assai impegnativi, anche dal punto di vista economico: \"Creative Orchestra Music\" e \"For Four Orchestras\".\nNel corso degli anni Ottanta, e all'inizio del decennio successivo, il gruppo stabile di Braxton sar\u00e0 un quartetto con Marilyn Crispell (piano), Mark Dresser (basso) e Gerry Hemingway (batteria).\nBraxton ha collaborato con decine di musicisti, tra cui Derek Bailey, Evan Parker, Globe Unity Orchestra, Max Roach, Mal Waldron, Dave Douglas, Ornette Coleman, Dave Brubeck, Lee Konitz, Peter Br\u00f6tzmann, Willem Breuker, Muhal Richard Abrams, Steve Lacy, Roscoe Mitchell, Pat Metheny, Frederic Rzewski, Ursula Oppens.\nDal 1995 le composizioni e le esibizioni di Braxton riguardano interamente quella che egli chiama \"Ghost Trance Music\".\nBraxton ha studiato filosofia alla Roosevelt University. Dopo avere insegnato al Mills College, \u00e8 ora professore di musica alla Wesleyan University di Middletown (Connecticut) per le cattedre di composizione, storia della musica e improvvisazione. Nel 1994 ha ottenuto la MacArthur Fellowship.\nLa musica di Braxton.\nDal punto di vista musicale, Braxton \u00e8 stato influenzato da Warne Marsh, John Coltrane, Eric Dolphy e, non ultimo, dal suo prediletto Paul Desmond, ma anche da compositori contemporanei come Karlheinz Stockhausen, John Cage e Arnold Sch\u00f6nberg.\nLa musica di Braxton \u00e8 sorretta da un forte retroterra teorico. Per renderne noti i punti fermi, egli ha scritto diversi volumi, in cui spiega minuziosamente le proprie teorie e i principi su cui si basano le proprie composizioni: \"Tri-Axium Writings\" (in tre volumi) e \"Composition Notes\" (in 5 volumi), entrambi editi da Frog Peak Music. Per quanto le sue composizioni siano decisamente di avanguardia, alcune caratteristiche (soprattutto lo swing e la ritmica) mostrano radici che affondano nel bebop di Charlie Parker.\nI pezzi di Braxton hanno spesso per titolo dei simboli grafici, e hanno costituito (e tuttora costituiscono) uno degli aspetti pi\u00f9 criptici della sua musica e della sua personalit\u00e0."}
{"id": "518316", "revid": "287204", "url": "https://it.wikipedia.org/wiki?curid=518316", "title": "Hector Barbera", "text": ""}
{"id": "518317", "revid": "287204", "url": "https://it.wikipedia.org/wiki?curid=518317", "title": "Alvaro Bautista", "text": ""}
{"id": "518327", "revid": "2455", "url": "https://it.wikipedia.org/wiki?curid=518327", "title": "Patriarca di Antiochia", "text": ""}
{"id": "518331", "revid": "767487", "url": "https://it.wikipedia.org/wiki?curid=518331", "title": "Romano Pontisso", "text": "Carriera.\nDirigente sportivo, \u00e8 stato presidente dell'Associazione Atleti Azzurri d'Italia.\nNel 1976 \u00e8 stato tra i 16 fondatori della Associazione Italiana Badminton, che in seguito \u00e8 diventata la FIBa (Federazione Italiana Badminton).\nA lui sono intitolati un premio speciale del CONI romano, ed un memorial dell'Associazione Atleti Azzurri d'Italia."}
{"id": "518332", "revid": "291370", "url": "https://it.wikipedia.org/wiki?curid=518332", "title": "La fiera della vanit\u00e0", "text": "La fiera della vanit\u00e0 (titolo originale: \"Vanity Fair: A Novel Without a Hero\", talvolta tradotto come La fiera delle vanit\u00e0) \u00e8 un romanzo dell'autore inglese William Makepeace Thackeray, apparso prima in venti puntate mensili tra il 1847 e il 1848, poi pubblicato come opera unica nel 1848.\nLa caratteristica che rende l'opera uno dei romanzi pi\u00f9 importanti nella storia della letteratura inglese del XIX secolo \u00e8 la presenza di una protagonista non pi\u00f9 tutta virt\u00f9 o vizio ma una nuda realt\u00e0 quotidiana in cui vale pi\u00f9 il buon senso che un vacuo sentimentalismo.\nTrama.\nLa trama del libro presenta vari personaggi, delle pi\u00f9 alte sfere sociali come delle pi\u00f9 basse ma due spiccano sugli altri: Rebecca (Becky) Sharp e Amelia Sedley. La prima \u00e8 la figlia di un pittore e di una ballerina francese, decisa e pronta a tutto pur di conquistarsi un posto al sole nell'aristocrazia inglese; la seconda invece \u00e8 figlia di borghesi benestanti, dolce, remissiva, il cui unico interesse \u00e8 sposarsi con George Osborne, un giovane a cui \u00e8 stata promessa fin dalla pi\u00f9 tenera et\u00e0.\nCapitoli 1-7 Casa Sedley e la disastrosa gita a Vauxhall.\nLa storia comincia quando le due ragazze lasciano Chiswick Mall, un famoso Istituto per Signorine, diretto dalla signorina Pinkerton. Becky si trovava l\u00ec in veste di sorvegliante delle ragazze pi\u00f9 piccole e come insegnante di francese, dopo che suo padre aveva implorato la signorina Pinkerton di prenderla l\u00ec nel suo collegio, dopo la sua morte. La ragazza odia quel piccolo ambiente, in cui si sentiva rinchiusa, invece Amelia \u00e8 un po' dispiaciuta di lasciare l'Istituto, dove si era fatta molte amiche grazie al suo carattere dolce e mansueto. La signorina Pinkerton, dopo essersi scontrata varie volte con Rebecca, decide di proporla come istitutrice a Sir Pitt Crawley per levarsela di torno e, poich\u00e9 Amelia stava per tornare a casa sua, fa stare la giovane ribelle a casa Sedley per alcuni giorni, prima di cominciare la sua nuova vita come istitutrice.\nA casa Sedley, Rebecca fa la conoscenza di Joseph, il fratello maggiore di Amelia, che \u00e8 tornato da poco dall'India, dove si \u00e8 ben sistemato economicamente, e decide subito di conquistarlo per farsi sposare. L'uomo \u00e8 grasso, con poca dimestichezza delle donne e particolarmente vanitoso, quindi Becky facendogli dei complimenti per il suo abbigliamento suscita il suo interesse ed insospettisce il vecchio Sedley, che mette subito in guardia il figlio. Un giorno Amelia, Rebecca, Joseph e George Osborne, il fidanzato di Amelia, decidono di andare a fare una gita a Vauxhall ma dato il brutto tempo si trattengono in casa Sedley, dove Becky ha l'opportunit\u00e0 di restare da sola con Joseph. La ragazza riesce a conquistare il cuore di Joseph e l'uomo decide di dichiararsi ufficialmente durante la loro gita a Vauxhall, alla quale partecipa anche William Dobbin, un amico di George innamorato di Amelia. Tutto sembra procedere per il meglio per Rebecca per\u00f2 Joseph, dopo aver bevuto del rack punch tutto da solo, si ubriaca e si comporta in modo ridicolo davanti a tutti. Il giorno dopo, passata la sbornia, George fa capire a Joseph di essersi comportato in modo vergognoso e quest'ultimo decide di andarsene via senza pi\u00f9 vedere le ragazze. Rebecca, convinta che la colpa del suo fallimento sia di George, se ne va da casa Sedley e si prepara a diventare l'istitutrice delle figlie di Sir Crawley.\nCapitoli 8-16 Queen's Crawley e un matrimonio inaspettato.\nSir Pitt Crawley, oltre alle due figlie avute con l'ultima moglie, \u00e8 il padre di Pitt e Rawdon Crawley ed \u00e8 un uomo molto tirchio e rude, nonostante provenga da una famiglia nobile e con antenati importanti, che bada a spendere sempre il meno possibile. Il fratello di Sir Pitt, Bute Crawley, \u00e8 il parroco di Queen's Crawley ed i due fratelli non si sopportano. Nella famiglia \u00e8 presente anche una sorellastra, nubile, Miss Crawley, che ha ereditato una grossa fortuna, per questo i due fratelli cercano in tutti i modi di compiacerla, anche se il suo preferito \u00e8 suo nipote Rawdon. Rebecca, in meno di un anno, riesce a farsi benvolere sia dal baronetto che dal figlio, mostrandosi sempre interessata alle loro cose, attirando cos\u00ec l'attenzione della famiglia del reverendo e soprattutto di sua moglie, la signora Crawley. La donna decide di spingere Rebecca tra le braccia di Rawdon e per questo finge di volerle bene e la accoglie spesso nel presbiterio. Rebecca riesce a fare breccia anche nel cuore di Miss Crawley, che la trova divertente ed intelligente.\nAmelia, rimasta a Londra, non riesce ad andare molto d'accordo con le sorelle di George, che la reputano una persona noiosa e priva di attrattive. La ragazza, in ogni caso, non ha occhi che per il suo fidanzato e gli scrive lunghissime e frequenti lettere d'amore, che lo mettono in imbarazzo davanti al suo reggimento. Dobbin comunque riesce a far ammettere a George di voler bene ad Amelia ed essere in procinto di sposarla ma proprio in quel momento il padre della giovane subisce un dissesto finanziario e il vecchio Osborne sprona il figlio a lasciarla perdere.\nMiss Crawley prende con s\u00e9 Rebecca e torna alla sua casa di Park Lane, suscitando cos\u00ec invidia e disperazione nella vecchia dama di compagnia della donna, Miss Briggs. Poco prima Rawdon si era confidato con la zia del presbiterio, dicendole di amare Rebecca ma la donna aveva insinuato in lui il sospetto che anche Sir Pitt Crawley in persona fosse invaghito della giovane, quindi Rawdon chiede spiegazioni a Rebecca, che si schermisce. Un giorno, vengono in visita a casa Crawley Amelia e George e quest'ultimo viene trattato male da Rebecca, che non si \u00e8 mai scordata che \u00e8 stato lui ad impedirle di concludere \"l'affare Joseph Sedley\". Giunge la notizia che la seconda moglie del baronetto \u00e8 morta e Sir Pitt si precipita a casa della sorellastra per chiedere a Becky di sposarla; la ragazza per\u00f2 \u00e8 costretta ad ammettere di essere gi\u00e0 sposata, anche se non gli rivela con chi. Rebecca non confida il suo segreto neanche a Miss Crawley, che insiste molto per sapere perch\u00e9 non ha accettato la proposta di Sir Pitt. La ragazza, che si \u00e8 sposata con Rawdon, decide di scappare con l'uomo e di lasciare una lettera a Miss Briggs, per farla intercedere con Miss Crawley, che per\u00f2 non reagisce per niente bene alla notizia, anzi, si fa cogliere da un malore che la destabilizza molto e questo lascia libero spazio alla signora Bute Crawley, arrivata in visita proprio quella mattina.\nCapitoli 17-39 Rovine, matrimoni e morti.\nIl signor Sedley cade in rovina e Dobbin, all'asta durante la quale vengono vendute le propriet\u00e0 della famiglia decaduta, compra il piano di Amelia e glielo fa recapitare; la giovane pensa che il gentile pensiero sia opera di George Osborne, che in realt\u00e0 non pensa pi\u00f9 alla sua ex fidanzata, dopo che il padre gli ha intimato di dimenticarla. Dobbin, che la va a visitare, resta sconvolto dopo averla trovata sopraffatta dal dolore e lo comunica a George, che senza indugio si reca a casa di Amelia per chiederle di proseguire il fidanzamento. Dobbin si reca poi a parlare con il padre di Amelia, per cercare di convincerlo ad approvare il matrimonio tra sua figlia e George e l'uomo, dopo un iniziale tentennamento, comincia a pensare a quanto ci resterebbe male il vecchio Osborne e se ne compiace. Il padre di George, per conto suo, ha deciso di far sposare il figlio con Miss Swartz, una ricchissima mulatta, e durante una discussione riguardante questo proposito, il signor Osborne e il figlio litigano violentemente. George allora decide di sposare Amelia con una cerimonia riservata a pochissimi intimi e i due vanno in luna di miele.\nA Brighton, luogo della luna di miele, la coppia di sposini viene raggiunta da Joseph Sedley e dai coniugi Crawley e passano dei bei momenti fino all'arrivo di Dobbin, che comunica a George l'ordine di partire per il Belgio, per la guerra e la decisione del padre di diseredarlo, dopo che l'amico di George gli ha detto che il figlio ha sposato Amelia.\nLa ragazza, nel frattempo, si \u00e8 accorta della crescente complicit\u00e0 tra suo marito e Rebecca, per cui accoglie quasi con sollievo la notizia della partenza per il Belgio, dato che partir\u00e0 insieme a George. Rawdon, dietro istigazione di Rebecca, manda una lettera a Miss Crawley, che per\u00f2 si rifiuta di incontrarlo e torna a Londra.\nA Bruxelles le due giovani coppie e Dobbin si riuniscono, con gran dispiacere di Amelia, che si accorge che il marito si sta invaghendo di Rebecca ma non riesce ad opporsi a questo fatto, dato che Becky riesce sempre a farla sembrare stupida e noiosa, in confronto a lei. L'ultima sera che i personaggi passano nella citt\u00e0 belga, George fa scivolare un bigliettino nel bouquet di Rebecca ma successivamente Dobbin lo avverte che stanno per mettersi in marcia e tutti i suoi sogni si infrangono.\nGeorge Osborne muore in guerra, quindi non vedr\u00e0 mai il figlio che d\u00e0 alla luce Amelia. Anche Rebecca partorisce, mentre si trova col marito a Parigi. Nel frattempo, a Londra, Pitt Crawley, il fratello di Rawdon, riesce ad entrare nelle grazie della vecchia zia, che gli lascia quindi tutto il patrimonio al momento della sua morte.\nCapitoli 40-55 Caduta di una coppia.\nRawdon e Becky comunque fanno buon viso a cattivo gioco e cos\u00ec riescono a tornare in buoni rapporti con Pitt e sua moglie, Lady Jane. Quando il vecchio Sir Crawley muore, Rawdon e Becky si recano per un periodo a Queen's Crawley, nella vecchia casa paterna, dove gi\u00e0 si trovano Pitt e la moglie Jane. I due riescono a fare una buona impressione sui parenti, cosicch\u00e9 tornano a Londra contenti della buona riuscita dell'impresa.\nIl vecchio Osborne, dopo le resistenze iniziali, decide di conoscere il piccolo George, suo nipote, e resta cos\u00ec commosso dall'incontro da decidere di chiedere ad Amelia di lasciare che il ragazzino vada a vivere con lui e la zia. Emmy, ovviamente, si oppone decisamente alla proposta e la cosa si tramuta quindi in un nulla di fatto. Il vecchio Sedley, per\u00f2, dopo alcune speculazioni fallite, si ritrova un'altra volta in pesanti guai finanziari e ci\u00f2 costringe Amelia a dover accettare a malincuore la proposta di suo suocero.\nNel frattempo, Rebecca, grazie all'interessamento del Marchese di Steyne, riesce ad entrare nei migliori salotti dell'aristocrazia inglese, con grande invidia e rabbia delle altre donne, che si sentono surclassate da quella ragazzetta senza un goccio di sangue blu nelle vene. Rawdon, d'altro canto, soffre molto per questo, perch\u00e9 sente la moglie sempre pi\u00f9 lontana e distaccata da lui, che si trova a disagio in quegli ambienti cos\u00ec frivoli e d'alto livello.\nRawdon, una sera, di ritorno da un ricevimento a casa Steyne, viene prelevato e condotto nella prigione per debiti di Chancery Lane. Il colonnello manda subito una lettera a Rebecca per chiederle di mandare i soldi per liberarlo ma la donna accampa una scusa e rimanda il tutto al giorno dopo. Rawdon allora, furioso, chiede aiuto al fratello e alla cognata. Lady Jane accorre subito e paga i debiti di Rawdon, in modo che quest'ultimo \u00e8 in grado di tornarsene a casa. Una volta l\u00ec, per\u00f2 Rawdon trova la moglie in atteggiamento sconveniente con il vecchio Marchese di Steyne. Furibondo, picchia il nobiluomo ed obbliga la moglie a mostrargli dove tiene tutti i suoi gioielli e il denaro che le aveva regalato il vecchio, senza che lui ne sapesse nulla, poi abbandona la casa. Rawdon vorrebbe sfidare a duello il vecchio Marchese ma proprio quel giorno i giornali riportano la notizia che gli \u00e8 stato offerto il Governatorato di Coventry Island, quindi l'uomo decide di accettare il posto per andarsene via dall'Inghilterra e lascia il piccolo Rawdon alle cure di Jane e di suo fratello Pitt.\nCapitoli 56-67 La storia si chiude.\nDopo alcuni anni passati lontano da casa, in India, fanno ritorno in patria il maggiore Dobbin e Joseph Sedley. Dobbin si reca subito a visitare Amelia e suo padre, ma si accorge con sgomento che la donna continua ancora a pensare esclusivamente al figlio e al marito defunto, senza prenderlo neanche in considerazione. Il maggiore, comunque, decide di confessarle apertamente i suoi sentimenti ma Amelia ribadisce di voler restare legata per sempre a George e che quindi il loro rapporto non potr\u00e0 essere altro che di amicizia.\nIl vecchio Sedley muore, e ben presto anche il signor Osborne lo segue nella tomba. Amelia, Joseph, il maggiore Dobbin e il giovane George decidono di recarsi in vacanza sul Reno. In una cittadina, Pumpernickel, ritroviamo anche Rebecca, che dopo l'abbandono del marito e l'atteggiamento ostile e di chiusura con cui veniva accolta nei salotti londinesi dopo che lo scandalo della quale era stata protagonista era venuto fuori, si era messa a vagabondare per l'Europa. Una sera, Joseph rincontra Rebecca ad un tavolo da gioco ed accetta di buon grado di andare a trovarla nella pensione dove abita. Una volta sentita la storia di Becky e commosso dalle sue parole, lo dice alla sorella. Dobbin non vuole che Amelia incontri la donna, memore dei suoi intrighi; Emmy per\u00f2 decide diversamente e va a trovare Becky. Dopo l'incontro, Emmy e Jos vorrebbero ospitarla a casa loro, Dobbin si oppone con decisione all'idea con il risultato di far arrabbiare la donna. I due finiscono con il litigare aspramente e Dobbin, resosi conto che la donna preferisce l'amicizia di Becky che la sua, fedele per anni e anni, decide di andarsene, dato che la donna non riuscir\u00e0 mai ad amarlo come lui ha amato lei.\nAmelia si rende ben presto conto dell'errore commesso e decide di spedire una lettera a Dobbin per chiedergli di tornare indietro. Proprio in quel momento, Becky si decide a farle leggere il biglietto che le aveva consegnato George Osborne la sera prima della partenza per la guerra, dove le chiedeva di scappare con lui. Amelia allora si rende conto della vera natura di suo marito e quando Dobbin torna da lei \u00e8 pronta a sposarlo. La coppia avr\u00e0 una figlia, che Dobbin amer\u00e0 moltissimo, quasi pi\u00f9 di Amelia, come pensa la donna stessa. Rebecca intanto ha soggiogato completamente Jos, e sfrutter\u00e0 in tutti i modi le sue risorse finanziarie, stipulando alla fine un'assicurazione sulla sua vita. Dobbin cercher\u00e0 di aiutare il fratello di Amelia, consigliandogli di fuggire all'estero per salvarsi, ma questi sparisce e tempo dopo viene trovato morto. Nonostante la famiglia di Amelia cerchi di rientrare nell'eredit\u00e0, o quello che ne rimane, di Jos Sedley, Rebecca grazie a dei legali riuscir\u00e0 a farla franca e a vivere finalmente da gran signora, continuando a negare tutte le voci che si sono accumulate sul suo conto. La buona societ\u00e0 infine la accoglie, anche se Rebecca non riuscir\u00e0 mai ad ottenere il titolo di Lady.\nPersonaggi.\nRebecca (Becky) Sharp.\nL'eroina, o pi\u00f9 correttamente l'antieroina, \u00e8 una giovane intelligente e bella con il dono della satira. Viene descritta come una donna bionda dagli occhi verdi e molto arguta. Becky sa parlare fluentemente inglese e francese, suonare il piano, sa cantare e recitare, ma \u00e8 anche amorale e priva di scrupoli. Sembra non riuscire a provare attaccamento verso le persone, badando solo a fare tutto quello che pu\u00f2 per migliorare il proprio stile di vita. \u00c8 molto manipolatrice e, dopo il fallito tentativo di sedurre Jos Sedley, non la vediamo pi\u00f9 sincera con gli altri.\nDa bambina Becky non ha mai avuto sicurezza economica e prestigio sociale, e da grande ricercher\u00e0 queste due cose con tutta s\u00e9 stessa. Tutto quello che fa quindi lo fa per assicurare una maggiore sicurezza e stabilit\u00e0 a s\u00e9 stessa e poi, una volta sposata, al marito, come per esempio flirtare con il Generale Tufto e il Marchese di Steyne per far promuovere il marito Rawdon Crawley. La condotta di Becky \u00e8 sempre in realt\u00e0 estremamente ambigua, perch\u00e9 se da un lato nutre affetto e si sente protetta da Rawdon, dall'altro lo considera poco, perch\u00e9 meno intelligente e scaltro di lei. Seduce uomini potenti per farlo promuovere, ma tradisce e ferisce l'onesto marito. Lavora all'ascesa lavorativa del marito, ma \u00e8 ovvio che un buon lavoro per Rawdon significa anche benessere e status per lei (non si fa scrupoli, inoltre, di tenere segrete per s\u00e9 alcune opportunit\u00e0, come prestiti o gioielli). Questa ambiguit\u00e0 e la sua furbizia le permettono di manovrare la propria storia personale agli occhi delle altre persone, per mantenere la sua rispettabilit\u00e0 (per esempio, facendosi passare per la vittima di un complotto alla fine del romanzo).\nAmelia (Emmy) Sedley.\nAmelia \u00e8 l'esatto contrario di Becky: pallida, passiva, e attaccata in modo patologico al marito prima e al figlio poi. La ragazza sposa George Osborne contro il volere del suocero e quando George muore durante la battaglia di Waterloo lei cresce il figlio da sola a casa dei suoi genitori. Amelia \u00e8 completamente soggiogata dal padre, che le ruba i soldi messi da parte dai suoi amici per il sostentamento di Emmy e del figlio investendoli in affari sbagliati, e dalla madre.\nDopo la morte di George Osborne, Amelia \u00e8 ossessionata dal figlio e dal ricordo del marito scomparso. La ragazza ignora del tutto William Dobbin, che la ama disperatamente per anni, da quando la vide per la prima volta, e lo tratta con indifferenza fino a quando il capitano, stanco di tutto ci\u00f2, se ne va. Dopo che Rebecca le mostra il bigliettino che le aveva dato George, in cui le chiedeva di scappare con lui, Amelia smette di idealizzare il marito e scioglie la barriera emotiva che le impediva di essere libera di amare William, ed \u00e8 contenta di aver gi\u00e0 scritto al capitano di tornare indietro. I due alla fine si sposano.\nRawdon Crawley.\nRawdon, il pi\u00f9 giovane dei due fratelli Crawley, \u00e8 un ufficiale di cavalleria, il preferito dalla loro vecchia e ricca zia fino a quando non sposa Rebecca Sharp, che appartiene ad un ceto sociale pi\u00f9 basso. Rawdon, dopo il matrimonio, perde la simpatia della zia e non la recuperer\u00e0 mai pi\u00f9, tanto che Miss Crawley alla fine lascia tutti i suoi soldi a Pitt, il fratello, che ha ereditato anche tutto il patrimonio del loro padre, Sir Pitt Crawley, lasciando cos\u00ec Rawdon quasi in povert\u00e0.\nRawdon sa fare bene poche cose nella vita, tra cui duellare e truffare la gente giocando a carte, in modo da spillare grosse somme di denaro dalle persone pi\u00f9 inesperte che si mettono al tavolo da gioco con lui. Nonostante tutto questo, per\u00f2, Rawdon resta indebitato quasi sempre, visto che la moglie Becky fa delle spese folli. L'uomo \u00e8 talmente soggiogato dalla moglie da lasciarle anche decidere le mosse per migliorare la sua posizione di militare.\nNonostante Rawdon sappia che Becky attira le attenzioni di molti uomini, la crede comunque al di sopra di ogni sospetto di infedelt\u00e0, anche se la donna genera molti sospetti per il suo rapporto con il Generale Tufto ed altri uomini potenti.\nDopo aver scoperto la tresca della moglie con il Marchese, che a seguito della \"liason\" con Becky gli procura un posto di lavoro prestigioso in un paese esotico, Rawdon, disgustato dalla donna, lascia il figlio al fratello Pitt e alla cognata, e accetta il nuovo incarico per lasciare il paese e dimenticare Becky.\nPitt Crawley.\nIl fratello pi\u00f9 vecchio di Rawdon, Pitt, eredita il titolo e la fortuna del padre ed il patrimonio della vecchia zia, Miss Crawley. Sir Pitt \u00e8 molto religioso e nutre ambizioni politiche, sebbene la gente non lo apprezzi molto per le sue qualit\u00e0, anche perch\u00e9 di qualit\u00e0 effettive ce ne sono ben poche. Pitt non fa niente per aiutare il fratello e la moglie, una volta che i due navigano in cattive acque, sia perch\u00e9 non vuole rischiare di entrare in qualche pantano che potrebbe ostacolare la sua carriera politica, sia perch\u00e9 la moglie Jane odia Rebecca.\nMiss Crawley.\nL'anziana Miss Crawley \u00e8 la parente preferita di tutti i suoi nipoti (per via del cospicuo patrimonio in suo possesso da lasciare in eredit\u00e0). La donna ha una spiccata predilezione per Rawdon, fino a quando quest'ultimo sposa Becky Sharp. Miss Crawley infatti, sebbene ami molto il sarcasmo e l'intelligenza di Becky (e per un periodo la tenga anche in casa sua), non vuole avere scandali in famiglia. Sebbene abbia idee politiche molto liberali, si rivela in ogni caso ipocrita e incapace di accettare l'idea che un membro della sua nobile famiglia sposi qualcuno di rango inferiore. \u00c8 per\u00f2 forse l'unica che capisce subito il carattere di Becky fino in fondo, il suo essere spregiudicata e intelligente, e sebbene sia affascinata da lei, \u00e8 consapevole della sua pericolosit\u00e0.\nGeorge Osborne.\nGeorge Osborne, suo padre e le sue sorelle sono molto amici della famiglia Sedley, fino a quando il padre di Amelia va in bancarotta dopo delle speculazioni fallite. Dato che George e Amelia si conoscono fin dall'infanzia ed erano sempre stati promessi sposi, il ragazzo non riesce a rompere il fidanzamento con Emmy e contraddice quindi l'ordine del padre, causandone l'ira. Prima che padre e figlio si possano riconciliare, George viene ucciso durante la battaglia di Waterloo, lasciando Amelia incinta e disperata.\nTirato su da scialacquatore, vanesio ed egoista, George sperpera i pochi soldi che ha ricevuto dal padre e non fa niente per aiutare Emmy, anzi, dopo averla sposata, comincia subito ad annoiarsi della sua presenza. Il ragazzo comincia allora a flirtare con Rebecca in modo palese e le lascia anche un bigliettino per chiederle di scappare con lui, per poi pentirsene appena prima di partire per la guerra.\nWilliam Dobbin.\nIl migliore amico di George Osborne, William Dobbin, \u00e8 alto, goffo e non molto attraente. \u00c8 pi\u00f9 vecchio di George ma i due sono comunque sempre stati amici fin dall'infanzia. William ha sempre difeso l'amico e ha sempre finto di non vedere i suoi difetti, nonostante cerchi sempre di spronarlo a fare la cosa giusta. \u00c8 lui infatti che lo spinge a sposare Amelia, nonostante anche Dobbin sia innamorato della ragazza, perch\u00e9 non sopporta di vederla soffrire. Dopo che George muore, Dobbin riesce a mettere insieme una somma da donare ad Amelia, grazie all'aiuto degli amici ufficiali.\nPi\u00f9 tardi, Dobbin fa quel che pu\u00f2 per aiutare Amelia e suo figlio George e le permette di continuare a vivere nella convinzione che il marito fosse un angelo, precludendosi cos\u00ec la possibilit\u00e0 di avere una storia con Emmy e comportandosi come uno zerbino ai suoi piedi, sempre pronto ad aiutarla senza mai ricevere un'attestazione di gratitudine. Dopo che Emmy preferisce credere a Rebecca piuttosto che a lui, Dobbin vede i limiti di Amelia e se ne va, con la convinzione di averla amata incondizionatamente senza che lei fosse all'altezza del suo sentimento. Parte lasciando Amelia per poi tornare indietro una volta ricevuta una lettera da parte di lei. I due si sposano, e hanno una figlia che Dobbin amer\u00e0 profondamente.\nVersioni cinematografiche.\nIl romanzo ha avuto numerose trasposizioni per lo schermo sin dal 1911:\nBecky Sharp a teatro.\nIl commediografo statunitense Langdon Mitchell nel 1899 scrisse \"Becky Sharp\", un lavoro teatrale in quattro atti tratto dal romanzo di Thackeray. A Broadway, la commedia venne data in prima il 12 settembre 1899 al Fifth Avenue Theatre, interpretata da Mrs. Fiske, Tyrone Power, Sr. e Maurice Barrymore."}
{"id": "518333", "revid": "287204", "url": "https://it.wikipedia.org/wiki?curid=518333", "title": "Alex Criville", "text": ""}
{"id": "518335", "revid": "287204", "url": "https://it.wikipedia.org/wiki?curid=518335", "title": "Toni Elias", "text": ""}
{"id": "518337", "revid": "46291", "url": "https://it.wikipedia.org/wiki?curid=518337", "title": "Capsicum baccatum", "text": "Capsicum baccatum \u00e8 una delle 5 specie principali del genere \"Capsicum\", che comprende peperoni e peperoncini. Contiene molte variet\u00e0, sia ornamentali che eduli. Tra le prime ricordiamo il \"Bishop crown\", mentre la pi\u00f9 diffusa cultivar edibile \u00e8 l'\"Aji amarillo\" peruviano, usato nel ceviche, il piatto nazionale. La maggior parte delle variet\u00e0 note come \"aj\u00ed\" in sud america appartengono a \"C. baccatum\". Si \u00e8 evoluto probabilmente in Bolivia o nello stesso Per\u00f9, ed \u00e8 stato domesticato verso il 9500 a.C. Gi\u00e0 le popolazioni preincaiche svilupparono molte variet\u00e0, aumentando la grandezza dei frutti e rendendoli non decidui. Esistono due forme selvatiche: \n\"C. baccatum \"var.\" baccatum\" e \"C. baccatum \"var.\" microcarpum\", quest'ultimo noto come \"bird pepper\" in Sud America. Viene coltivato principalmente in Argentina, Brasile, Bolivia, Colombia, Ecuador, Per\u00f9.\nIdentificazione.\n\"C. baccatum\" \u00e8 un arbusto a portamento eretto, simile ad un piccolo albero, alto da 0,5 fino a 2 metri nei paesi d'origine, con foglie lanceolate, verdi. I fiori, a corolla bianca con macchie dal giallo al verde al marrone, singoli, con stami gialli e antera gialla o marrone, a 5 - 7 petali, compaiono all'ascella delle foglie, uno per nodo, in estate. Il frutto \u00e8 un bacca, di colore verde all'inizio, con colorazioni del frutto maturo dal bianco al viola, passando per le varie tonalit\u00e0 di giallo, arancio e rosso. Anche la forma \u00e8 variabilissima, tanto che la maggior parte delle variet\u00e0 \u00e8 utilizzato a scopo ornamentale. Ogni pianta produce molti frutti arrivando a pi\u00f9 di quaranta per pianta. Una variet\u00e0 nota come \"puca-uchu\" \u00e8 simile ad un rampicante.\nPiccantezza.\nLa variabilit\u00e0 del contenuto in capsaicina, e quindi di piccantezza, all'interno di \"C. baccatum\" varia da 5.000 a 50.000 unit\u00e0 di Scoville. Sotto riportiamo una tabella delle principali variet\u00e0 e cultivar. "}
{"id": "518338", "revid": "287204", "url": "https://it.wikipedia.org/wiki?curid=518338", "title": "Aleix Espargaro", "text": ""}
{"id": "518344", "revid": "287204", "url": "https://it.wikipedia.org/wiki?curid=518344", "title": "Hector Faubel", "text": ""}
{"id": "518346", "revid": "122971799", "url": "https://it.wikipedia.org/wiki?curid=518346", "title": "FantasyMagazine", "text": "FantasyMagazine \u00e8 una rivista online a carattere giornalistico, dedicata al genere fantasy in ogni sua accezione, edita dal 2003 da Delos Books.\nIl genere fantasy di cui si occupa la rivista on-line \u00e8 inteso in senso abbastanza allargato. Facendo fulcro sulla fantasy classica (J. R. R. Tolkien) e su quella moderna (Ursula K. Le Guin, Michael Moorcock, ecc.) si estende naturalmente alla fantasy per ragazzi di J. K. Rowling e ai vari epigoni di Harry Potter, ma anche al fantastico in senso pi\u00f9 allargato, come il mondo dei supereroi, del fantasy storico, del gotico, dell'urban fantasy, e del fantastico contemporaneo, includendo tutti media: dai film, alla musica ai giochi di ruolo.\nStoria.\n\"FantasyMagazine\" \u00e8 stato il primo grande sito web italiano a carattere giornalistico dedicato al genere fantasy.\nLanciato nel 2003 dall'associazione Delos Books e curato inizialmente da Franco Clun e Riccardo Coltri, quindi solo da Clun, \u00e8 diventato uno dei principali punti di riferimento per gli appassionati del genere fantastico in tutte le sue forme: narrativa, cinema, giochi, fumetti e altro. Dall'aprile 2009 il curatore \u00e8 Emanuele Manco.\nPubblica quotidianamente notizie, recensioni di film, libri, approfondimenti, speciali e altre informazioni sul mondo del fantasy. Fa parte del Delos Network, circuito di siti dedicati a vari generi che include anche il decano Fantascienza.com e altri siti. Dal 2006 \"FantasyMagazine\" \u00e8 registrata in tribunale come testata a s\u00e9 stante.\nNel 2010 alla testata online viene affiancata \"Effemme\", rivista semestrale cartacea che offre approfondimenti e racconti inediti, fra cui uno di Neil Gaiman.\nCollaboratori.\nLa redazione conta un gran numero di collaboratori, tra i quali militano o hanno militato diversi autori italiani del fantastico, come Andrea D'Angelo, Antonio Piras, o Marina Lenti, esperta della saga di Harry Potter, autrice di cinque libri e curatrice di un'antologia saggistica ad essa dedicati.\nCollana I libri di FantasyMagazine.\nLegata al sito \u00e8 anche la collana \"I libri di FantasyMagazine\", pubblicata da Delos Books, che ha pubblicato alcuni volumi, di narrativa e saggistica.\nEffemme.\nEffemme \u00e8 una rivista semestrale ideata e diretta da Emanuele Manco e pubblicata fra il 2010 e il 2015 da Delos Books. Nata come supplemento cartaceo alla rivista online \"FantasyMagazine\", in seguito ha affiancato alla rivista cartacea la versione digitale.\nDurata 11 numeri, ha affiancato a una sezione di critica \u2013 letteraria, televisiva, cinematografica, videoludica \u2013 specializzata sul genere fantasy, una sezione di narrativa dando spazio sia ad autori italiani e stranieri. Fra i collaboratori pi\u00f9 attivi, oltre allo stesso Emanuele Manco, vi sono Bruno Bacelli, Maria Cristina Calabrese, Cristina Donati, Pia Ferrara, Martina Frammartino e Simona Ricci.\nEffemme 1.\nPubblicato nell'estate 2010.\nIl nome di George R. R. Martin \u00e8 sempre al centro dell'attenzione. L'attesa di cinque anni per il nuovo romanzo \u00e8 adesso affiancata dalle aspettative per la serie TV ispirata alle sue famose \"Cronache del Ghiaccio e del Fuoco\". Ecco perch\u00e9 vi presentiamo un ricco dossier su questo famoso e amato autore.\nRipercorriamo poi insieme a voi il 2009 fantastico nei principali media di nostro interesse: cinema, fumetti, libri, videogiochi.\nNutrita la sezione di articoli di approfondimento, dedicata a svariati argomenti, come il parco a tema di Harry Potter, l'urban fantasy, al grande e dimenticato Clark Ashton Smith, allo Studio Ghibli del maestro del cinema di animazione Hayao Miyazaki.\nLa sezione narrativa, che comprende racconti di autori italiani come Clelia Farris, Cristina Donati, Alberto Priora e l'esordiente Marco Guadalupi, si onora di ospitare un racconto inedito per l'Italia di un maestro del fantastico: Neil Gaiman.\nEffemme 2.\nPubblicato nell'inverno 2010\nParliamo di fantasy e di giochi in questo numero. Vi proponiamo uno speciale su Terry Brooks, super ospite dell'edizione 2010 di Lucca Games, una guida ai giochi fantasy e un singolare racconto-gioco che siamo sicuri vi divertir\u00e0.\nLa parte narrativa propone anche stavolta validi \u201cgiovani leoni\u201d italiani \u2013 Eleonora Rossetti, Bruno Bacelli, Maurizio Cometto e Simone Conti \u2013 guidati da un prestigioso nome straniero: la statunitense Pat Cadigan; nota come esponente di spicco del movimento Cyberpunk, in \"C\u2019\u00e8 vita dopo la riabilitazione?\" si cimenta in modo originale con il tema vampirico.\nParliamo d\u2019Italia anche con i nostri articoli dedicati Med Fantasy, del contributo al fantastico italiano di due grandi scrittori Lino Aldani e Andrea Camilleri e di tradizioni popolari siciliane. Sul fronte internazionale vi proponiamo James Barrie e \"La collina dei conigli\", di Richard Adams.\nOcchio anche al mondo del fumetto con un focus sul mondo dei Manga. Videogiochi, cinema e musica completano il numero con articoli su \"Assassin's Creed\", \"Harry Potter e i Doni della Morte\" e la metal band Blind Guardian.\nEffemme 3.\nPubblicato nell'estate 2011\nIn contemporanea con i delos days 2011, la manifestazione durante la quale si terr\u00e0 l'annuale Italcon, la convention italiana del fantastico, proponiamo due ricchi speciali sui super-ospiti fantasy: Steven Erikson, creatore della saga dei caduti di Malazan e Tanya Huff, autrice dei romanzi urban fantasy sulla investigatrice Vicki Nelson, a cui \u00e8 ispirata la serie TV \"Blood Ties\".\nUna carrellata su alcune tra le pi\u00f9 importanti autrici fantasy della scena mondiale, delle autentiche \u201cregine del fantastico\u201d: Trudi Canavan, Robin Hobb, Katharine Kerr, Ursula K. Le Guin, J. K. Rowling, Marion Zimmer Bradley.\nI migliori libri del decennio 2000-2009. Racconti \u201chigh fantasy\u201d inediti di Tanya Huff, Francesco Coppola, Marco Tonetti, Alfonso Zarbo.\nEffemme 4.\nPubblicato nell'autunno 2011.\n\u00c8 il fascino dell'avventura a fare da filo conduttore a questo numero. la ghiotta occasione delle celebrazioni del centenario della morte di Emilio Salgari, ci mette nelle condizioni di proporvi quindi un ricco speciale sull'autore veronese, dalla vita alle opere, senza dimenticare le sue influenze sulla cultura popolare e su altri media come TV e fumetto e perch\u00e9 no, videogiochi.\nMolto diversi tra loro gli articoli monografici, che variano dagli Strigoi, i vampiri rumeni della tradizione, Jack Vance, il fantastico di produzione asiatica e una riflessione sul concetto di verosimiglianza nella letteratura fantastica e non solo a una scheda dedicata all'ospite di Lucca Comics &amp; Games 2011, James Herbert Brennan.\nLa sezione narrativa propone un racconto del mistero e del brivido scritto dall'autrice pluripremiata Nancy Kress; il vincitore della selezione per racconti, l'esordiente Marco Scaldini, vincitore della prima edizione del \"Premio Effemme\", che ci porta in un ospedale molto particolare; un racconto apocalittico di Simona B. Lenic; un fanta-western di Francesca Angelinelli.\nEffemme 5.\nPubblicato nella primavera 2012.\nLa monografia di questo numero \u00e8 dedicata all'affascinante tema dei Mondi Fantastici.\nUn viaggio che parte da Westeros, prosegue per Melnibon\u00e8, le citt\u00e0 di China Mi\u00e9ville, vi conduce al mondo dei Mistborn, vi porta sul Binario 9 e tre quarti fino a Hogwarts, vi fa salire sul TARDIS con il \u201cDottore\u201d, approdare nei luoghi dell'Universo Marvel fino al bizzarro universo dei libri di Jasper Fforde. Scoprirete inoltre, last but not least, l'ecletticit\u00e0 di William Morris, che della costruzione di mondi ha fatto una seminale esperienza per tutto il fantastico.\nLa sezione narrativa vi propone \"C\u2019hoim\" di Claudio Nebbia, \"La danza sulle rovine d\u2019Iboria\" di Juri Villani, \"Ibrido\" di Elisa Emiliani, racconto vincitore del \"Premio Effemme\", e \"Catastrofe innaturale\" dell'ospite internazionale Kristine Kathryn Rusch.\nIn sintonia con il tema del Salone internazionale del libro di Torino, ossia \"Vivere in rete: le mutazioni indotte dalle tecnologie digitali\", non dimentichi di provenire proprio da quel mondo virtuale, parliamo del rapporto tra Internet e la Letteratura.\nEffemme 6.\nPubblicato nell'autunno 2012.\nSiamo lietissimi di ospitare una della pi\u00f9 grandi autrici del fantastico mondiale, Ursula K. Le Guin, insieme a un'autrice della nostra \u201cscuderia\u201d Cristina Donati, all'esordiente Aurora Filippi, vincitrice del nostro concorso, e al debutto nel racconto di un professionista italiano della scrittura: Francesco Falconi.\nIspirati da Lucca Comics &amp; Games 2012 parliamo dei suoi prestigiosi ospiti, Christopher Paolini e Jason Bulmahn \u2013 autore del GDR Pathfinder \u2013 e dei segreti di un autentico classico del mondo ludico, .\nA complemento articoli su Robert Jordan, Stephen King, George R.R. Martin, sulle Terre Morenti e su Giuseppe Balsamo, Conte di Cagliostro.\nEffemme 7.\nPubblicato nella primavera 2013.\nCelebriamo i dieci anni di \"FantasyMagazine\" rievocando i libri e i film che riteniamo tra i pi\u00f9 rappresentativi tra quelli che ci hanno accompagnato nel nostro percorso di cronisti del fantastico. La sezione narrativa include racconti inediti di Bruno Bacelli, della vincitrice del concorso \"Effemme\" Cecilia Sensi e dell'autore internazionale, pluri-premiato con lo Hugo, Mike Resnick. articoli di approfondimento su: \"Lo Hobbit - Un viaggio inaspettato\"; le figure femminili nell'opera di Robert Jordan; il Maestro dell'animazione giapponese Hayao Miyazaki; la trilogia cinematografica di Spider-Man diretta da Sam Raimi. Come bonus vi proponiamo un cruciverba a tema supereroistico, da giocare durante i vostri momenti di relax.\nEffemme 8.\nPubblicato nell'autunno 2013\nDue speciali in questo numero: Andrzej Sapkowski, il Guest of Honor letterario di Lucca Games. La vita, i romanzi e il successo ottenuto anche con i videogiochi della serie The Witcher. Thor il mitico dio del Tuono. In occasione dell'uscita di \"\", parleremo del film, del mito e delle altre incarnazioni mediatiche del personaggio.\nNegli altri articoli parliamo di giochi di ruolo sui supereroi, Charlaine Harris, Urban fantasy, cucina medioevale e dei fumetti tratti dalle opere di George R.R. Martin, per concludere con un omaggio a Jack Vance.\nRacconti di Dario Tonani, Francesco Verso e Diego Lama.\nEffemme 9.\nPubblicato nella primavera 2014.\nSi parla di fantasy classica con Guy Gavriel Kay, J. R. R. Tolkien e la Magia.\nDopo un mini dossier sullo stato della nostra editoria, con un occhio a quella di genere fantasy, confermiamo la vastit\u00e0 del fantastico con articoli su: Zombie, il supereroe Capitan America, Star Wars, le eroine Disney, il Paranormal romance.\nDue racconti italiani di Valentino Eugeni e Marco Migliori sono affiancati dall'ospite straniera Ann Aguirre.\nEffemme 10.\nPubblicato nell'autunno 2014.\nFesteggiamenti: 30 anni di Lupo Solitario di Joe Dever e i 75 anni di Batman, di cui trattiamo le versioni di Frank Miller e di Christopher Nolan. Presentiamo Marcus Heitz, Joe Abercrombie, Rick Riordan, Sergej Luk'janenko, Hugh Howey e Bryan Talbot. Diamo uno sguardo alle mappe dei mondi inventati. Esploriamo il rapporto strano e contraddittorio tra fumetto e cinema.\nRacconti di Alex Barcaro, Emanuele Manco e Robert Aickman.\nEffemme 11.\nPubblicato nell'estate 2015.\nLo speciale Fantasy e Vendetta, con alcuni esempi di autori e saghe che hanno approfondito il tema: \"Le Cronache del Ghiaccio e del Fuoco\" di George R.R. Martin, le serie TV Arrow e The Flash, Joe Abercrombie, la trilogia di Magdeburg di Alan D. Altieri.\nCi chiediamo poi se \u201cil fantasy \u00e8 un genere per bambini\u201d, analizzando anche la saga di Harry Potter e i suoi temi \u201cadulti\u201d.\nE poi ancora donne vampiro, Peter Jackson e i famosi editor Lester e Judy-Lynn del Rey completano un numero ricco di temi e di spunti di riflessione sul fantastico a 360\u00b0.\nRacconti della vincitrice della selezione \"Effemme\" Liudmila Gospodinoff, di Irene Grazzini e dell'ospite straniera Sofia Samatar."}
{"id": "518347", "revid": "76963", "url": "https://it.wikipedia.org/wiki?curid=518347", "title": "Rafael Ferrer", "text": "Biografia.\n\u00c8 figlio di Jos\u00e9 Ferrer e di Rosemary Clooney, ed \u00e8 il fratello di Miguel e Gabriel, nonch\u00e9 cugino di George Clooney.\nFerrer \u00e8 conosciuto particolarmente per il lavoro svolto come doppiatore nel videogioco \", dove ha doppiato il personaggio conosciuto come Darth Malak."}
{"id": "518350", "revid": "14480", "url": "https://it.wikipedia.org/wiki?curid=518350", "title": "Romano pontisso", "text": ""}
{"id": "518352", "revid": "124374549", "url": "https://it.wikipedia.org/wiki?curid=518352", "title": "Alba plc", "text": "Alba plc era una societ\u00e0 di elettronica inglese con sede a Barking in Inghilterra.\nIl 27 novembre 2008 \u00e8 stata ceduta al gruppo inglese Home Retail Group proprietario delle catene Argos e Homebase e rinominata Harvard International plc.\nStoria.\nLe attivit\u00e0 del gruppo hanno inizio nel 1964 con l'importazione di prodotti di elettronica di consumo dal Giappone e da Hong Kong.\nNel 1972 apre la propria sede a Hong Kong e nel corso degli anni Settanta comincia a produrre beni in Cina con il marchio \"Harvard Maritime\".\nDa allora la societ\u00e0 ha perseguito una politica di acquisizione di marchi conosciuti nel settore dell'elettronica di consumo.\nIn seguito all'acquisizione della \"Alba Radio\" nel 1982, nel 1987, la \"Harvard International\" fu rinominata Alba plc e quotata alla borsa do Londra. Tra le altre acquisizioni la Alba acquis\u00ec nel 1997 la \"Roadstar\", con sede a Balerna in Svizzera e nel 2004 la Grundig in joint-venture con la societ\u00e0 turca Beko.\nNel 2008 la Alba plc venne ceduta al gruppo Home Retail Group e molti dei marchi controllati fino a quel momento vennero ceduti.\nMarchi detenuti.\nI marchi detenuti fino alla cessione a Home Retail Group nel 2008:"}
{"id": "518353", "revid": "768068", "url": "https://it.wikipedia.org/wiki?curid=518353", "title": "Ciaramella", "text": "La ciaramella o pipita \u00e8 uno strumento musicale popolare aerofono della famiglia degli oboi con ancia doppia, cameratura conica e senza chiavi. Il termine ciaramella, deriva dal diminutivo tardo latino \"calamellus\", al femminile \"calamilla\" e \"calamella\", derivante a sua volta dalla parola latina \"calamus\" e greca \"k\u00e0lamos\", cio\u00e8 \"canna\". Nei vari dialetti italiani prende i nomi di \"ciaramedda\", \"cornetta\", \"totarella\", \"trombetta\", \"b\u00ecfara\", \"pip\u00ecta\"; in c\u00f2rso prende il nome di \"cialamella\", \"cialamedda\" o \"cialumbella\".\nDescrizione.\nQuesto strumento musicale popolare \u00e8 diffuso in tutto il Centro-sud Italia, ma il termine in alcune aree, come ad esempio \"ciarammelle\" nell'Alta Sabina o \"ciarameddi\" in Calabria e Sicilia designa la zampogna; questo perch\u00e9 sembra che la zampogna stessa sia nata dall'accostamento di due ciaramelle alle quali nell'et\u00e0 dell'Impero Romano \u00e8 stato aggiunta una riserva d'aria tramite un otre (nel Medioevo saranno aggiunti infine i bordoni).\nLa doppia ancia, assai lunga, viene tenuta fra le labbra; il foro del fuso \u00e8 conico e la campana terminale \u00e8 ampiamente svasata. Raramente \u00e8 suonata come strumento solista. Generalmente si suona assieme alla zampogna. Si usa anche l'accostamento alla zampogna di due ciaramelle, suonate o da una coppia di suonatori o contemporaneamente dallo stesso suonatore (ciaramella doppia); quest'ultimo utilizzo \u00e8 tipico dell'area lucana. In Calabria, la ciaramella fa anche parte delle \"bande piluse\" o fanfare, che includono anche una sezione ritmica. L'accostamento tra zampogna e ciaramella \u00e8 diffuso grazie agli zampognari itineranti che portano la novena di Natale. Originariamente l'uso non era legato al solo contesto pastorale e natalizio, ma apparteneva ai pi\u00f9 vari contesti.\nA questi strumenti Giovanni Pascoli dedica una composizione, \"Le Ciaramelle\" appunto, nella raccolta di poesie \"Canti di Castelvecchio\".\nStoria.\nCon il termine ciaramella (\"shawm\" in inglese, \"Schalmei\" in tedesco, \"chalemie\" in francese) si indica il soprano della famiglia delle bombarde. Questo strumento per tutto il medioevo viene utilizzato come \"discantus\" nell\"'ensemble\" dell'alta cappella. \nLa differenza tra ciaramella e bombarda consiste principalmente nella presenza in quest'ultima di una chiave, parzialmente celata da una fontanella con funzione protettiva ed estetica, necessaria per suonare la nota pi\u00f9 grave dello strumento. Questa distinzione viene mantenuta fino al XVII secolo, come testimonia il trattato \"Syntagma musicum\" di Michael Praetorius ed applicata a tutte le altre taglie della famiglia delle bombarde."}
{"id": "518356", "revid": "123999743", "url": "https://it.wikipedia.org/wiki?curid=518356", "title": "Roberto Mussi", "text": "Carriera.\nGiocatore.\nClub.\nCrebbe nella Massese, con cui divenne titolare in Interregionale a 18 anni. Dopo un secondo campionato in Interregionale conquist\u00f2 la promozione in Serie C2 quando, all'inizio del suo quarto campionato a Massa, nell'ottobre del 1984 venne acquistato dal . Con i ducali esord\u00ec in Serie B nella stagione della retrocessione in Serie C1, quindi, diventato titolare, gioc\u00f2 tutte le partite per due anni di seguito sotto la guida di Arrigo Sacchi di cui divenne allora un pupillo.\nL'allenatore di Fusignano lo port\u00f2 con s\u00e9 al , dove Mussi esord\u00ec in Serie A il 13 settembre 1987, giocando in totale 30 partite in due stagioni, vincendo lo scudetto del 1988 e la Coppa dei Campioni l'anno successivo. Pass\u00f2 quindi al Torino nel 1989, conquistando la promozione in A al primo anno e rimanendo in Piemonte per cinque stagioni. Nel corso della sua esperienza in maglia granata vinse la Coppa Italia 1993, sfior\u00f2 una Coppa UEFA ed esord\u00ec in Nazionale.\nTornato al Parma dopo i Mondiali, vi rimase fino al 1999, vincendo la Coppa UEFA del 1995 e del 1999, e la Coppa Italia del 1999. In totale ha giocato 250 gare in massima serie.\nNazionale.\nConvocato da Arrigo Sacchi, esord\u00ec con la maglia della nazionale il 13 ottobre 1993, all'et\u00e0 di 30 anni, nella partita Italia- (3-1) valida per le qualificazioni mondiali.\nSebbene Sacchi gli abbia spesso preferito nel suo ruolo il milanista Mauro Tassotti e il parmense Antonio Benarrivo, Mussi fu inserito nella lista dei 22 convocati per il . Scese in campo nella gara degli ottavi di finale contro la Nigeria, che vide gli \"Azzurri\" sotto di una rete per tutta la partita e sul finale offr\u00ec l'assist a Roberto Baggio per la rete dell'1-1 che port\u00f2 l'Italia ai supplementari. Nella finale del 17 luglio 1994 contro il , persa ai tiri di rigore, fu schierato titolare come terzino destro, ma si infortun\u00f2 dopo 35' e venne sostituito da Luigi Apolloni. \nRimasto ai margini del gruppo durante le successive qualificazioni europee, fu infine convocato per il , dove disput\u00f2 le 3 partite dell'Italia fino alla sua eliminazione al primo turno. Ha totalizzato 11 presenze in nazionale.\nDopo il ritiro.\nDopo una breve esperienza sulla panchina degli Allievi Nazionali del , assume l'incarico di osservatore sempre per la societ\u00e0 emiliana. Si ritira nel 2004 nella nat\u00eca Massa, dove nei primi anni 2010 \u00e8 vicepresidente della Massese."}
{"id": "518357", "revid": "92723", "url": "https://it.wikipedia.org/wiki?curid=518357", "title": "Chiesa cattolica in Libano", "text": "La Chiesa cattolica in Libano \u00e8 parte della Chiesa cattolica universale in comunione con il vescovo di Roma, il papa. Essa costituisce una delle pi\u00f9 importanti chiese cattoliche del Vicino Oriente. Il \u00abPaese dei cedri\u00bb \u00e8 l'unico nella regione in cui i cattolici giocano un ruolo attivo nella politica nazionale. Oltre al Presidente della repubblica (che, per Costituzione, deve essere un cattolico maronita), siedono al Parlamento 44 deputati cattolici su un totale di 128 seggi. I cattolici sono ben rappresentati anche nel governo e nella funzione pubblica.\nFino agli anni settanta i cattolici erano anche la componente maggioritaria della popolazione. Ancora oggi rappresentano il 53% del totale dei libanesi.\nStoria recente.\nNel paese coesistono da secoli comunit\u00e0 musulmane e cristiane. La convivenza fu sancita da un patto nel 1943, che cre\u00f2 una democrazia basata sulle comunit\u00e0 confessionali. Il paese divenne un esempio di felice convivenza religiosa ed etnica. Che per\u00f2 dur\u00f2 pochi decenni.\nLe comunit\u00e0 pi\u00f9 consistenti, quella cristiana e quella islamica, furono sconvolte dalla lunga guerra civile che impervers\u00f2 tra il 1975 ed il 1990. La geografia religiosa della capitale Beirut venne ridisegnata: i 65.000 musulmani sciiti abbandonarono i loro quartieri, Nabaa e Chout; dalle regioni interne, al contrario, affluirono nella capitale i maroniti ed i drusi, per un totale di 80.000 persone. Beirut ovest venne progressivamente abbandonata dai cristiani. Successivamente la gran parte delle chiese vennero distrutte. Un esodo di massa vide fuggire decine di migliaia di civili, tra cristiani, drusi e sunniti. Anche i luoghi di culto dei villaggi evacuati furono attaccati e distrutti.\nNon bastassero gli sconvolgimenti interni, durante questo periodo, decine di migliaia di profughi palestinesi entrarono nel paese. Al termine della guerra civile i cristiani, da maggioranza, si scoprirono minoranza.\nOggi i musulmani hanno chiesto di rivedere l'accordo del 1943. Per i cristiani c'\u00e8 il pericolo di passare dallo status di comunit\u00e0 di pieni diritti, ad uno status di minoranza.\nNel 1995 si \u00e8 tenuta un'Assemblea speciale dei vescovi per il Libano, convocata da papa Giovanni Paolo II a Roma.\nDal 1954 la Santa Sede ha una propria sede in Libano, il Vicariato apostolico di Beirut.\nOltre alla Chiesa latina, in Libano sono presenti cinque Chiese cattoliche sui iuris. Ciascuna di esse \u00e8 caratterizzata da un rito liturgico diverso. Tra questi, il principale in Libano \u00e8 il rito siro-antiocheno. I cattolici di rito antiocheno formano due gruppi distinti: i maroniti ed i siro-cattolici. Entrambe le chiese hanno la loro sede patriarcale in Libano.\nOrganizzazione ecclesiastica.\nChiesa di rito siro-antiocheno.\nLa Chiesa maronita \u00e8 sempre stata soggetta al papa. \nLa Chiesa cattolica sira si \u00e8 formata nel 1783, quando un gruppo di cristiani siriaci ha deciso di ritornare in comunione con Roma.\nAltre chiese sui iuris.\nLe Chiese di rito bizantino, caldeo e armeno non sono originarie dell'area siro-libanese ed hanno la loro sede patriarcale fuori dal Libano.\nDemografia.\nDistribuzione delle diverse comunit\u00e0 cattoliche in Libano\nStatistiche.\nIn occasione del viaggio in Libano di papa Benedetto XVI nel settembre 2012, la Santa Sede ha pubblicato alcuni dati statistici della Chiesa cattolica nel Paese, riferiti al 31 dicembre 2011, riassunti nella seguente tabella:\nNunziatura apostolica.\nLa nunziatura apostolica in Libano \u00e8 stata istituita il 21 marzo 1947 con il breve \"Ad christifidelium salutem\" di papa Pio XII.\nAssemblea degli ordinari.\nElenco dei presidenti dell'Assemblea dei patriarchi e dei vescovi cattolici nel Libano:\nIstituti religiosi libanesi.\nElenco degli istituti religiosi che hanno la Casa madre in Libano:"}
{"id": "518358", "revid": "287204", "url": "https://it.wikipedia.org/wiki?curid=518358", "title": "Joan Olive", "text": ""}
{"id": "518360", "revid": "125050917", "url": "https://it.wikipedia.org/wiki?curid=518360", "title": "Giulio Douhet", "text": "Biografia.\nGiulio Douhet, (Giulio Felice Giovanni Battista all'anagrafe) nasce da una famiglia di origini savoiarde. Il padre, ufficiale farmacista del Regio Esercito, scelse di diventare cittadino del Regno di Sardegna dopo la cessione del 1860 di Nizza e Savoia. Dopo l'Unit\u00e0 d'Italia (17 marzo 1861) venne trasferito a Caserta, dove nacque Giulio che a vent'anni frequent\u00f2 l'Accademia Militare di Modena, da cui usc\u00ec col grado di sottotenente dei bersaglieri. Si iscrisse anche al Politecnico di Torino, laureandosi in ingegneria.\nLa sua carriera militare fu travagliata. Nel 1911, durante la guerra italo-turca per il controllo della Libia, gli venne assegnato il compito di scrivere un rapporto sull'uso dell'aviazione da guerra. In esso teorizz\u00f2 che l'unico uso efficace era il bombardamento da alta quota. In effetti, il primo impiego bellico di aeroplani della storia fu condotto dagli Italiani nel corso di quel conflitto e il primo bombardamento fu messo in pratica il 1\u00ba novembre 1911 da Giulio Gavotti della sezione aviazione del Battaglione specialisti del Genio, che bombard\u00f2 le posizioni turche di Ain Zara.\nIl 27 giugno del 1912 la legge numero 698 istituiva il Servizio Aeronautico, presso la Direzione Generale Genio ed Artiglieria e creava il Battaglione Aviatori con reparti di aeroplani e scuole di volo presso l'Aeroporto di Torino-Mirafiori. Douhet, promosso maggiore, divenne il comandante del battaglione dal 13 novembre 1913 e l'organizz\u00f2 in squadriglie perfettamente autonome dal punto di vista organizzativo e logistico, dotandole di aviorimesse smontabili, automezzi e carri officina.\nLo stesso anno promosse un'iniziativa per la raccolta di tutti i cimeli aeronautici militari italiani che si erano ormai accumulati dal 1884, epoca dei primi aerostieri del Genio. L'iniziativa port\u00f2 alla realizzazione del primo museo aeronautico in Italia, costituito acquisendo la sede del Museo storico del Genio a Roma presso Castel Sant'Angelo. La collezione, dopo molti spostamenti e vicissitudini ha costituito la base dell'attuale museo storico dell'Aeronautica Militare di Vigna di Valle.\nScrisse il libro \"Regole per l'uso degli aeroplani in guerra\", uno dei primi manuali di dottrina sulla materia, ma le sue teorie vennero viste come troppo radicali. Nella seconda met\u00e0 del 1914, Douhet si assunse la responsabilit\u00e0 di far avviare alla Caproni la costruzione del grosso bombardiere trimotore Ca.31, malgrado il parere contrario del generale Maurizio Mario Moris, ispettore dell'Aeronautica. \nLa prima guerra mondiale.\nPer questo atto privo di autorizzazione venne allontanato dall'aviazione e destinato alla Fanteria, con incarico a Edolo di Capo di stato maggiore della 5\u00aa Divisione a Milano e, allo scoppio della prima guerra mondiale, sul fronte dell'Adamello.\nDouhet cominci\u00f2 a invocare un massiccio investimento nella costruzione di aerei da bombardamento, per ottenere il controllo dell'aria e privare il nemico delle difese. Propose la costruzione di cinquecento bombardieri in grado di lanciare 125 tonnellate di bombe al giorno. Scrisse nel 1916 ai superiori e ai vertici politici per promuovere le proprie idee e criticare l'incompetenza in materia degli alti comandi. L'atteggiamento critico riguardo alla conduzione della guerra da parte del Capo di Stato Maggiore dell'Esercito, il generale Cadorna, gli procur\u00f2 l'ostilit\u00e0 delle alte gerarchie. Un memoriale diretto a Leonida Bissolati, assai critico nel contenuto verso lo Stato Maggiore, venne intercettato e ne consegu\u00ec l'arresto e un processo militare per diffusione di notizie riservate. Douhet venne conseguentemente condannato a un anno di carcere militare, che espi\u00f2 nel forte di Fenestrelle e al termine, nell'ottobre 1917, posto in congedo militare.\nFu richiamato in servizio come capo della neo costituita direzione generale di Aviazione del Ministero delle armi e munizioni nel dicembre 1917, ma lasci\u00f2 di nuovo polemicamente il servizio quando entr\u00f2 in conflitto con Ferdinando Maria Perrone, dell'Ansaldo, su questioni relative alle commesse, il 4 giugno del 1918, chiudendo di fatto la sua carriera nell'esercito.\nIl dopoguerra.\nNel 1920, mentre era un colonnello in congedo, fond\u00f2 l'Unione nazionale ufficiali e soldati e, sulla scorta di analoghe iniziative gi\u00e0 attuate in Francia e in altri Paesi coinvolti nella \"Grande Guerra\", propose di erigere monumenti ai caduti della \"Grande Guerra\" in ogni citt\u00e0 d'Italia e - primo in Italia - di onorare i caduti italiani le cui salme non erano state identificate, con la creazione di un monumento al Milite Ignoto a Roma, presso il Vittoriano.\nIntanto il Tribunale supremo di guerra e marina nel novembre 1920 annull\u00f2 la condanna del 1916 e fu reintegrato in servizio con il grado di maggiore generale e posto in aspettativa.\nIl dominio dell'aria.\nNel 1921 pubblic\u00f2, a cura del ministero della Guerra, \"Il dominio dell'aria\", il suo libro pi\u00f9 noto, che ebbe molta fortuna all'estero. Tale saggio fu oggetto di attento studio, particolarmente da parte dei fautori della nascente specialit\u00e0 dell'aeronautica militare come l'americano Billy Mitchell, che ebbe modo di conoscere nel 1922 e al quale illustr\u00f2 la sua opera.. Le forze armate britanniche invece non prestarono apparentemente attenzione al libro e gli autori britannici ritengono sia stato Hugh Trenchard, il padre della Royal Air Force il primo teorico del bombardamento strategico, poi di fatto attuato durante la seconda guerra mondiale, sotto le direttive di \"Sir\" Arthur Harris.\nFu promosso generale di divisione nel 1923, restando in aspettativa.\n\u00c8 da segnalare che le teorie di Douhet trovarono, fra le due guerre, un certo seguito anche nell'Unione Sovietica: alla met\u00e0 degli anni trenta le forze aeree dell'URSS disponevano di circa 1000 bombardieri bimotori e quadrimotori destinati all'attacco strategico.\nNel 1922 inizi\u00f2 a collaborare con il Popolo d'Italia di Mussolini che, dopo la marcia su Roma, gli diede l'incarico di responsabile dell'aviazione militare ma, criticato dagli ambienti militari e navali, presto abbandon\u00f2 per dedicarsi interamente allo studio.\nDouhet non consegu\u00ec mai il brevetto di pilota. Scrittore e polemista brillante, scrisse anche due brevi opere che oggigiorno verrebbero classificate come fantapolitica: \"La vittoria alata\" e \"La guerra del '19\". Nella prima si immagina un finale alternativo della prima guerra mondiale: gli Imperi Centrali sono costretti alla capitolazione non da una sconfitta sui fronti terrestri bens\u00ec da un'offensiva aerea strategica. Nel secondo, collocato temporalmente negli anni trenta del XX secolo, si immagina una guerra tra Francia e Belgio da un lato e una riarmata Germania; vince la Germania che punta su una forte aviazione strategica e sugli attacchi ai centri urbani del nemico.\nCoerentemente con s\u00e9 stesso, Douhet, anche nelle opere di finzione, riteneva necessaria e sufficiente per il conseguimento della vittoria una forte aviazione strategica.\nLa scomparsa e la tomba.\nMor\u00ec nel 1930 colpito da un infarto, mentre coltivava rose nel suo giardino. \u00c8 sepolto, insieme alla moglie, Teresa (Gina) Casalis, che mor\u00ec nel 1960. La tomba dove riposano assieme \u00e8 a Roma al Cimitero del Verano. La vedova vi fece scolpire la seguente iscrizione:\nNel 2008 un articolo sulla rivista della Associazione arma aeronautica denunci\u00f2 lo stato di degrado della tomba. L'articolo port\u00f2 al lancio di iniziative per il restauro, che si completarono in occasione della commemorazione degli 80 anni dalla morte, con una cerimonia il 19 febbraio 2010 presso il cimitero, con deposizione di una corona di alloro alla presenza degli allievi della Scuola Militare Aeronautica Giulio Douhet, l'istituto di formazione militare con sede a Firenze che l'Aeronautica Militare ha voluto intitolargli nel 2006. Il portale web dell'Aeronautica Militare ha proposto una pagina, intitolata \"I grandi aviatori\", dove vengono citate le maggiori personalit\u00e0 storiche dell'aviazione italiana, ponendo Douhet tra di esse.\nLa dottrina sul dominio dell'aria.\nSecondo Douhet l'aeroplano non poteva pi\u00f9 essere inteso solo come un mezzo ausiliario dell'Esercito e della Marina per colpire obiettivi terrestri e navali, bens\u00ec era diventato l'unico mezzo per combattere una terza lotta nella nuova dimensione, l'aria. Il generale auspicava dunque parallelamente alla permanenza delle Aviazioni dell'Esercito e della Marina, la formazione di una \"terza sorella\": l'\"Armata Aerea\". Questa sarebbe stata la sola e unica forza armata capace di garantire la conquista del \"dominio dell'aria\", conquista necessaria per proteggere i cieli italiani dall'aggressione di mezzi aerei nemici e unico mezzo capace di garantire il possesso dei cieli avversari in un conflitto.\nIncidentalmente si osserva che Douhet era scettico sulle possibilit\u00e0 di difesa antiaerea, sia a mezzo caccia sia tramite artiglieria e, conseguentemente, non riteneva si dovesse investire negli aeroplani da caccia, teorizz\u00f2 invece come guerra di \"contraviazione\" il bombardamento dei campi da volo nemici attraverso materiale esplosivo che crei \"imbuti di scoppio\".\nDouhet prevedeva, sin dalle premesse della sua opera, un impiego di massicci quantitativi di aeroplani, dispiegati in grosse formazioni. Nel suo libro scriveva:\nSecondo i detrattori, invece, egli affermava che l'obiettivo dei bombardamenti incendiari, chimici e batteriologici dovevano essere non tanto le forze armate avversarie, ma soprattutto le popolazioni civili e le citt\u00e0 densamente popolate. Douhet nel suo trattato scrisse di bombe \"velenose\" il cui effetto aveva una durata limitata e presumibilmente, come tradussero gli americani, faceva riferimento ai gas gi\u00e0 sperimentati durante la prima guerra mondiale. I passi che hanno scatenato la controversia sono tra gli altri:\nTuttavia Douhet \u00e8 ben conscio della delicatezza necessaria della scelta degli obiettivi, ne \u00e8 testimone la trattazione riportata in forma di domande rivolte al lettore\nLe teorie di Douhet furono e tuttora sono oggetto di studio e controversia da parte degli storici militari e degli studiosi di strategia dagli anni venti del ventesimo secolo fino ad oggi. Nel 1945 la realizzazione e l'impiego bellico delle armi nucleari, cui segu\u00ec secondo alcune interpretazioni la resa incondizionata del Giappone, sembr\u00f2 confermare le teorie di Douhet. Gli studiosi hanno analizzato le principali campagne militari dalla seconda guerra mondiale fino ai recenti avvenimenti dei Balcani, dell'Afghanistan e dell'Iraq. Tutti riconoscono l'imprescindibilit\u00e0 del potere aereo, ma pochi concordano che una campagna militare possa essere decisa solamente dall'aeronautica.\nLe teorie di Douhet vennero subito criticate in Italia, tanto da portarlo allo scontro con l\"'establishment\" militare (anche se forse l'ostilit\u00e0 era pi\u00f9 diretta all'uomo - e ai gruppi di interesse che lo sostenevano - che non alle teorie che egli promuoveva). Nella seconda guerra mondiale la guerra aerea ha visto gli impieghi massicci di bombardieri strategici che lui preconizzava, ma i bombardamenti aerei a tappeto delle citt\u00e0 inglesi e tedesche non sono bastati a risolvere da soli il conflitto, mentre lo spettro di una totale distruzione nucleare si ritiene da parte di alcuni port\u00f2 il Giappone alla resa (secondo altre interpretazioni, fu un insieme di concause). N\u00e9 le guerre successive al 1945 hanno confermato le teorie del Douhet. La netta superiorit\u00e0 aerea delle forze delle Nazioni Unite non imped\u00ec che la guerra di Corea si trascinasse per oltre tre anni con ingenti costi umani e materiali. N\u00e9 il bombardamento strategico assicur\u00f2 la vittoria agli Stati Uniti d'America nella guerra del Vietnam.\nPer contro, in altre campagne come la guerra delle Falkland, combattuta dal Regno Unito e dall'Argentina per il possesso dell'Arcipelago delle Falkland nell'Oceano Atlantico, si \u00e8 rivelata imprescindibile e decisiva l'azione dell'aviazione tattica. Quindi le visioni apocalittiche di Douhet si sono dimostrate nello stesso tempo corrette e no: corrette nel profetizzare una nuova forma di guerra; non corrette nel suggerire che l'uso del bombardamento aereo sarebbe stato il metodo decisivo per vincere qualsiasi guerra del futuro."}
{"id": "518363", "revid": "287204", "url": "https://it.wikipedia.org/wiki?curid=518363", "title": "Angel Rodriguez", "text": ""}
{"id": "518364", "revid": "1442080", "url": "https://it.wikipedia.org/wiki?curid=518364", "title": "Roberto Cravero", "text": "Caratteristiche tecniche.\nRicopriva il ruolo di libero.\nCarriera.\nClub.\nCresciuto nel Torino, esord\u00ec in Serie A il 16 maggio 1982 a 18 anni. Senza disputare alcun incontro la stagione successiva, pass\u00f2 per due anni al in B. Tornato alla casa madre nel 1985, divenne titolare a partire dalla stagione 1986-1987 e per sei stagioni fu titolare fisso, diventando anche capitano.\nCon la maglia granata visse la retrocessione del 1989, il terzo posto in campionato e la finale di Coppa UEFA contro l'Ajax (1992). Passato alla Lazio nel 1992 per 7,5 miliardi di lire, rimase qui per tre anni, tornando a Torino nel 1995 e lasciando poi il calcio giocato con la maglia granata in Serie B nel 1998.\nNazionale.\nFu convocato in nazionale per il , in cui non scese in campo, e nello stesso anno disput\u00f2 alcune gare ai Giochi olimpici di Seul. Collezion\u00f2 inoltre 12 presenze nell'.\nDopo il ritiro.\n Nel 2003 ritorna all'ombra della Mole, assumendo l'incarico di direttore sportivo del \"Toro\" fino al 2005.\n. In seguito segue, nelle vesti di commentatore tecnico, alcune partite di campionato, prima con TELE+ e poi per Mediaset. In seguito \u00e8 commentatore tecnico delle partite di UEFA Champions League trasmesse in chiaro sulle reti Mediaset e delle partite di Serie A su Mediaset Premium. Affianca Massimo Callegari nella telecronaca delle partite dei campionato del mondo del 2018 in Russia. Passa poi, insieme a Callegari e ad altri giornalisti Mediaset, a DAZN, nuova piattaforma che trasmette alcune partite della Serie A a partire dal 2018-2019."}
{"id": "518366", "revid": "287204", "url": "https://it.wikipedia.org/wiki?curid=518366", "title": "Knysna National Lake Area", "text": ""}
{"id": "518368", "revid": "1305772", "url": "https://it.wikipedia.org/wiki?curid=518368", "title": "Julian Simon", "text": ""}
{"id": "518371", "revid": "1305772", "url": "https://it.wikipedia.org/wiki?curid=518371", "title": "E9", "text": ""}
{"id": "518372", "revid": "287204", "url": "https://it.wikipedia.org/wiki?curid=518372", "title": "Nicolas Terol", "text": ""}
{"id": "518373", "revid": "14691", "url": "https://it.wikipedia.org/wiki?curid=518373", "title": "Mosselbaii", "text": ""}
{"id": "518374", "revid": "123750109", "url": "https://it.wikipedia.org/wiki?curid=518374", "title": "MuMs da Schemer", "text": "Biografia.\nGrant \u00e8 nato a New York City ed \u00e8 cresciuto nel Bronx. Suo padre, Samuel, era un fabbro e falegname al Montefiore Hospital, e sua madre, Theresa (nata Maxwell), era un'insegnante. Ha ottenuto per la prima volta un'attenzione diffusa come poeta e artista quando \u00e8 apparso nel documentario SlamNation, che ha seguito lui e gli altri poeti del Nuyorican Poetry Slam Team del 1996 (Saul Williams, Beau Sia e Jessica Care Moore) mentre gareggiavano al National 1996 Poetry Slam.\nGrant ha preso il nome di \"muMs\" quando aveva 20 anni e si esibiva in un gruppo rap. Dato che conservava tracce di un lisp d'infanzia, un amico gli sugger\u00ec di chiamarsi \"Mumbles\", che Grant ha abbreviato in \"muMs\", come acronimo di \"manipulator under Manipulation shhhhhhh!\"\nNel libro Words in Your Face: A Guided Tour Through Twenty Years of the New York City Poetry Slam, l'autore Cristin O'Keefe Aptowicz ha scritto del tempo di muMs nella poesia slam, notando che la sua scrittura \"era la poesia di strada allo stato puro. Riflessivo, preciso ma non senza umorismo, il suo lavoro parlava onestamente della vita che lui, dei suoi amici e della sua famiglia vivevano e della citt\u00e0 che amava \".\nmuMs ha eseguito le sue poesie nelle stagioni 2, 3 e 4 di Def Poetry Jam della HBO, ed \u00e8 stato membro della LAByrinth Theatre Company di New York. Nell'ottobre 2007, i muM hanno recitato in A View from 151st Street, un'opera teatrale su persone che cercano di ricostruire le loro vite dopo gli spari. Nel settembre 2014, muMs ha scritto ed eseguito \"A Sucker Emcee\", poesia hip-hop e slam, basata sui suoi ricordi personali. Nel febbraio 2015, la commedia dei muMs, intitolata \"Paradox of the Urban Clich\u00e9\", su una giovane coppia che vive ad Harlem, \u00e8 stata eseguita al Wild Project come parte del festival Poetic License della Poetic Theatre Productions. Nel febbraio 2015, muMs ha recitato in \"The Insurgents\", un'opera teatrale sulla rabbia tra i liberi, coraggiosi e privati dei diritti civili, prodotta dalla LAByrinth Theatre Company.\nGrant ha recitato come guest star nella serie Netflix del 2016 Luke Cage come Reggie \"Squabbles\", ed \u00e8 apparso come un personaggio ricorrente, Ricardo, in tre episodi della serie web di Louis C.K. Horace and Pete.\nGran parte della sua notoriet\u00e0 la deve grazie alla sua interpretazione del personaggio di \"Arnold Jackson - Il Poeta\", nella quale interpretava appunto un poeta tossicodipendente, nella serie televisiva carceraria della HBO \"Oz\". Tra l'altro, insieme a Chuck Zito, lui \u00e8 stato uno dei due attori della serie a essere stato in carcere anche al di fuori degli schermi.\nIl 24 marzo 2021 \u00e8 deceduto a causa di complicazioni del diabete."}
{"id": "518376", "revid": "77358", "url": "https://it.wikipedia.org/wiki?curid=518376", "title": "Denuncia d'inizio attivit\u00e0", "text": ""}
{"id": "518377", "revid": "287204", "url": "https://it.wikipedia.org/wiki?curid=518377", "title": "Arturo Tizon", "text": ""}
{"id": "518380", "revid": "30610", "url": "https://it.wikipedia.org/wiki?curid=518380", "title": "Y\u016bsuf ibn T\u0101shf\u012bn", "text": "Chiamato \"am\u012br al-muslim\u012bn\" (comandante dei musulmani), un\u00ec tutti i domini musulmani di Spagna al Maghreb al-Aqsa intorno al 1090, dopo la sua spedizione in Spagna nel 1086.\nBiografia.\nY\u016bsuf b. T\u0101shf\u012bn () era cugino o nipote di Abu Bakr ibn Umar, il fondatore della dinastia almoravide. Su richiesta degli Emiri di Siviglia, Badajoz, Granada e Cordova, pur senza alcun accordo formale, e senza il consenso del cugino Ab\u016b Bakr, salp\u00f2 dal Maghreb e, attraversato lo stretto di Gibilterra, occup\u00f2 Algeciras, avanz\u00f2 sino a Siviglia e unitosi alle truppe dei succitati emirati a cui si erano aggiunte le truppe dell'emiro di Almer\u00eda, nell'ottobre del 1086, sconfisse Alfonso VI di Castiglia nella Battaglia di al-Zallaqa, nei pressi di Badajoz, obbligando i cristiani a ritirarsi dalla regione di Valencia e di togliere l'assedio a Saragozza.\nL'avanzata almoravide fu fermata (anzi i cristiani ripresero coraggio) dall'improvviso ritorno in Marocco di Y\u016bsuf ibn T\u0101shf\u012bn, a causa della morte del suo figlio maggiore. Poco dopo mor\u00ec anche il cugino Abu Bakr Ibn Umar, che nel frattempo gli aveva perdonato l'affronto, per cui divenne il sultano dell'impero almoravide, parte del Maghreb (tutto il Marocco e l'Algeria occidentale, con Marrakech come capitale dell'impero).\nNel 1090 ritorn\u00f2 in Spagna e pose sotto assedio il castello di Aledo, che non riusc\u00ec a conquistare, ma venne raso al suolo ed abbandonato da Alfonso VI, che ormai lo considerava indifendibile. Nonostante questa vittoria l'avanzata verso i regni cristiani si ferm\u00f2, perch\u00e9 Y\u016bsuf, soddisfatto per le vittorie e spinto dalla bramosia (delle ricchezze offerta dalle fertili terre della penisola iberica) di altri suoi seguaci, si dedic\u00f2 alla conquista dei regni musulmani. Accusando gli emiri di al-Andalus di avere comportamenti anti-islamici, di avere uno stile di vita troppo lussuoso e stravagante e di opprimere la popolazioni con tasse pesanti per permettersi quello stile di vita, conquist\u00f2 tutta la Spagna islamica.\nDopo la conquista di al-Andalus, nel 1093, si rivolse verso il regno di Valencia, ma si dovette scontrare col Cid, che nel frattempo era diventato signore della citt\u00e0 e la difese strenuamente, non permettendo a Y\u016bsuf di conquistarla e proseguire quindi verso la contea di Barcellona ed il regno d'Aragona. Allora si rivolse contro il regno di Castiglia e, nel 1097, le truppe castigliane contrattaccarono gli Almoravidi nella zona di Toledo e riuscirono ad occupare il castello di Consuegra, che tennero per otto giorni, ma nella battaglia che avvenne il 15 agosto del 1097, le truppe di Y\u016bsuf Ibn T\u0101shf\u012bn ebbero la meglio su quelle di Alfonso VI. Durante l'attacco mor\u00ec l'unico figlio maschio del Cid, Diego Rodr\u00edguez, che aveva lasciato Valencia per unirsi alle truppe castigliane.\nY\u016bsuf b. T\u0101shf\u012bn, soddisfatto di aver vinto anche questa seconda battaglia campale (dopo al-Zallaqa), dieci mesi dopo, ossia nel giugno del 1098, torn\u00f2 definitivamente a Marrakech, in Marocco, lasciando che la guerra nella penisola iberica fosse continuata dal figlio Ali ibn Yusuf. Y\u016bsuf b. T\u0101shf\u012bn fu il fondatore della citt\u00e0 di Marrakesh in Marocco, scelse lui stesso il luogo per fondare la citt\u00e0, che divenne quindi capitale del suo regno.\nMor\u00ec nel 1106 e gli subentr\u00f2 alla testa dell'impero almoravide, sia in Marocco sia in al-Andalus, il figlio Ali ibn Yusuf.\nL'esercito almoravide era formato dalla confederazione berbera Sanhaja, che consisteva in una gerarchia di berberi Lamtuna, Musaffa e Djudalla, che rappresentavano i vertici militari. Cristiani andalusi e neri africani facevano parte del \"diw\u0101n al-jund\", la guardia del corpo personale di Yusuf b. Tashfin."}
{"id": "518382", "revid": "406204", "url": "https://it.wikipedia.org/wiki?curid=518382", "title": "Clark Ashton Smith", "text": "Biografia.\nSmith pass\u00f2 la maggior parte della sua vita nella piccola cittadina di Auburn, vivendo in una piccola casa con i suoi genitori, Fanny e Timeus Smith. La sua educazione formale fu limitata; segu\u00ec solo otto anni di scuola secondaria per poi passare alla scuola superiore. Comunque egli continu\u00f2 ad insegnare a s\u00e9 stesso dopo aver lasciato la scuola, imparando francese e spagnolo, e la sua memoria eccezionale gli permise di ottenere moltissimo dalla semplice lettura, che includeva quella di interi dizionari ed enciclopedie.\nSmith inizi\u00f2 a scrivere storie all'et\u00e0 di undici anni e due di loro, \"The Sword of Zagan\" e \"The Black Diamonds\", sono state pubblicate dalla Hippocampus Press. Entrambe le storie sono ambientate in uno scenario da \"Le mille e una notte\", raccolta che assieme ai lavori di Edgar Allan Poe e le favole dei Fratelli Grimm ha influenzato moltissimo le prime opere di Smith.\nNella sua pi\u00f9 tarda giovinezza Smith divenne un protetto del poeta di San Francisco George Sterling, dal quale fu aiutato a pubblicare il suo primo volume di poesie, \"The Star-Treader and Other Poems\", quando aveva diciannove anni. The Star-Treader fu accolto molto favorevolmente dai critici americani, tanto che uno di essi lo chiam\u00f2 \"il Keats del Pacifico\". Smith fece la conoscenza di Sterling attraverso un membro del locale Aubur Monday Night Club, dove recit\u00f2 molti suoi poemi con considerevole successo. La pubblicazione di Ebony and Crystal nel 1922 fu seguita dalla prima lettera di una lunga corrispondenza da parte di H. P. Lovecraft.\nSmith rimase povero per gran parte della sua vita e fu spesso costretto a fare lavori manuali come raccoglitore di frutta o boscaiolo per poter mantenere s\u00e9 stesso e i suoi genitori. In seguito alla morte dei suoi genitori si spos\u00f2 con Carol Jones Dorman il 10 novembre 1954 e si trasfer\u00ec a Pacific Grove, California, dove con lei e i suoi figli mise su una famiglia.\nFasi artistiche.\nClark Ashton Smith \u00e8 considerato una delle colonne del fantastico americano degli inizi del secolo scorso assieme a H.P. Lovecraft e R.E. Howard. Lyon Sprague De Camp lo defin\u00ec uno dei \"Tre Moschettieri\" della celeberima rivista \"pulp\" Weird Tales diretta all'epoca da Farnsworth Wright.\nNonostante Smith sia stato sempre un artista che lavorava tramite molte forme d'espressione, \u00e8 possibile identificare tre fasi distinte in ognuna delle quali una forma prevale sulle altre.\nPoesia: fino al 1925.\nSmith pubblic\u00f2 la maggior parte dei suoi volumi di poesia in questo periodo. Vanno ricordati \"The Star-Treader and Other Poems\", \"Odes and Sonnets\" (1918), \"Ebony and Crystal\" (1922) e \"Sandalwood\" (1925). La sua poesia si caratterizzava per un linguaggio bizzarro e prevedeva l'uso di un vocabolario molto ricco.\nLa sua produzione poetica andrebbe senz\u2019altro rivalutata. La sua estrazione culturale poetica si pu\u00f2 riscontrare anche nella prosa, a volte fin troppo barocca e ridondante, che caratterizza la maggior parte dei suoi racconti.\nRacconti dell'orrore: 1926 - 1935.\nSmith scrisse la maggior parte dei suoi racconti horror e storie considerate appartenenti alla cosiddetta mitologia Cthulhu probabilmente sotto l'influenza diretta di H. P. Lovecraft. Tra le creature di sua invenzione vi sono \"Aforgomon\", \"Rlim-Shaikorth\", \"Mordiggian\", \"Tsathoggua\", il mago Eibon e molti altri.\nLe storie formano diversi cicli, chiamati secondo le terre in cui sono ambientati: Atlantide, Averoigne, Hyperborea, Marte, Poseidonis, Xiccarph, Zothique. Le storie ambientate in Zothique appartengono al sottogenere fantascientifico della Terra morente. Il \"ciclo di Zothique\", ambientato in un futuro remoto (come nel romanzo apocalittico di William Hope Hodgson \"La terra dell\u2019eterna notte\") dove il sole si \u00e8 oscurato e sono rinate le antiche arti della negromanzia, \u00e8 il suo capolavoro. I racconti contenuti in \"Zothique\" costituiscono la cifra del suo stile influenzato da poeti francesi come Baudelaire. La sua prosa \u00e8 barocca, pomposa e molto decadente. Il ciclo di \u201cAveroigne\u201d \u00e8 invece ambientato nel Medioevo nell'antica regione francese di Averoigne dominata da oscure leggende e potenti magie. Si tratta di racconti non privi di un certo fascino gotico, erotico e grottesco che ne fanno un ciclo di culto fra gli appassionati del fantastico. Da ricordare storie come \"Il colosso di Ylourgne\", \"La bestia dell'Averoigne\" o \"La fine della storia\". L'atmosfera \u00e8 arcaica e medievaleggiante, piena di echi fantastici e mitici in cui abbondano figure tipiche della letteratura del terrore come vampiri e demoni assieme ad elementi dei \u201cMiti di Cthulhu\u201d. Anche Atlantide \u00e8 un altro ciclo importante basato sul concetto di \u201cmondi perduti\u201d: si riferisce al mitico continente di Atlantide di cui parl\u00f2 Platone. Sono racconti che ci trasportano in ere dimenticate e in continenti sepolti in cui si pratica ancora l'arte della negromanzia. Fra i racconti migliori sono da citare \"La morte di Malygris\" e \"La doppia ombra,\" una storia di orrore cosmico che piaceva molto a Lovecraft. Nel breve ciclo di \"Xiccarph\" troviamo \"invece\" la sua attitudine verso una fantascienza nera e apocalittica.\nI suoi racconti apparvero originariamente nelle riviste Weird Tales, Strange Tales, Astounding Stories, Stirring Science Stories e Wonder Stories.\nScultura 1935-1961.\nDal 1935 in poi il suo interesse per la scrittura and\u00f2 affievolendosi, fino ad abbandonare del tutto la professione primaria; Smith si dedic\u00f2, nell'ultima parte della sua vita, all'attivit\u00e0 di scultore."}
{"id": "518384", "revid": "729019", "url": "https://it.wikipedia.org/wiki?curid=518384", "title": "Aeroporto Internazionale O.R. Tambo", "text": "LAeroporto internazionale OR TAMBO \u00e8 l'aeroporto principale del Sudafrica, situato a Johannesburg. Il pi\u00f9 grande e affollato aeroporto in Africa, JNB \u00e8 il centro di attivit\u00e0 commerciale per la linea aerea principale del Sudafrica, South African Airways, ed altre linee. Fino al 1994 l'aeroporto si chiamava Jan Smuts International Airport, in onore dell'ex presidente Sudafricano cofondatore della Societ\u00e0 delle Nazioni. In seguito il governo emise una linea-guida di non dare nomi di politici agli aeroporti. Tuttavia nel 2006 questa decisione fu rovesciata e adesso l'aeroporto porta il nome di Oliver Tambo, l'ex presidente dell'African National Congress.\nStoria.\nL'aeroporto \u00e8 stato fondato nel 1952 come \"Jan Smuts International Airport\" vicino alla citt\u00e0 di Kempton Park sulla East Rand. Ha sostituito il \"Palmietfontein International Airport\", che gestiva i voli europei dal 1945. Nello stesso anno della sua nascita, ha avuto l'onore di inaugurare l'epoca dei motori a getto, quando il primo volo commerciale di un de Havilland Comet \u00e8 decollato da Londra Heathrow diretto a Johannesburg.\n\u00c8 stato utilizzato come aeroporto di prova per il Concorde negli anni '70, per determinare come l'aereo si sarebbe comportato durante le fasi di decollo e atterraggio in alta quota. Durante gli anni '80, molti paesi smisero di commerciare con il Sudafrica a causa delle sanzioni delle Nazioni Unite imposte nella lotta contro l'apartheid, e molte compagnie aeree dovettero terminare i voli sull'aeroporto. Queste sanzioni fecero s\u00ec che a South African Airways venisse negato il diritto di volare sopra la maggior parte dei paesi africani, e oltre a questo il rischio di volare su alcuni paesi africani \u00e8 stato sottolineato dall'abbattimento di due aerei passeggeri in Rhodesia. Dopo la fine dell'apartheid il nome dell'aeroporto, e quello di altri aeroporti internazionali in Sud Africa, \u00e8 stato cambiato e queste restrizioni sono state interrotte.\nL'aeroporto ha superato nel 1996 l'Aeroporto Internazionale del Cairo come aeroporto pi\u00f9 trafficato in Africa ed \u00e8 il secondo aeroporto pi\u00f9 trafficato nella regione Africa-Medio Oriente dopo l'Aeroporto Internazionale di Dubai, oltre che uno dei 100 pi\u00f9 trafficati al mondo. Nell'anno fiscale 2010, l'aeroporto ha gestito 8,82 milioni di passeggeri in partenza. Il 26 novembre 2006, \u00e8 diventato il primo in Africa ad ospitare l'Airbus A380. L'aereo \u00e8 atterrato a Johannesburg nel suo cammino verso Sydney attraverso il Polo Sud con un volo di prova."}
{"id": "518385", "revid": "1442080", "url": "https://it.wikipedia.org/wiki?curid=518385", "title": "Ferruccio Novo", "text": "Nel mondo del calcio \u00e8 ricordato come Presidente del dal 1939 al 1953 e capo della Commissione tecnica della Nazionale dal 1949 al 1950.\nDa calciatore a Presidente.\nTitolare, insieme al fratello Mario, dell'azienda di famiglia, un'avviata fabbrica di accessori in cuoio per l'industria (\u00able cinghie Antonio Novo \u2013 Torino\u00bb) come molti giovani della borghesia piemontese studi\u00f2 al Collegio San Giuseppe di Torino.\nDa l\u00ec nacque la sua passione per il calcio (l'allora \"foot ball\"), tanto da riuscire a entrare nel 1913 come difensore nelle giovanili del , senza comunque andare oltre la squadra riserve (\u00abEro una schiappa\u00bb ricordava sorridendo).\nMa dai colori granata non riuscir\u00e0 a staccarsi pi\u00f9: da sostenitore ne diviene consigliere fino ad arrivare nell'estate del 1939 alla presidenza dell'allora AC Torino, ricevendo l'investitura direttamente dall'ingegner Cuniberti, che era s\u00ec un buon presidente, ma non era riuscito a rilanciare una squadra sempre pi\u00f9 oscurata dalle vittorie dei rivali cugini bianconeri. Aveva avuto per\u00f2 l'intuito di credere in Novo, che sarebbe stato l'uomo giusto per riportare agli allori quella squadra famosa allora per, e ormai era passato un decennio, il celebre trio Baloncieri, Libonatti e Rossetti.\nLa costruzione del Grande Torino.\nIl fratello Mario si occup\u00f2 a tempo pieno dell'azienda di famiglia e Ferruccio Novo pot\u00e9 cos\u00ec dedicarsi anima e corpo al Torino. L'essere nella societ\u00e0 da molti anni gli aveva portato molta esperienza e grazie anche a Vittorio Pozzo, C.T. della Nazionale campione del mondo, ma che al Torino era rimasto legato, conobbe come sono organizzati managerialmente i club calcistici inglesi, ai quali Novo volle ispirarsi.\nIspirato dalla politica sportivo-imprenditoriale applicata con notevole successo da Edoardo Agnelli nella Juventus durante la prima met\u00e0 degli anni 1930, attrezz\u00f2 il Torino come un'azienda commerciale, senza il concorso di mecenati e senza rivoluzionarne i quadri; nacque cos\u00ec il Grande Torino. Fu un brillante parlatore, ma seppe anche ascoltare, anche se poi faceva sempre di testa sua. La sua linea direttiva fu \"dolcemente\" dittatoriale, ma si attorn\u00f2 di intelligenti collaboratori e consiglieri (molti gi\u00e0 all'interno della societ\u00e0), che sapevano anche come \"prenderlo\". Primo su tutti l'amico Roberto Copernico, proprietario di un negozio di abbigliamento maschile a Torino, ma che conosceva bene il calcio. A livello tecnico, invece, il nome di Ernest Egri Erbstein fu molto legato alla futura realizzazione di quella squadra che tutto il mondo sportivo conoscer\u00e0 come il Grande Torino.\nMa anche la collaborazione di Pozzo e di molti ex giocatori granata, legati dall'amore per quei colori, fu fondamentale per la campagna acquisti. Nei primi due anni della presidenza Novo il Torino fin\u00ec rispettivamente al sesto e al settimo posto. Non certo grandi risultati, ma era gi\u00e0 stato messo il primo mattone del Grande Torino. L'ex bandiera granata Antonio Janni, in quel periodo allenatore del , segnal\u00f2 al Torino un ragazzo diciottenne: Novo acquist\u00f2 cos\u00ec, per una cifra modesta, l'attaccante Franco Ossola, il primo \"pezzo\" del futuro Grande Torino. Ma era nella campagna acquisti per il campionato 1941-42 che il presidente granata part\u00ec all'offensiva.\nArrivarono Romeo Menti (su consiglio di Ellena) dalla , dall'Inter il campione del mondo Pietro Ferraris e dalla sponda juventina ben tre giocatori: il portiere Bodoira e due centravanti Felice Borel e Guglielmo Gabetto, riguardo al quale la dirigenza bianconera si accorger\u00e0 presto di aver sbagliato i conti. Torinese, gi\u00e0 vincitore di un titolo italiano con la maglia a strisce, i tecnici bianconeri lo diedero per finito a 25 anni; invece la carriera de \"il barone\" era appena cominciata.\nAvevano invece ragione su Felice Borel che, anche a causa di un fastidio al ginocchio, era in fase calante. La partenza del Torino in quel campionato non era malaccio, ma un derby all'ottava giornata perso per 3-0 fu uno scossone. \u00c8 qui che Borel si rivel\u00f2 pi\u00f9 utile al Torino da \"tecnico\" che da giocatore. Grazie a lui, Ellena e Copernico, Novo decise di \"abbracciare\" un nuovo \"credo\" calcistico d'invenzione britannica e illustr\u00f2 lui stesso ai giocatori l'idea tecnica di passare dal \"metodo\" al \"sistema\". Una svolta che porter\u00e0 anche a scontri e incomprensioni con Vittorio Pozzo, assiduo sostenitore del \"metodo\".\nLa tattica funzion\u00f2, il Torino a tre giornate dalla fine era solo al comando della classifica. Sulla strada granata, per\u00f2, c'era il Venezia dei giovani Ezio Loik e Valentino Mazzola e lo scudetto era della . Scottato dalla sconfitta, Novo acquist\u00f2, battendo la concorrenza bianconera, i due gioielli lagunari e il triestino Giuseppe Grezar. Erano soprattutto queste tre pedine che portarono nel 1942-43 a vincere, anche se all'ultima giornata dopo una lotta con il sorprendente Livorno, prima lo scudetto e poi la Coppa Italia.\nFu il primo campionato dell'era Novo e il Grande Torino non era neanche ancora del tutto formato. Ma la nuvola nera che incombeva da tre anni sull'Italia si trasform\u00f2 in tempesta: era la guerra, la guerra civile.\nIl Campionato di guerra.\nCaduto il Fascismo, con l'avanzata degli Americani nel Sud l'Italia \u00e8 divisa in due. La guerra civile incombeva al Nord. Eppure i campionati di calcio, per salvare le apparenze, andarono avanti e, su decisione della Federazione, avevano un'organizzazione a gironi. I trasferimenti furono comunque difficoltosi, poich\u00e9 i bombardamenti degli Alleati, interrompendo sovente i collegamenti ferroviari, costrinsero chi viaggiava ad affrontare lunghi percorsi a piedi.\nPer evitare i rischi di chiamata alle armi, molte squadre si ingegnarono: con astuzie diplomatiche, assicurarono i propri campioni alle industrie pi\u00f9 importanti del paese, facendoli passare come elementi indispensabili alla produzione dell'industria bellica nazionale, riuscendo a esentarli dall'impiego al fronte.\nSe il calcio, per la gente comune, fosse stato un modo per evadere, anche se per poco, dagli enormi problemi che la guerra comport\u00f2, per i calciatori sarebbe stato un modo per salvare la pelle. Cos\u00ec, mentre la emigr\u00f2 ad Alba e si abbin\u00f2 alla Cisitalia, azienda automobilistica appartenente all'allora presidente bianconero Pietro Dusio, Novo trov\u00f2 una collaborazione con la Fiat e riusc\u00ec a tenere unita la squadra, creando con i giocatori un rapporto di solidariet\u00e0 (Novo pens\u00f2 anche alle famiglie dei suoi uomini e alle loro necessit\u00e0 alimentari) che si tradurr\u00e0, a conflitto finito, in assoluta fedelt\u00e0 alla \"maglia\" e devozione al presidente (Valentino Mazzola chiamer\u00e0 il suo secondogenito col nome di battesimo di Ferruccio).\nIn quel campionato di guerra 1944 si aggreg\u00f2 alla squadra, in prestito dalla , Silvio Piola. Il Torino non vinse quel campionato sottovalutando i VV.F. dello Spezia. Campionato che poi la Federazione declasser\u00e0 da campionato a semplice torneo: lo scudetto sar\u00e0 riconosciuto a titolo onorifico nel 2002. A guerra finita, alla ripartenza dei campionati regolari, il Torino potr\u00e0 fregiarsi del tricolore sulla maglia, come ultimo vincitore dello scudetto, quello del 1942-43. Di calcio giocato comunque non si parler\u00e0 pi\u00f9 per quasi un anno e mezzo.\nNel dopoguerra Novo completa il Grande Torino.\nL'estate e l'autunno del 1945 furono un momento importante per la dirigenza Novo. Il presidente aveva fatto tesoro del campionato di guerra e alcuni giocatori avversari che vi avevano partecipato non erano passati inosservati. Il Grande Torino complet\u00f2 la sua ossatura con l'arrivo di Valerio Bacigalupo, Aldo Ballarin, Eusebio Castigliano, Mario Rigamonti e Virgilio Maroso. Romeo Menti rientrer\u00e0 al Torino nel 1946-47. Con questa formazione Novo, dal 1945 al 1949, sbaragli\u00f2 tutti i concorrenti e collezion\u00f2 record su record e port\u00f2 il Torino a essere conosciuto in tutto il mondo per l'estro e la fantasia di gioco.\nAnche se con Pozzo i rapporti non erano idilliaci, c'era sempre rispetto tra i due, e la Nazionale fu farcita di giocatori del Toro fino ad arrivare a schierarne dieci nella formazione titolare.\nNella Commissione Tecnica Federale.\nPozzo, per\u00f2, continu\u00f2 ad insistere sul \"metodo\": ma le contestazioni piovvero da pi\u00f9 parti, e si acuirono dopo la sconfitta in casa contro l'Inghilterra per 0-4. Pozzo era ritenuto un uomo del passato, che aveva fatto il suo tempo. Venne sostituito proprio da Novo, che dal 1949, insieme ad Aldo Bardelli e Roberto Copernico fu parte della Commissione Tecnica Federale che allen\u00f2 la Nazionale, carica che manterr\u00e0 fino ai mondiali brasiliani del 1950. L'Italia, campione del mondo in carica, fu tra le favorite, ma non super\u00f2 il girone eliminatorio.\nLa tragedia di Superga.\nIl 4 maggio 1949 l'intera squadra del Torino, di ritorno dal Portogallo si schiant\u00f2, in aereo, su Superga. Il Grande Torino e tre quarti della Nazionale non c'erano pi\u00f9. Novo volle ricostruire la squadra: ricevette molte promesse di aiuto, che rimasero deluse. Non riuscendo nell'impossibile impresa di ricostruire una squadra degna del Grande Torino, si dimise nel 1953.\nLa perdita poi del fratello Mario e della moglie furono colpi tremendi e ne minarono la salute. Si spense a Laigueglia, sulla riviera ligure, dove si era ritirato, l'8 aprile 1974.\nCuriosit\u00e0.\nFerruccio Novo \u00e8 stato interpretato dall'attore Remo Girone nella miniserie TV \"Il Grande Torino\"."}
{"id": "518388", "revid": "287204", "url": "https://it.wikipedia.org/wiki?curid=518388", "title": "Mateo Tunez", "text": ""}
{"id": "518389", "revid": "436907", "url": "https://it.wikipedia.org/wiki?curid=518389", "title": "Killer Queen/Flick of the Wrist", "text": "Killer Queen/Flick of the Wrist \u00e8 un singolo del gruppo musicale britannico Queen, pubblicato l'11 ottobre 1974 nel Regno Unito e il 21 ottobre successivo negli Stati Uniti d'America come primo estratto dal terzo album in studio \"Sheer Heart Attack\".\nIl disco tocc\u00f2 la seconda posizione nella classifica britannica.\n\"Killer Queen\".\nComposizione e registrazione.\nMercury raccont\u00f2 di aver scritto prima il testo rispetto alla musica, cosa che per lui non era affatto abituale. Egli dichiar\u00f2 che la canzone parlava di una \"squillo\" d'alto bordo, anche se sussistono speculazioni sul fatto che possa aver scritto il pezzo ispirandosi al promotore della EMI Eric Hall. La prima strofa del brano riporta una celebre citazione (\"\u00abLet them eat cake, she says, Just like Marie Antoinette\u00bb\") erroneamente attribuita a Maria Antonietta d'Asburgo-Lorena che, a proposito del popolo sollevatosi nella cosiddetta \"guerra delle farine\" causata dalla scarsit\u00e0 del raccolto e dall'alto prezzo del grano, avrebbe esclamato: \"\u00abSe non hanno pane, che mangino brioches!\u00bb\". In realt\u00e0 la frase venne scritta da Rousseau nelle \"Confessioni\", in riferimento a un evento del 1741, quando Maria Antonietta non era ancora nata. La canzone segna un distacco dal materiale pi\u00f9 pesante ed orientato all'hard rock dei primi due album della band, come anche un diverso approccio stilistico nella scrittura. Allo stesso tempo, \"Killer Queen\" mantiene la caratteristica essenza del sound dei Queen, in particolare nelle sue meticolose armonie vocali.\nLa traccia venne incisa in parte presso i Rockfield Studios in Galles. La registrazione include un'elaborata armonia vocale divisa in quattro parti (particolarmente ricercata nel ritornello, e servendo anche da sottofondo nelle strofe), e un assolo chitarristico multi-traccia da parte di Brian May. Mercury volle dare un \"tocco vaudevilliano\" alla canzone sovraincidendo una parte di pianoforte aggiuntiva.\nPubblicazione.\nPubblicata su singolo, \"Killer Queen\" si rivel\u00f2 un successo importante per i Queen, raggiungendo la seconda posizione nel Regno Unito e la numero dodici negli Stati Uniti. Fu distribuita come \"doppio lato A\" in Gran Bretagna, Stati Uniti, e Canada (dove raggiunse la quindicesima posizione in classifica), accoppiata con \"Flick of the Wrist\". Nel 1986, usc\u00ec nuovamente ripubblicata come lato B del singolo \"Who Wants to Live Forever\".\nCover.\nReinterpretazioni del brano sono state realizzate dai Sum 41, dai Panic at the Disco e dai 5 Seconds of Summer (quest'ultima presente nella colonna sonora del film del 2018 \"Bohemian Rhapsody\").\n\"Flick of the Wrist\".\nQuesto fu il primo brano a cui collabor\u00f2 Brian May dopo essere guarito dall'epatite, che lo aveva colpito nella primavera 1974, e dimesso dall'ospedale. Si tratta di una canzone pesante con un testo molto scuro ed un tono aggressivo, alcune caratteristiche che saranno poi presenti in Death On Two Legs. Mercury ha sempre affermato che il personaggio della canzone non \u00e8 basato su qualcuno in particolare.\nNel 2009 il gruppo progressive metal statunitense Dream Theater ha pubblicato il singolo \"Tenement Funster/Flick of the Wrist/Lily of the Valley\", medley di cover tra \"Flick of the Wrist\" con \"Tenement Funster\" e \"Lily of the Valley\"."}
{"id": "518390", "revid": "287204", "url": "https://it.wikipedia.org/wiki?curid=518390", "title": "Yusuf ibn Tashfin", "text": ""}
{"id": "518391", "revid": "26601", "url": "https://it.wikipedia.org/wiki?curid=518391", "title": "Amadeo Amadei", "text": ""}
{"id": "518392", "revid": "1305772", "url": "https://it.wikipedia.org/wiki?curid=518392", "title": "Manuel Hernandez", "text": ""}
{"id": "518393", "revid": "539155", "url": "https://it.wikipedia.org/wiki?curid=518393", "title": "Erich Kleiber", "text": "Era padre di Carlos Kleiber, anch'egli celebre direttore d'orchestra.\nBiografia.\nStudi\u00f2 arte, filosofia e storia all'Universit\u00e0 di Praga. Inizi\u00f2 lo studio del pianoforte da solo, senza maestri e in seguito fu ammesso al Conservatorio di Praga. Debutt\u00f2 nel 1911 al Teatro nazionale di Praga. \nFu direttore all'opera di Darmstadt (1912-1919), a Barmen-Elberfeld (1919-1921) dove nel 1919 diresse la prima di \"Gaudeamus: Szenen aus dem deutschen Studentenleben\" di Engelbert Humperdinck, a D\u00fcsseldorf (1921-1922) e a Mannheim (1922-1923). Nel 1923 fu nominato Direttore musicale generale della Staatsoper Unter den Linden fino al 1934. \nErich Kleiber fu noto per le sue interpretazioni delle opere sinfoniche e liriche di repertorio, ma anche per le opere contemporanee. Diresse la prima esecuzione dell'opera \"Wozzeck\" di Alban Berg nel dicembre del 1925. Nel 1926, mentre era direttore ospite presso il Teatro Col\u00f3n di Buenos Aires, conobbe e spos\u00f2 Ruth Goodrich, americana dell'Iowa che lavorava per l'ambasciata degli Stati Uniti in Argentina. Per protestare contro il regime nazista ed il bando dell'opera \"Lulu\" di Alban Berg come \"arte degenerata\", in aperto contrasto con le autorit\u00e0, lasci\u00f2 Berlino e si spost\u00f2 con la famiglia nella residenza estiva nei pressi di Salisburgo; quando l'Austria nel 1938 fu annessa alla Germania, i Kleiber si trasferirono in Svizzera a Lugano. Lasciarono in seguito l'Europa per gli Stati Uniti per poi giungere nel 1940 in Argentina nella provincia di C\u00f3rdoba. Kleiber diresse regolarmente al Teatro Col\u00f3n dal 1936 al 1949 e divent\u00f2 cittadino argentino nel 1938. Avendo gi\u00e0 diretto al Covent Garden di Londra ci torn\u00f2 dal 1950 al 1953. Nel 1954 si trasfer\u00ec volontariamente a Berlino Est dove gli fu proposta nuovamente la direzione dell'opera di Stato di Berlino. Nel 1955 a Dresda diresse \"Il franco cacciatore\"; la sua direzione non ottenne l'approvazione delle autorit\u00e0 e in seguito, in pieno disaccordo con il regime comunista, rifiut\u00f2 ogni incarico e abbandon\u00f2 la Germania.\nMor\u00ec il 27 gennaio 1956, giorno del duecentesimo anniversario della nascita di Mozart, in una camera del Grand Hotel Dolder di Zurigo per un attacco cardiaco.\nErich Kleiber fu anche compositore. Tra le sue opere ci sono concerto per violino ed orchestra, un concerto per pianoforte ed orchestra, variazioni per orchestra, capriccio per orchestra e numerose musiche cameristiche.\n\u00c8 noto che Kleiber non fece nulla per incoraggiare le inclinazioni musicali dei figli, Veronica e Carlos. Quando quest'ultimo, a diciott'anni, gli manifest\u00f2 l'intenzione di diventare a sua volta un direttore d'orchestra, egli comment\u00f2 laconicamente che \"un solo Kleiber era sufficiente.\" Dopo aver inutilmente tentato di avviare il giovane agli studi universitari di chimica, ne riconobbe il grande talento."}
{"id": "518394", "revid": "110157", "url": "https://it.wikipedia.org/wiki?curid=518394", "title": "An Evening with John Petrucci &amp; Jordan Rudess", "text": "An Evening with John Petrucci &amp; Jordan Rudess \u00e8 un album dal vivo dei musicisti statunitensi John Petrucci e Jordan Rudess (entrambi membri del gruppo musicale progressive metal Dream Theater), pubblicato l'11 dicembre 2000 dalla Sound Mind Music, etichetta discografica di Petrucci.\nIl disco.\nCostituito da sette tracce, \"An Evening with John Petrucci &amp; Jordan Rudess\" \u00e8 stato registrato nel concerto tenuto dai due musicisti all'Helen Hayes Performing Arts Center di Nyack il 10 giugno 2000.\nL'album \u00e8 stato successivamente ripubblicato nel 2004 dalla Favored Nations con tre tracce aggiuntive e una copertina rinnovata.\nTracce.\nMusiche di John Petrucci e Jordan Rudess, eccetto dove indicato."}
{"id": "518398", "revid": "287204", "url": "https://it.wikipedia.org/wiki?curid=518398", "title": "Ettore Mo", "text": "Biografia.\nNel 1962 si presenta al corrispondente da Londra del \"Corriere della Sera\", Piero Ottone, per ottenere un posto come giornalista e viene assunto nella sede londinese del \"Corriere\".\nNegli anni precedenti aveva girato il mondo come, secondo le sue parole:\nLavora prima a Roma e poi a Milano, dove si occupa di musica e teatro, fino al 1979, quando ottiene il primo incarico come inviato speciale. Il direttore del \"Corriere\", Franco Di Bella, lo manda in Iran, a Teheran, dove era appena tornato dall'esilio ed aveva preso il potere l'Ayatollah Khomeini.\nSempre nello stesso anno compie il primo viaggio in Afghanistan, paese per il quale nutre un amore particolare e di cui diventa uno dei massimi conoscitori. Negli anni successivi ritorner\u00e0 svariate volte in Afghanistan, entrandovi da clandestino e travestito da mujaheddin, percorrendo le sue montagne con ogni mezzo. Ha incontrato ed intervistato pi\u00f9 volte A\u1e25mad Sh\u0101h Mas\u02bf\u016bd, il \"Leone del Panshir\" (il loro primo incontro risale al 1981), di cui ha detto:\nLuigi Baldelli, fotografo, \u00e8 il suo compagno di viaggio e di lavoro dal 1995, anno nel quale si incontrarono a Sarajevo durante la guerra di Bosnia.\nEttore Mo si \u00e8 occupato per oltre vent'anni di politica estera: ha raccontato in prima persona tutte le crisi mondiali e ha conosciuto e intervistato i maggiori protagonisti del XX secolo, sempre secondo la sua filosofia, per la quale per un giornalista l'importante \u00e8 essere sul posto, vedere con i propri occhi, poter ascoltare dai testimoni diretti quanto \u00e8 accaduto e poterlo riportare in prima persona.\nPur essendo in pensione, continua a girare il mondo in cerca di storie da raccontare ai lettori del suo giornale:\nIl suo campo sono i grandi servizi speciali, le storie di ogni angolo del mondo che spesso raccoglie in volume.\nEttore Mo \u00e8 autore di una delle ultime interviste rilasciate da Luciano Pavarotti, al Corriere della Sera, in cui il tenore modenese racconta la sua lotta contro la malattia.\nOpere.\nEttore Mo ha pubblicato numerosi libri, anche se sostiene di non averne scritto nessuno, in quanto scrive articoli per il suo giornale, poi sono gli editori che li raccolgono sotto forma di libri."}
{"id": "518400", "revid": "1201880", "url": "https://it.wikipedia.org/wiki?curid=518400", "title": "Filiberto Ricciardi", "text": "Biografia.\nFiliberto Ricciardi ha iniziato la sua carriera artistica nell'ambito della musica leggera. Alla fine degli anni sessanta fond\u00f2 con altri quattro amici i Gens, un gruppo pop divenuto famoso con la canzone \"In fondo al Viale\", con cui partecip\u00f2 al Cantagiro nel 1969. \"In fondo al Viale\" divenne ben presto la bandiera musicale della citt\u00e0 di Messina che nel suo viale principale (Viale San Martino) vedeva svolgersi la vita sociale dei suoi abitanti. Il lato b del 45 giri, \"Laura dei giorni andati\", era un brano scritto da Roberto Vecchioni che venne utilizzato anche nella colonna sonora del film \"Plagio\" del 1969 (con Mita Medici e Ray Lovelock). Ricciardi fino a questo momento si faceva chiamare William ed era soprannominato \"il baronetto\"; cominci\u00f2 ad usare il suo vero nome solo in occasione della partecipazione dei Gens al Festival di Sanremo nel 1970 con \"La stagione di un fiore\". Anche l'anno successivo li vide a Sanremo con \"Lo schiaffo\".\nMa il loro pi\u00f9 grande successo fu \"Per chi\" , cover del brano inglese \"Without you\" (canzone del 1970 dei Badfinger ma portata al grande successo nel 1971 da Harry Nilsson e poi riproposta da Mariah Carey nel 1993), con cui nel 1972 scalarono le classifiche e vinsero il Cantagiro. Nel 1973 parteciparono a Un disco per l'estate con \"Cara amica mia\" e nel 1974 pubblicarono il loro unico LP \"Gens\", ma poco dopo si sciolsero definitivamente (in precedenza c'erano gi\u00e0 stati dei temporanei allontanamenti, infatti due singoli del gruppo non sono cantati da Ricciardi). Subito dopo lo scioglimento dei Gens Ricciardi fond\u00f2 il gruppo de Gli Opera, con cui partecip\u00f2 di nuovo a Sanremo nel 1976 cantando il brano \"L'ho persa ancora\", arrivato nono nella classifica finale. Il successo pi\u00f9 ricordato degli Opera \u00e8 \"Stelle su di noi\".\nNel 1978 fonda un nuovo gruppo, Il Diario, con il quale incide un solo singolo: \"Piccolo Pierrot\". Ricciardi \u00e8 il compositore della musica, mentre il testo \u00e8 di Carla Vistarini.\nMa negli anni ottanta Filiberto Ricciardi d\u00e0 una svolta alla sua vita artistica: entra al Conservatorio Giuseppe Verdi di Milano diplomandosi in oboe e avviandosi ad una breve carriera di concertista. Quasi subito, infatti, viene convinto dagli stessi colleghi musicisti a tornare a cantare, ma nella veste di tenore. Di qui e dopo un lungo periodo di preparazione, nasce il Ricciardi tenore, un po' appesantito nel corpo e sicuramente diverso nella voce, che da cantante pop aveva limpida ma \"delicata\". Torna in sala d'incisione per realizzare diversi cd, tra cui \"Romanze di F. P. Tosti su liriche di G. D'Annunzio\" per la Ducale International, \"Alter Ego\" per la Fonit Cetra, \"Christus\" di Mendelssohn per la Paros e alcuni brani per la raccolta \"Melodie Indimenticabili\" dell'Istituto De Agostini. Per le sue esibizioni attraversa l'Italia e il Giappone, affrontando il pubblico dei maggiori teatri lirici. Ha partecipato a numerose trasmissioni televisive nazionali, sia in Rai che in Mediaset."}
{"id": "518403", "revid": "1543377", "url": "https://it.wikipedia.org/wiki?curid=518403", "title": "Gyromitra", "text": "\"Gyromitra\" Fr., Summa vegetabilium Scandinaviae (Stockholm): 346 (1849).\nQuesto genere appartiene alla classe degli Ascomiceti ed annovera tre specie in Europa.\nDescrizione del genere.\nCorpo Fruttifero.\nPu\u00f2 raggiungere anche 20\u00a0cm di altezza.\nMitra.\nCerebriforme (le introflessioni ricordano le circonvoluzioni di un \"cervello\") oppure a forma di lobi accartocciati.\nPu\u00f2 presentare cavit\u00e0 al suo interno; la sua struttura ricorda in alcuni casi quella di una Morchella, mentre in altri quella di un'Helvella.\nGambo.\nCavo anch'esso, di colore bianco e irregolarmente sinuoso.\nCarne.\nOmogenea.\nSpore.\nBianche in massa.\nHabitat.\nQuesto genere \u00e8 primaverile e annovera specie terricole.\nCommestibilit\u00e0 del genere.\nMORTALE DA CRUDO!\nOggetto di numerose discussioni, attualmente le specie del genere vengono considerate tutte non commestibili con grado di tossicit\u00e0 variabile; le pi\u00f9 tossiche sono mortali da crude, vedi G. esculenta e gigas; queste ultime sono state tolte dal mercato a causa di pericolose intossicazioni dovute al consumo da crudo oppure in pasti ravvicinati. Anche dopo la cottura, l'ingestione delle specie di questo genere in quantit\u00e0 elevate pu\u00f2 risultare fatale\nUn genere pericoloso.\nCome gi\u00e0 detto la specie pi\u00f9 pericolosa e pi\u00f9 conosciuta \u00e8 la \"Gyromitra esculenta\" che contiene un quantitativo elevato di \"Gyromitrina\", un pericoloso e cancerogeno intermedio volatile dell'Idrazina. Il suo consumo causa ogni anno avvelenamenti molto seri, anche con esito mortale, in particolar modo se la stessa viene mangiata cruda oppure in pi\u00f9 pasti a breve distanza di tempo.\nInoltre \u00e8 stata dimostrata la tossicit\u00e0 da accumulo anche con esemplari ben cotti e perfino in quelli essiccati, dato che la Gyromitrina non svanisce mai completamente dal fungo.\nSpecie di \"Gyromitra\".\nLa specie tipo \u00e8 la \"Gyromitra esculenta\" (Pers.) Fr., altre specie incluse sono:\nConfondibili con.\nA volte le specie di Gyromitra vengono pericolosamente confuse con alcune specie dei generi Helvella e Morchella, in particolare con Morchella rotunda o Morchella esculenta.\nEtimologia.\nDal greco \"gur\u00f2s\" (\"\u03b3\u03c5\u03c1\u03cc\u03c2\") = rotondo e \"mitra\" (\"\u03bc\u03af\u03c4\u03c1\u03b1\") = mitra, cio\u00e8 mitra rotonda."}
{"id": "518408", "revid": "111275127", "url": "https://it.wikipedia.org/wiki?curid=518408", "title": "Andropausa", "text": "L'andropausa (colloquialmente, menopausa maschile) \u00e8 una sindrome clinica a lunghissimo decorso causata dal progressivo calo dell'ormone testosterone, condizione che pu\u00f2 portare all'ipogonadismo. Il testosterone infatti dopo circa 30 anni di et\u00e0 si abbassa gradualmente, diminuendo i suoi effetti e successivamente la sua protezione da malattie come diabete mellito, osteoporosi e patologie cardiovascolari. Il manifestarsi di tali condizioni pu\u00f2 portare l'uomo in uno stato di irritabilit\u00e0 o depressione, talvolta somatizzando il tutto sul proprio fisico.\nPur se spesso usati come sinonimi e se strettamente connessi, andropausa e ipogonadismo hanno significati diversi. L'andropausa indica il progressivo abbassamento dei livelli di testosterone che avviene con l'avanzare degli anni, ipogonadismo indica la carenza di testosterone in s\u00e9, a prescindere dall'et\u00e0.\nEpidemiologia.\nI casi di andropausa sono pi\u00f9 frequenti col crescere dell'et\u00e0, a partire dai 50 anni circa, dove i casi riscontrati sono mediamente il 7%, fino al superamento degli 80 anni, dove la percentuale sale al 35%. La velocit\u00e0 con cui avviene il calo degli ormoni androgeni dipende anche dallo stile di vita: il fumo di sigaretta, ad esempio, \u00e8 il fattore che pi\u00f9 lo influenza negativamente.\nL'andropausa, al contrario della menopausa femminile, non avviene del resto in maniera netta e veloce, ma in maniera lenta e progressiva.\nSintomatologia.\nFra i sintomi dell'andropausa:"}
{"id": "518410", "revid": "2091899", "url": "https://it.wikipedia.org/wiki?curid=518410", "title": "Richard Parkes Bonington", "text": "Biografia.\nRichard Parkes Bonington nacque ad Arnold, vicino a Nottingham, in Inghilterra, da un disegnatore di ritratti e paesaggi e da un insegnante. Impar\u00f2 ben presto dal padre ad utilizzare gli acquerelli e all'et\u00e0 di undici anni partecip\u00f2 alla sua prima esposizione presso la \"Liverpool Academy\": nel 1817 si trasfer\u00ec a Calais con la famiglia e inizi\u00f2 a prendere lezioni di pittura da Fran\u00e7ois Louis Thomas Francia, che lo inizi\u00f2 all'acquerellismo britannico.\nNel 1818, la famiglia si spost\u00f2 a Parigi, dove Richard incontr\u00f2 Eug\u00e8ne Delacroix, di cui divenne ben presto amico fraterno: lavor\u00f2 per un certo periodo di tempo copiando i paesaggisti olandesi e fiamminghi al Louvre e nel 1820 si iscrisse all'Accademia di Belle Arti, dove ricevette lezioni da Antoine-Jean Gros. Durante questo periodo, prese l'abitudine di fare lunghe passeggiate nei sobborghi di Parigi e nelle campagne circostanti, prendendo appunti e schizzi per i suoi dipinti. Il primo di questi fu esposto al \"Salon\" del 1822 ottenendo riconoscimenti e premi.\nDurante un suo soggiorno inglese, compiuto assieme al fido Delacroix effettu\u00f2 numerosi ritratti di celebrit\u00e0, come \"Mazarino e Anna d'Austria\", \"Enrico IV e l'ambasciatore di Spagna\", \"Francesco I e la Regina di Navarra\" mirando soprattutto alla freschezza del colore e alla espressivit\u00e0 dei sentimenti.\nDistante dalle polemiche fra romantici e classici, pi\u00f9 affine ai paesaggisti settecenteschi si lasci\u00f2 ispirare dalle vedute delle piccole localit\u00e0 lungo la Senna, di Ruen, di Abbeville.\nBonington lavor\u00f2 anche come litografo, illustratore ed architetto: illustr\u00f2 i \"Voyages pittoresques dans l'ancienne France\" del Barone Taylor e produsse \"Restes et Fragmens\", una raccolta di schizzi a soggetto medievale e classico. Nel 1824 vinse la medaglia d'oro al \"Salon\" insieme a John Constable e Anthony Vandyke Copley Fielding.\nDopo il soggiorno italiano espose al Salon del 1827 una serie di narrazioni frutto di acquerelli e disegni ispirate dalle localit\u00e0 visitate. \nMor\u00ec a Londra di tubercolosi il 23 settembre 1828, all'et\u00e0 di ventisei anni.\nLe sue opere vennero valorizzati dal movimento impressionista, che ruppero lo schematismo delle regole accademiche a favore di una maggiore spontaneit\u00e0 e di un maggiore sguardo alla natura."}
{"id": "518413", "revid": "125541910", "url": "https://it.wikipedia.org/wiki?curid=518413", "title": "Tuning (veicoli)", "text": "Con il termine tuning si intende la modifica di un veicolo rispetto agli standard produttivi di serie al fine di adeguarlo ai propri gusti o alle proprie specifiche esigenze.\nStoria.\nIl tuning (dall'inglese \"to tune\", regolare, accordare, mettere a punto) \u00e8 originario degli Stati Uniti d'America negli anni sessanta con le \"Hot rod\", le \"T-bucket\" e le \"Lowrider\" per restare nel campo delle quattro ruote o, in campo motociclistico, nei \"Chopper\".\nSolo in un secondo momento raggiunge l'Europa e quindi l'Italia, diventando cos\u00ec un fenomeno conosciuto in tutto il mondo.\nCi sono anche marchi automobilistici come, ad esempio, Abarth, che hanno deciso di dedicarsi a questo fenomeno, strategia di marketing decisa per avvicinarsi al pubblico giovane e per evidenziare la caratteristica di \"preparatore\" che il marchio porta con s\u00e9.\nTipologie di modifiche.\nSotto la denominazione di \"tuning\", rientrano tutte le modifiche effettuate a un determinato veicolo (non necessariamente automobili, ma anche ciclomotori, moto, kart, quad).\nLe modifiche riguardano principalmente 5 categorie:\nTutte le modifiche sopra citate, essendo fortemente influenzate dallo stile personale che si vuole dare al veicolo, sono difficilmente uniformabili dal punto di vista legale, almeno in Italia. All'estero la situazione pu\u00f2 essere diversa, in Germania, ad esempio, esiste il T\u00dcV che certifica e controlla le modifiche effettuate omologando la vettura.\nNe consegue che, fatta eccezione per la sostituzione della parte terminale dell'impianto di scarico (detta silenziatore), che se effettuata utilizzando un componente omologato e specifico, non richiede l'aggiornamento della carta di circolazione, quasi tutte le altre modifiche di carattere estetico o meccanico effettuate, sono ammesse solo dopo aver effettuato regolare collaudo del veicolo presso le sedi della Motorizzazione Civile, muniti di nullaosta della casa costruttrice.\nLa sostituzione dei cerchi, se effettuata con altri di uguale misura, o di misura diversa ma riportata in origine sul libretto di circolazione del veicolo, \u00e8 ammessa senza sostenere l'onere di alcuna revisione. \u00c8 per\u00f2 fondamentale verificare che siano idonei alla massa del veicolo in questione.\nTuning estetico.\nPer tuning estetico si intende l'elaborazione della vettura o di altro veicolo dal punto di vista esclusivamente estetico; si possono limitare alla carrozzeria, oppure comprendere anche l'interno del veicolo nei casi di automobili o camion. Vista la natura soggettiva del fenomeno, sono possibili molteplici combinazioni di interventi, molte delle quali non strettamente catalogabili; si possono per\u00f2 distinguere essenzialmente due categorie:\nTuning estetico degli esterni.\nIl tuning estetico degli esterni nelle automobili si realizza, nella maggioranza dei casi, con l'aggiunta di elementi della carrozzeria quali \"minigonne\", alettoni posteriori, spoiler, appendici sottoparaurti anteriori o posteriori e, nei casi pi\u00f9 estremi, la sostituzione completa dei paraurti con altri del design pi\u00f9 sportivo, l'applicazione di prese d'aria sul cofano e/o sul tettuccio, l'allargamento dei parafanghi o il rimodellamento della carrozzeria al fine di modificare la linea originale del veicolo. \nInterventi meno invasivi comprendono la riverniciatura parziale o totale del veicolo, l'oscuramento dei cristalli e la sostituzione dei gruppi ottici anteriori e posteriori. \nLa modifica dei colori esterni si pu\u00f2 ottenere con diverse tecniche, oltre alla riverniciatura. Una tecnica innovativa utilizzata nel tuning \u00e8 il \"wrapping\", ovvero rivestimento con una speciale pellicola che oltre a permettere facilmente di cambiare il colore, protegge la vernice originale; questa tecnica comprende tutti i tipi di colori e pu\u00f2 anche essere utilizzata per aerografare il mezzo (sia esso moto, auto, camion, scooter ecc.) o per pubblicizzare la propria attivit\u00e0. La tecnica della \"cubicatura\" consente di coprire componenti smontabili con dei disegni stampati di fantasia o che richiamano altri materiali. Ad esempio \u00e8 possibile decorare un componente di plastica con un disegno che ricorda la fibra di carbonio. \nPer quanto riguarda ciclomotori e moto, le operazioni pi\u00f9 comuni oltre alla riverniciatura e all'applicazione di adesivi sono la sostituzione di elementi della carrozzeria (carene, codone, parafanghi), sella, specchietti retrovisori e segnalatori di direzione e l'oscuramento o la sostituzione del cupolino.\nTuning estetico degli interni.\nL'altro sottoinsieme del tuning estetico \u00e8 quello che riguarda gli interni. Modifiche tipiche in questo senso riguardano la strumentazione interna (plancia del cruscotto, indicatori aggiuntivi, carputers), la sostituzione di volante, pomello e cuffia del cambio, pedaliere, leva e cuffia del freno a mano, sostituzione dei sedili o rivestimento degli stessi, luci interne e riverniciatura del cruscotto e dei pannelli di rivestimento interni.\nTuning meccanico.\nGli interventi di tipo meccanico possono riguardare vari componenti del veicolo.\nIn genere si divide in diversi settori di intervento:\nGli interventi al motore e al sistema di scarico possono consistere, ad esempio, nella semplice sostituzione del silenziatore o del filtro dell'aria con altro di tipo sportivo, o spingersi a livelli pi\u00f9 tecnici, come la sostituzione degli alberi a camme, della frizione, del cambio, aggiunta di sistemi di sovralimentazione, rimappature della centralina del veicolo. Anche in questo caso, le personalizzazioni possono spingersi a livelli estremi, fermo restando la difficolt\u00e0 di rientrare nell'ambito della legalit\u00e0 con modifiche di questo tipo.\nGli interventi all'impianto frenante consistono solitamente nel montaggio di dischi freno di dimensione maggiorata e/o forgiati in leghe pi\u00f9 resistenti e nella sostituzione di pinze e pastiglie di derivazione sportiva, tesi a garantire prestazioni pi\u00f9 elevate, soprattutto in presenza di modifiche al motore che aumentino la potenza del veicolo (sia esso una automobile o un altro mezzo).\nLa sostituzione dei cerchi originali con altri solitamente in lega leggera, rientra sia in ambito estetico, che meccanico, dato che , il montaggio di cerchi di misura maggiore rispetto all'originale necessita pneumatici pi\u00f9 grandi, i quali modificano prestazioni e tenuta di strada del veicolo. Va citato infine anche l'uso di distanziali, che hanno lo scopo di aumentare l'escursione della gomma dal mozzo di montaggio, aumentando cos\u00ec la tenuta di strada del veicolo.\nGli interventi sulle sospensioni hanno lo scopo di \"abbassare\" e \"irrigidire\" il veicolo, aumentandone cos\u00ec la tenuta di strada e la stabilit\u00e0, specialmente in curva.\nPossono riguardare solo le molle, o estendersi anche all'ammortizzatore, il quale pu\u00f2 avere taratura fissa, regolabile (con la possibilit\u00e0 di regolare l'altezza a piacimento con interventi sull'ammortizzatore stesso) o sistemi estremi che consentono di modificare elettronicamente i parametri di altezza e taratura dall'interno dell'abitacolo. Vanno inoltre segnalate le cosiddette sospensioni idrauliche, che si possono estendere in maniera molto evidente causando l'innalzamento o l'abbassamento di parte del veicolo, con escursioni anche di parecchi centimetri da terra, il cui utilizzo \u00e8 confinato a scopi prettamente estetici.\nTuning audio e video.\n\u00c8 il tipo di tuning praticato dai cultori del car audio, ossia delle prestazioni dell'impianto audio della vettura. Le modifiche pi\u00f9 classiche sono l'adozione di uno o pi\u00f9 amplificatori, altoparlanti dedicati alle varie frequenze (tweeter, midrange, woofer e subwoofer), una sorgente autoradio di qualit\u00e0 e un crossover in grado di separare le varie frequenze sonore e destinarle ai vari altoparlanti. \nNelle preparazioni pi\u00f9 estreme, si arriva a modificare completamente l'assetto del vano portabagagli, installandovi tutto il materiale sopracitato, con l'aggiunta di luci al Neon o Led ottenendo un effetto stroboscopico in grado di operare in sincrono con la musica.\nNegli ultimi anni ha preso piede anche l'utilizzo di sorgenti dotate di lettore DVD incorporato, e ancor pi\u00f9 recentemente l'utilizzo di schermi supplementari situati anche nel baule o in altre zone dell'auto, come per esempio dietro i poggiatesta , al posto della plafoniera d'illuminazione dell'abitacolo.\nLegislazione.\nLa legislazione vigente in Italia ha reso estremamente difficile e controversa la pratica del tuning, ostacolando, con pratiche burocratiche spesso difficili da espletare, la possibilit\u00e0 di elaborare il proprio veicolo restando nella legalit\u00e0.\nDiversamente da quanto successo in altri paesi, come la Germania, la Svizzera o la Spagna, nei quali da molti anni il fenomeno \u00e8 stato liberalizzato al fine di controllarlo meglio e dare impulso alle industrie di settore, in Italia si \u00e8 cominciato a modificare la legislazione in materia solo negli ultimi anni, modificando le responsabilit\u00e0 in caso di modifica e valutando la situazione in maniera meno generalista.\nImportante passo avanti ha significato in tal senso il decreto Milleproroghe del 2009, che ha gettato le basi per la futura regolamentazione in questo delicato settore"}
{"id": "518415", "revid": "18323", "url": "https://it.wikipedia.org/wiki?curid=518415", "title": "Menopausa", "text": "La menopausa (dal greco \"\"\u03bc\u03ae\u03bd\" (gen. \"\u03bc\u03b7\u03bd\u03cc\u03c2\") mese, e \"\u03c0\u03b1\u1fe6\u03c3\u03b9\u03c2\"\", cessazione) \u00e8 l'evento fisiologico che nella donna corrisponde al termine dell'et\u00e0 fertile. Nello specifico, la menopausa \u00e8 definita in maniera retrospettiva: essa corrisponde al periodo in cui i cicli mestruali sono mancati per 12 mesi. Nell'uso comune del termine invece si indica soltanto una notevole diminuzione dei fluidi, coincidente con il periodo del climaterio femminile.\nLa caratteristica principale della menopausa \u00e8 la perdita \"permanente\" della funzione principale delle ovaie: esse non producono pi\u00f9 follicoli ovarici e di conseguenza nemmeno estrogeni. La produzione di follicoli ovarici \u00e8 destinata ad esaurirsi in ogni donna perch\u00e9, a differenza degli uomini, il numero di gameti femminili \u00e8 ben definito gi\u00e0 a partire dalla nascita (riserva ovarica).\nTale stato provoca una serie di mutamenti nella donna che riguardano gli aspetti trofici, metabolici, sessuali e psicologici, con una serie di manifestazioni (sintomi) che variano a seconda della persona e possono essere pi\u00f9 o meno marcati, ma non tutti sono collegabili alla menopausa in s\u00e9, poich\u00e9 influiscono altri fattori come il contesto familiare e sociale. \nL'essere umano non \u00e8 l'unica specie animale soggetta a tale evento: lo stesso fenomeno \u00e8 stato osservato anche in altri primati e nei cetacei.\nEpidemiologia.\nNormalmente l'et\u00e0 in cui si riscontra la menopausa, ovvero la fine della secrezione dei flussi mestruali, \u00e8 fra i 45 e i 50 anni come media mondiale. Tale periodo anagrafico, secondo quanto pervenutoci, non ha subito rilevanti variazioni nel corso dei tempi: infatti anche all'epoca dei Greci e dell'impero romano l'et\u00e0 si aggirava intorno ai 45 anni.\nEsistono aggravanti, fattori di rischio che interferiscono solitamente diminuendo l'et\u00e0 anagrafica di tale evento:\nDefinizioni.\nPremenopausa.\nQuesta fase \u00e8 caratterizzata dai primi squilibri ormonali: i livelli plasmatici dell'inibina diminuiscono mentre l'ormone follicolo-stimolante (richiamato in letteratura con l'acronimo inglese FSH) si riscontra maggiormente rispetto alla norma. Altri squilibri non compaiono: il ciclo e la quantit\u00e0 di estrogeni rimangono regolari fino ad un'et\u00e0 inferiore ai 40 anni.. Continuando nel tempo si osserva sempre di pi\u00f9 un innalzamento del FSH mentre i cicli diventano sempre di pi\u00f9 anovulari, negli ultimi 30 mesi prima della menopausa,\nIpotesi.\nEsistono numerose ipotesi per quanto riguarda la causa della menopausa, alcuni studi si sono concentrati sull'evoluzione del FSH e sulle gonadotropine cercando un coinvolgimento dell'asse ipotalamo-ipofisario ma attualmente l'ipotesi pi\u00f9 accreditata \u00e8 quella che la causa risieda nell'ovaio stesso. Infatti secondo tale teoria i follicoli, soggetti a deterioramento, vengono scelti dall'organismo stesso: utilizza dapprima i pi\u00f9 resistenti, che nel corso degli anni devono essere sostituiti perch\u00e9 vengono consumati, ma all'atto della sostituzione i nuovi follicoli partono gi\u00e0 danneggiati: questo comporterebbe la deplezione-atresia follicolare.\nSintomatologia.\nI sintomi e i segni clinici si possono dividere a seconda del tempo in cui si manifestano, avendo quindi manifestazioni immediate, differite e le ultime le tardive:\nManifestazioni immediate.\nOltre all'ovvia alterazione del quadro mestruale, (polimenorrea, oligomenorrea, ipomenorrea e ipermenorrea) in questa fase vengono espressi i primi disturbi di tipo psicologico, ansia, irritabilit\u00e0, nervosismo e disforia.\nNeurologicamente si assiste a un invecchiamento della persona, con conseguente diminuzione delle capacit\u00e0 di concentrazione e di memoria. Inoltre si nota un aumento del peso della persona. Fra le manifestazioni minori si pu\u00f2 mostrare anche orticaria.\nVampate di calore.\nFra le manifestazioni a livello vasomotorio le vampate di calore sono le pi\u00f9 frequenti.\nVi sono episodi di improvvisi sbalzi di temperatura, la donna comincia a sudare improvvisamente e sente vampate di calore, tali episodi si riscontrano in 65-75% dei casi e non a caso \u00e8 uno dei sintomi principali. La percentuale cambia a seconda della zona, per via delle abitudini anche alimentari del luogo, nell'Indonesia ad esempio le donne che hanno tale disturbo si riducono dal 20 fino al 10%, in Cina invece la percentuale si ferma al 25%. Studi clinici hanno anche calcolato la durata del fenomeno che raramente supera i 6 minuti. Generalmente si manifesta anche nel 20% delle donne in premenopausa anche in condizioni ormonali nella norma. L'arrossamento coinvolge la testa e le parti limitrofe (viso, collo e nuca), mentre successivamente vi \u00e8 un calo di temperatura fino a una sensazione di freddo. Per quanto riguarda la durata, sia della singola manifestazione sia della frequenza con cui si mostra, sono considerate molto variabili. Alcuni studi hanno studiato una correlazione della frequenza con la temperatura esterna: a basse temperature esse sono meno frequenti, mentre al contrario con alte temperature gli episodi aumentano. Un'altra correlazione \u00e8 stata riscontrata durante la notte, dove contribuiscono ad avere un sonno disturbato. Infine per quanto riguarda la durata del sintomo spesso persistono anche per cinque anni dalla menopausa (anche se generalmente dura 1-2 anni).\n\u00c8 ben documentata l'azione favorevole degli isoflavoni e derivati della soia sulle vampate.\nDepressione.\nFra i fattori psicologici il pi\u00f9 importante resta la depressione (la media calcolata \u00e8 del 50% delle donne), ma l'espressione di tale disturbo cambia a seconda dell'etnia; ad esempio \u00e8 stato mostrato come, rispetto alle donne bianche, le afroamericane risentano maggiormente di questa condizione psicologica.\nLa causa che comporta tale correlazione non \u00e8 ben compresa, ma si pensa sia anch'essa un effetto della diminuzione degli ormoni, pi\u00f9 precisamente della diminuzione dell'estradiolo, un ormone che viene prodotto dalle ovaie durante il ciclo mestruale. Fra l'altro \u00e8 stato notato come persista soprattutto all'inizio, quando una donna entra nello stato di menopausa, spesso si hanno anche ricadute in tale evento.\nQuesta correlazione \u00e8 discussa anche nel caso di donne che hanno subito isterectomia; alcuni studi statunitensi mostrano non esserci associazione, mentre altri studi canadesi invece mostrano peggioramenti dello stato depressivo delle donne.\nDisturbi del sonno.\nFra i disturbi legati all'attivit\u00e0 di riposo notturna i pi\u00f9 frequenti sono la difficolt\u00e0 nell'addormentarsi, nelle donne pi\u00f9 frequentemente si assiste a un sonno agitato, capita sovente che si sveglino durante la notte, e questo stato peggiora inizialmente, il disturbo pi\u00f9 grave per quanto riguarda il sonno \u00e8 la privazione di esso, l'insonnia, anomalia che pu\u00f2 essere una complicanza della perimenopausa, diffusa soprattutto nelle donne ispaniche.\nManifestazioni differite.\nSuccessivamente cominciano le modificazioni a livello cutaneo, l'epidermide e il derma si assottigliano, in quest'ultimo caso si nota una diminuzione del collagene nella donna. Tali variazioni provocano le varie atrofie, che non riguardano soltanto l'apparato genito-urinario ma anche la cute in genere, diventando meno elastica e disidradata, ci\u00f2 causa un aumento delle rughe e sensazioni di prurito, inoltre si manifestano artralgie a livello delle articolazioni distali (ginocchia, anca, colonna vertebrale), l'incidenza \u00e8 del 50%..\nDiminuzione del desiderio sessuale.\nMolti studi hanno dimostrato che con i cambiamenti ormonali della menopausa il desiderio sessuale nelle donne diminuisce, anche se studi e interviste effettuate confermano che le donne rimangono ancora soddisfatte del loro rapporto con il partner anche successivamente lo stato di menopausa. Inoltre vi \u00e8 anche un aumento nella difficolt\u00e0 nel praticare l'attivit\u00e0 sessuale (si mostra la dispareunia, il dolore vaginale quando si tenta una penetrazione), disorgasmia e bruciore dopo il rapporto sessuale\nSindrome urologica.\nPer quanto riguarda l'atrofia vaginale, spesso tale evento si accompagna con cistiti e uretriti, essa porta spesso a quella che viene definita come la sindrome urologica della menopausa. Tale sindrome \u00e8 caratterizzata dai seguenti elementi:\nData l'elevata sensibilit\u00e0 delle varie terminazioni nervose dell'apparato risulta sufficiente a volte il solo passaggio dell'urina per scatenare la sindrome, tali disturbi si ritrovano nel 50% delle donne al raggiungimento della menopausa.\nManifestazioni tardive.\nNella fase finale si assistono a sintomi di carattere fisico caratteristici, fra i quali ci sono dolori muscolari, diminuzione della massa ossea all'origine dell'osteoporosi, calo di energia fisica, disturbi urinari. Recenti studi hanno anche rilevato un aumento della pressione arteriosa rispetto a quella delle donne fertili.\nOsteoporosi.\nL'osteoporosi \u00e8 una riduzione della densit\u00e0 ossea che pu\u00f2 comportare facilmente fratture se sottoposte a traumi di piccole entit\u00e0.\nEsistono due tipologie:\nQuando una donna si trova nel periodo della perimenopausa si assiste al fenomeno dell'aumento del riassorbimento osseo, anche questo fattore \u00e8 correlato alla mancanza degli estrogeni.\nManifestazioni cardiologiche.\nUna volta raggiunta la menopausa \u00e8 stata registrato un aumento delle malattie cardiologiche per\u00f2 la mortalit\u00e0 dovuta a tale complicanza non \u00e8 superiore rispetto a quella del cancro alla mammella. Il rapporto donna-uomo cambia dopo l'evento: prima si mostra un rapporto di 1:5, successivamente la differenza diminuisce notevolmente e superati i 70 anni l'incidenza risulta identica in entrambi i sessi. Tralasciando le conseguenze del solo fattore et\u00e0, la diminuzione degli estrogeni comporta ipertriglicemia, diabete, ipertensione, dislipidemia oltre all'obesit\u00e0, sono tutti fattori pericolosi per il lavoro del cuore e la loro manifestazione cumulativa porta a elevati rischi cardiologici. Studi recenti hanno dimostrato che nella fase della menopausa si riducono i livelli di HDL e aumentano i valori dell'apolipoproteina B.\nDiagnosi.\nPer una corretta diagnosi bisogna attendere 12 mesi dall'ultima mestruazione, ma dai 6 mesi in poi la probabilit\u00e0 \u00e8 molto alta. Raramente, perch\u00e9 solitamente non \u00e8 ritenuto necessario, si pu\u00f2 effettuare il dosaggio di FSH.\nAltro esame \u00e8 lo screening per l'osteoporosi, complicanza comune, da effettuare soprattutto in persone dalla sesta decade.\nDiagnosi differenziale.\nEsistono diverse condizioni patologiche che possono comportare a manifestazioni simili alla menopausa:\nQuestionario.\nPer diversi anni \u00e8 stato sperimentato, in Germania, un questionario basato su una scala di valori, denominata MRS, composta di 10 domande dirette alle donne nello stato di post-menopausa. I soggetti dovevano esprimere, tramite un punteggio graduato da 0 a 4, l'intensit\u00e0 dei sintomi, delle complicanze e delle valutazioni sul loro stato di salute, prima e dopo il trattamento che esse ricevevano. La validit\u00e0 del questionario \u00e8 per\u00f2 messa in discussione da diversi anni e queste perplessit\u00e0 sono state tradotte in diverse lingue, dal messicano all'inglese.\nRischi derivati.\nDurante lo stato della menopausa \u00e8 stata riscontrata una maggiore pericolosit\u00e0 per quanto riguarda le operazioni cardiache in genere e in particolare quelle che coinvolgono la valvola mitrale, ci\u00f2 \u00e8 sempre dovuto allo sbalzo degli ormoni nell'individuo; \u00e8 stato calcolato che le donne di un'et\u00e0 racchiusa nel periodo 40-59 anni dimostra una mortalit\u00e0 pi\u00f9 che doppia rispetto agli uomini della stessa et\u00e0, tale rapporto diminuisce notevolmente sia prima sia dopo tale periodo.\nTerapia.\nIl periodo in cui la donna vive nello stato di menopausa comprende una buona parte della sua vita complessiva: infatti se da un lato l'aspettativa di vita media diventa sempre maggiore, dall'altro l'inizio della menopausa continua a collocarsi alla medesima et\u00e0. Questo comporta un ampliamento sempre maggiore negli ultimi anni ma anche nel futuro del tempo in cui la donna vive la sua vita nello stato di menopausa. Le donne che vivendo in tale stato cercano un sollievo, una possibile cura sono soltanto una piccolissima parte, stimata, da studi effettuati intorno al 10%. Esiste una terapia sostitutiva con somministrazioni di estrogeni. Il trattamento normale varia e mira alla cura dei sintomi soprattutto quando essi sono troppo invadenti.\nSono state provate anche cure alternative: l'agopuntura, provoca un notevole effetto placebo, mentre erbe medicinali non hanno conseguito nessun risultato. Per quanto riguarda la somministrazione di vitamina E il sollievo che comporta \u00e8 stato dimostrato minimo.\nTerapia ormonale.\nViene utilizzata per combattere diversi sintomi della menopausa, ma non per l'osteoporosi.\nBenefici e rischi.\nFra le varie controindicazioni si ritrovano:\nVi sono anche altri aumenti che si contrappongono a:\nControversia cardiovascolare.\nStudi hanno dimostrato che per quanto riguarda patologie cardiache, i benefici per tale terapia sono del 50%, di contro importanti studi, pubblicati lo stesso anno, hanno invece constatato che l'intervento potrebbe invece aumentare il rischio di cardiopatia.\nEstrogeni.\nPossono essere somministrati per via orale, transvaginale, transdermica e anche endonasale (per il solo estradiolo):\nProgestinici.\nTali farmaci si somministrano spesso in combinazione con gli estrogeni al fine di fornire un trattamento pi\u00f9 completo, capita che vengono anche utilizzati da soli per prevenzione del carcinoma endometriale (se utilizzano il tamoxifene) o per combattere i sintomi collegabili ai disturbi vasomotori.\nA seconda delle dosi somministrate, essi producono effetti diversi sugli estrogeni: con basse dosi indeboliscono la risposta delle cellule agli stimoli imposti dagli estrogeni, ad alte dosi provocano citotossicit\u00e0 perch\u00e9 bloccano completamente la produzione di steroidi sessuali nel corpo.\nEffetti indesiderati.\nI rischi e gli effetti non voluti dipendono dalla quantit\u00e0 somministrata e dal tempo di somministrazione, studi hanno dimostrato che se elevati e se sono somministrati per poco tempo essi causano gravi effetti a livello cardiaco. Negli ultimi anni sono cambiate le modalit\u00e0 di somministrazione e si sono scoperte nuove molecole che comportano un minore rischio (ridotto del 75%), per quanto riguarda la coagulazione e sulle alterazione metaboliche.\nCasi particolari.\nAtrofia vaginale, creme con estrogeni con somministrazione di progestinico (se vi \u00e8 la presenza dell'utero)\nAltre terapie.\nFitoestrogeni (isoflavoni, genisteina e daidzeina), sono composti che si estraggono dalle piante, con struttura simile all'estradiolo, la cui azione nell'organismo ricorda quella degli estrogeni ovarici data la loro affinit\u00e0 per ER-beta ed ER-alpha. Gli studi effettuati con tali composti indicherebbero un effetto positivo sulla circolazione, un effetto cardioprotettivo, un effetto protettivo contro l'obesit\u00e0, protezione verso lo sviluppo di sindromi metaboliche (quali ad esempio il Diabete Mellito), un effetto protettivo contro lo sviluppo del tumore alla mammella e, infine, un effetto ansiolitico ed antidepressivo. Gli estratti provengono dalle piante di soia e Trifolium pratense.\nSEEMs.\nI SEEMs (acronimo inglese di \"Selective Estrogen Enzyme Modulators\", modulatori enzimatici selettivi degli estrogeni) hanno una particolare funzione estrogena, riescono infatti a modulare le loro funzioni a livello sia tissutale sia degli organi coinvolti.\nI pi\u00f9 utilizzati sono:\nAltri ancora sono il veralipride la bromocriptina, la clonidina efficace contro la cefalea e le vampate, metil-dopa che lavora sui recettori alfa-adrenergici.\nSERMs.\nI SERMs acronimo inglese di (selective estrogen receptor modulators), in italiano: modulatori selettivi dei recettori estrogenici). Tra questi vi sono fitoterapici (fito-SERM) che hanno al contempo azioni agoniste e antagoniste sugli estrogeni; tutti i SERMs tendono a diminuire il colesterolo.\nI pi\u00f9 utilizzati sono:\nNuovi SERM.\nAltri SERM in studio sono:\nPost-menopausa.\nNegli anni successivi all'evento della menopausa occorrono eseguire alcuni esami clinici alla donna, alcuni annualmente altri solo se si verificano certe situazioni.\nUna lista degli esami da effettuare per controllo:\nCollegamenti esterni.\nLo sviluppo del Libistrong per alleviare i disturbi della Menopausa"}
{"id": "518427", "revid": "1094066", "url": "https://it.wikipedia.org/wiki?curid=518427", "title": "Associazione Calcio Milan 2005-2006", "text": "Questa voce raccoglie le informazioni riguardanti l'Associazione Calcio Milan nelle competizioni ufficiali della stagione 2005-2006.\nStagione.\nPartiti Tomasson e Hern\u00e1n Crespo, nell'estate 2005 il Milan ingaggia il giovane attaccante Alberto Gilardino, secondo nella classifica cannonieri dei due campionati precedenti con la maglia del , l'esterno ceco Marek Jankulovski, il portiere \u017deljko Kalac, il centrocampista svizzero Johann Vogel e il centravanti Christian Vieri, proveniente dall'Inter, poi ceduto a gennaio al e sostituito dal brasiliano M\u00e1rcio Amoroso. Christian Abbiati e Cristian Brocchi vengono prestati rispettivamente a Juventus e Fiorentina. Lasciano definitivamente il club Pancaro e Dhorasoo.\nIn campionato, in casa la squadra ottiene 18 vittorie e un pareggio (1-1 contro la Sampdoria), con risultati meno buoni in trasferta. Con questo rendimento nelle partite interne eguaglia il record stabilito dal Grande Torino nel 1948-1949, con 18 vittorie e un pareggio in 19 partite. Nel girone d'andata, dopo aver inflitto ai bianconeri la loro prima e unica sconfitta in campionato (3-1 a San Siro il 29 ottobre 2005), i rossoneri perdono il derby: non accadeva dal marzo 2002. Nel girone di ritorno, con 16 vittorie in 19 gare, il Milan riduce da 14 a 3 i punti di svantaggio sulla squadra piemontese, chiudendo il campionato a 88 punti, quota che rappresenta un record per i rossoneri, da quando \u00e8 stato introdotto il girone unico. In seguito alle sentenze relative allo scandalo del calcio italiano questo scudetto verr\u00e0 poi revocato ai bianconeri e assegnato, a differenza dell'anno precedente, all'Inter a tavolino, terza classificata dopo i risultati del campo, mentre il Milan sar\u00e0 penalizzato di 30 punti e declassato quindi dalla seconda posizione alla terza a 58 punti per delibera della CAF per responsabilit\u00e0 oggettiva. con questa classifica il Milan si qualifica per i preliminari di Champions League 2006-2007.\nIn Coppa Italia la squadra viene eliminata ai quarti di finale dal Palermo dopo aver avuto la meglio sul agli ottavi.\nIn Champions League, dopo aver vinto il proprio girone con un punto di vantaggio sul precedendo anche e Fenerbah\u00e7e, l'8 marzo 2006 il Milan sconfigge il Bayern Monaco per 4-1 nel ritorno degli ottavi di finale di Champions League, eliminandolo dopo l'1-1 dell'Allianz Arena. Il club rossonero, cos\u00ec, diventa l'unica squadra europea ad aver partecipato ai quarti di finale della competizione in tutte le ultime quattro edizioni. Con questi risultati il club riesce a consolidare il suo primato nella classifica della UEFA. Ai quarti di finale il Milan estromette i francesi del Lione, pareggiando per 0-0 in Francia e battendo gli avversari per 3-1 a San Siro: sono decisive le reti nei minuti finali di Inzaghi e \u0160ev\u010denko. Grazie a questo gol l'ucraino (che al termine della competizione sar\u00e0 capocannoniere con 9 gol) diventa il miglior marcatore di tutti i tempi della Champions League. La squadra viene eliminata in semifinale dal Barcellona, (allenato dall'ex milanista Frank Rijkaard) poi vincitore del trofeo: nella partita di andata a San Siro vincono i blaugrana per 1-0 (gol di Giuly), mentre la partita di ritorno al Camp Nou (in cui si registra un gol annullato a \u0160ev\u010denko che secondo la critica era regolare) termina 0-0. Si tratta della seconda eliminazione nella storia del club in semifinale di Coppa dei Campioni-Champions League, dopo quella del 1956 subita a vantaggio del Real Madrid. Al termine della stagione \u0160ev\u010denko \u00e8 ceduto al Chelsea dopo sette anni in rossonero.\nA fine stagione, il Milan viene coinvolto, insieme ad altre importanti societ\u00e0 italiane, nello scandalo di Calciopoli per presunti illeciti sportivi relativi alla stagione 2004-2005. Il 25 luglio 2006 la Corte Federale, alla quale il club era ricorso contro la sentenza di primo grado della giustizia sportiva, condanna il Milan a scontare una penalizzazione di 30 punti nel campionato 2005-2006 (pi\u00f9 8 punti in quello 2006-2007); il club scivola cos\u00ec dalla seconda alla terza posizione in classifica, piazzamento utile per la qualificazione ai preliminari della Champions League 2006-2007. Adriano Galliani, vicepresidente, e Leonardo Meani, addetto agli arbitri, vengono puniti con un'inibizione pari rispettivamente a 9 mesi e 2 anni e 6 mesi.\nMaglie e sponsor.\nLo sponsor tecnico per la stagione 2005-2006 \u00e8 Adidas, mentre lo sponsor ufficiale \u00e8 Opel Zafira. La divisa \u00e8 una maglia a strisce verticali della stessa dimensione, rosse e nere, con pantaloncini bianchi e calzettoni neri. La divisa di riserva \u00e8 completamente bianca, mentre la terza divisa \u00e8 una maglia e pantaloncini neri con calzettoni neri.\nOrganigramma societario.\nDal sito internet ufficiale della societ\u00e0.\nArea direttiva\nArea organizzativa\nArea comunicazione\nArea marketing\nArea tecnica\nArea sanitaria\nStatistiche.\nStatistiche dei giocatori.\nSono in corsivo i calciatori che hanno lasciato la societ\u00e0 durante la stagione."}
{"id": "518429", "revid": "16073", "url": "https://it.wikipedia.org/wiki?curid=518429", "title": "Limsup", "text": ""}
{"id": "518431", "revid": "16073", "url": "https://it.wikipedia.org/wiki?curid=518431", "title": "Liminf", "text": ""}
{"id": "518438", "revid": "1524446", "url": "https://it.wikipedia.org/wiki?curid=518438", "title": "Meistriliiga", "text": "La Meistriliiga \u00e8 la divisione principale del campionato estone di calcio. Organizzato dal 1992, anno dell'indipendenza del Paese, dalla federazione calcistica dell'Estonia, \u00e8 composto da dieci squadre. Le squadre pi\u00f9 titolate sono il Flora Tallinn, Levadia Tallinn e Sport Tallinn.\nIn base al coefficiente UEFA, nella stagione 2017-2018 \u00e8 il 43\u00ba campionato pi\u00f9 competitivo d'Europa.\nStoria.\nIl primo campionato nazionale viene organizzato fin dal 1921, quando l'Estonia era una repubblica indipendente. Successivamente, dal 1945 al 1991 le squadre estoni partecipano al campionato sovietico di calcio.\nDal 1992 viene organizzato l'attuale campionato che si svolgeva all'interno dell'anno solare: nella prima edizione le quattordici squadre sono divise equamente in due gironi all'italiana: le prime quattro di ciascun gruppo lottano per il titolo in un altro raggruppamento che le contiene tutte e otto. Dal campionato successivo il campionato viene disputato a cavallo di due anni, come in uso in molti campionati europei, ed ha la forma di un girone andata e ritorno a dodici squadre. Nel campionato 1994-95 la forma cambia ancora: girone all'italiana di otto squadre, le prime sei ne formano un altro e lottano per il titolo. Nel 1998 si torna a disputare il campionato nell'anno solare, che per motivi di tempo vede le otto squadre affrontarsi in un girone andata - ritorno.\nDal campionato successivo il formato diviene quello attuale: girone all'italiana doppio, con le squadre che si affrontano tutte quattro volte, con otto squadre. Dal 2005 il numero di compagini \u00e8 stato aumentato alle attuali dieci.\nDalla stagione 2020 il campionato \u00e8 divenuto professionistico.\nFormato.\nLe dieci squadre partecipanti si affrontano in un doppio girone all'italiana di andata e ritorno, per un totale di trentasei giornate. L'ultima classificata \u00e8 retrocessa direttamente in Esiliiga, mentre la penultima disputa uno spareggio contro la seconda classificata della Esiliiga per la permanenza in Meistriliiga.\nLa squadra campione di Estonia ha il diritto a partecipare alla UEFA Champions League partendo dal secondo turno preliminare, mentre le squadre classificate al secondo e terzo posto sono ammesse alla UEFA Europa League partendo dal primo turno preliminare.\nLe squadre.\nSono 37 le squadre ad aver preso parte alle 32 stagioni della Meistriliiga dal 1992 al 2022. In grassetto le squadre partecipanti alla Meistriliiga 2022.\nAlbo d'oro.\nPost indipendenza.\nNel 2015 il Flora Tallinn \u00e8 stata la prima squadra estone a raggiungere il traguardo di dieci campionati di Meistriliiga vinti. Nel 2021 anche il Levadia riesce a raggiungere la doppia cifra di successi."}
{"id": "518450", "revid": "339392", "url": "https://it.wikipedia.org/wiki?curid=518450", "title": "DTWOF", "text": ""}
{"id": "518451", "revid": "287204", "url": "https://it.wikipedia.org/wiki?curid=518451", "title": "Jotunn", "text": ""}
{"id": "518452", "revid": "28402", "url": "https://it.wikipedia.org/wiki?curid=518452", "title": "Numero d'ossidazione", "text": ""}
{"id": "518453", "revid": "1543377", "url": "https://it.wikipedia.org/wiki?curid=518453", "title": "Britny Fox", "text": "I Britny Fox sono un gruppo hair metal statunitense, formatosi a Filadelfia, Pennsylvania, nel 1985.\nBiografia.\nLa band era originariamente composta dal cantante e chitarrista ritmico \"Dizzy\" Dean Davidson, il bassista Billy Childs, il chitarrista solista Michael Kelly Smith e il batterista Tony Destra (quest'ultimi due provenienti dai Cinderella). Il nome del gruppo venne in mente a Davidson, ispirato da un suo antenato gallico.\nGrazie al loro legame con i pi\u00f9 famosi Cinderella, la band fu in grado di ottenere presto un importante contratto discografico. Tuttavia, proprio mentre le cose stavano cominciando a ingranare, Tony Destra rimase ucciso in un tragico incidente automobilistico. La band and\u00f2 temporaneamente avanti con il batterista Adam West in occasione di un tour, prima di reclutare Johnny Dee proveniente dai Waysted.\nIl primo album omonimo dei Britny Fox si rivel\u00f2 uno dei maggiori successi rock della stagione 1988-89: vendette circa un milione di copie e port\u00f2 pi\u00f9 di 625.000 fan alle loro esibizioni. Il gruppo ottenne frequenti passaggi televisivi su MTV grazie ai videoclip dei singoli \"Girlschool\" e \"Long Way to Love\". Dopo la pubblicazione del secondo album, \"Boys in Heat\", Dean Davidson lasci\u00f2 la band per formare i Blackeyed Susan. Venne sostituito dal cantante Tommy Paris nel terzo album \"Bite Down Hard\" nel 1991. Al disco parteciparono anche Zakk Wylde, chitarrista di Ozzy Osbourne, e Rikki Rockett, batterista dei Poison. Il nuovo lavoro vendette meno rispetto ai precedenti due a causa del declino del movimento pop metal, sovrastato in quel periodo dall'ascesa del grunge. I Britny Fox decisero dunque di sciogliersi nel 1992.\nNel 2000 la band si riun\u00ec presentando la stessa formazione che si era divisa otto anni prima. Il quarto album \"Springhead Motorshark\" venne pubblicato nel 2003.\nLa band intraprese un lungo tour mondiale tra il 2007 e il 2008. Inizialmente sarebbe dovuto partire insieme al gruppo anche l'ex batterista dei White Lion, Greg D'Angelo, ma questi si ruppe un piede durante le prove e venne rimpiazzato da Henry Now.\nNegli anni successivi i Britny Fox vennero portati avanti dall'unico membro superstite Billy Childs."}
{"id": "518457", "revid": "198682", "url": "https://it.wikipedia.org/wiki?curid=518457", "title": "Latticello", "text": "Il latticello (in francese \"babeurre\", in tedesco \"Buttermilch\", in inglese \"buttermilk\", in \"finlandese\" piim\u00e4, ovvero \"latte acido\") \u00e8 il sottoprodotto della trasformazione in burro della panna. Dal sapore acidulo, \u00e8 una bevanda popolare nell'Europa settentrionale (Bretagna, Germania, Paesi Bassi, Fennoscandia) e in alcuni paesi asiatici (Afghanistan e Pakistan).\nProduzione.\nCome il siero, scarto della produzione del formaggio, \u00e8 il residuo del processo di coagulazione della caseina. Rispetto a questo, tuttavia, \u00e8 pi\u00f9 acido e meno ricco di lattosio; queste due differenze hanno la medesima origine, giacch\u00e9 il sapore acido deriva dalla fermentazione del lattosio in acido lattico.\nAnticamente si otteneva quando si faceva il burro in casa, lasciando inacidire i residui della lavorazione del burro stesso, oppure creando una miscela con il 50% di latte e il 50% di yogurt bianco intero. Quello che risultava da questa trasformazione veniva infatti chiamato \"latte del burro\" ovvero \"latticello\".\n\u00c8 anche possibile montare della panna fresca fino alla coagulazione della parte grassa: in meno di 10 minuti il burro si separa dalla sua parte liquida che \u00e8 il latticello. Con una confezione di panna fresca da 250 ml si ottengono circa 90 gr. di burro e 125 ml di latticello.\nIl latticello in commercio non \u00e8 pi\u00f9 prodotto assieme al burro, ma direttamente aggiungendo al latte batteri che fanno fermentare il lattosio.\nImpieghi.\nIl latticello \u00e8 un ingrediente fondamentale per moltissimi dolci americani e per il pollo fritto"}
{"id": "518460", "revid": "122788627", "url": "https://it.wikipedia.org/wiki?curid=518460", "title": "Ingusci", "text": "Gli ingusci (, \"Ingu\u0161i\"; in inguscio \u0413I\u0430\u043b\u0433I\u0430\u0439, \"Ghalghai\") sono un gruppo etnico della Federazione Russa insediato nel Caucaso (soprattutto nella Ciscaucasia), per un totale di circa 500.000 persone che praticano il sufismo. Da essi prendono il nome la lingua inguscia, una lingua caucasica nordorientale, e l'Inguscezia, una repubblica autonoma della Federazione Russa.\nNella loro lingua gli Ingusci si chiamano \"ghalghai\" (\"\u0433\u0430\u043b\u0433\u0430\u0439\", \"abitanti della fortezza\", dall'inguscio \"ghal\", \"fortezza\" e \"ghai\" \"abitanti\"). Gli Ingusci sono soprattutto musulmani sufi e parlano l'Inguscio. Nonostante una diffusa credenza, l'inguscio non \u00e8 affatto simile al ceceno, nonostante le due lingue provengano da un ceppo comune. Il popolo inguscio e quello ceceno sono insieme chiamati Vainachi.\nReligione.\nGli ingusci sono musulmani sufi delle confraternite islamiche Naqshbandi e Qadiriyyah.\nStoria.\nDzurdzuk \u00e8 il leggendario antenato del popolo Nakh, che comprende ingusci e ceceni. Il nome \"ghalghaj\" \u00e8 diventato \"gelgai\" e infine \"galgai;\" il nome georgiano \u00e8 \"glivi\" o \"gligvi.\" Gli Ingusci fanno risalire le proprie origini alla discendenza biblica di Togarmah.\nGli ingusci entrarono nell'orbita dell'Impero Russo nel 1810. Durante la seconda guerra mondiale vennero accusati di collaborazionismo con le truppe naziste e l'intero popolo venne deportato in Kazakistan e Siberia, il che caus\u00f2 la morte di una porzione della popolazione. Gli ingusci vennero poi riabilitai negli anni '50, dopo la morte di Stalin, e nel 1957 fu permesso loro di ritornare nelle proprie terre.\nCultura.\nGli ingusci possiedono un ampio patrimonio di tradizioni, leggende, miti, favole, canzoni, proverbi e detti. La musica, le canzoni e la danza sono tenuti in altissima considerazione. Tra gli strumenti popolari vi sono il \"dachick ponder\" (un tipo di balalaica), il \"kekhat ponder\" (una fisarmonica, solitamente suonata dalle ragazze), il \"mirz ponder\" (un violino a tre corde), la zurna (un tipo di oboe) e percussioni come il tamburello."}
{"id": "518461", "revid": "729019", "url": "https://it.wikipedia.org/wiki?curid=518461", "title": "ADM-141 TALD", "text": "L'ADM-141 \u00e8 un missile per inganno radar (\"decoy\") sviluppato dagli Stati Uniti d'America.\nDescrizione.\nIl Tactical Air-Launched Decoy (TALD) era stato concepito per confondere e saturare la difesa aerea nemica, concedendo cos\u00ec ai velivoli d'attacco una pi\u00f9 alta probabilit\u00e0 di colpire il bersaglio. L'Improved TALD (ITALD) era una versione alimentata da un propulsore turbojet.\nNegli anni settanta, la Brunswick Corporation sviluppo molti diversivi radar compreso il Samson, che fu prodotto per l'Heyl Ha'Avir, l'aeronautica militare israeliana, dall'Israel Military Industries (IMI) agli inizi degli anni ottanta. Il Samson risult\u00f2 ben riuscito, il che indusse la US Navy a comprarne 2.000 a met\u00e0 degli anni ottanta. Le prime unit\u00e0 entrarono in servizio nel 1987; nel 1985, Brunswick ricevette la commessa per lo sviluppo di una versione migliorata del Samson chiamata TALD.\nIl TALD era un missile planante con una fusoliera quadrata, ali estraibili e tre superfici di controllo della coda. Un sistema di controllo del volo digitale poteva essere programmato per cambi di velocit\u00e0 e virate durante il volo. Il missile poteva essere lanciato da una quota di 12.200 metri, dalla quale aveva una gittata di 126 chilometri, a quote pi\u00f9 basse la gittata si riduceva fino a 26 chilometri.\nIl TALD ebbe molto successo nell'Operazione Desert Storm nel 1991. Pi\u00f9 di 100 missili furono lanciati durante la prima notte di guerra, costringendo la difesa aerea irachena ad attivare molti dei suoi radar, che furono distrutti dai missili antiradar (ARM).\nIl maggior utilizzatore dell'ADM-141 \u00e8 l'F/A-18 Hornet, che ne pu\u00f2 caricare fino a 20. Altri velivoli che possono utilizzarlo sono l'EA-6B,l'A-6E e l'A-7.\nVersioni.\nInizialmente l'ADM-141 \"Tactical Air-Launched Decoy (TALD)\" venne prodotto nella versione ADM-141A con tre possibili varianti: sgancio chaff, riflettore passivo e ingannatore attivo. In seguito venne sviluppata una versione ADM-141C \"Improved TALD (ITALD)\", in grado di replicare pi\u00f9 fedelmente il comportamento di un aereo da caccia."}
{"id": "518462", "revid": "28402", "url": "https://it.wikipedia.org/wiki?curid=518462", "title": "Stato d'ossidazione", "text": ""}
{"id": "518466", "revid": "6340", "url": "https://it.wikipedia.org/wiki?curid=518466", "title": "Figli di Muspell", "text": ""}
{"id": "518471", "revid": "287204", "url": "https://it.wikipedia.org/wiki?curid=518471", "title": "Muspellheimr", "text": ""}
{"id": "518476", "revid": "16073", "url": "https://it.wikipedia.org/wiki?curid=518476", "title": "M\u00faspell", "text": ""}
{"id": "518485", "revid": "339392", "url": "https://it.wikipedia.org/wiki?curid=518485", "title": "Zodiac Mindwarp", "text": ""}
{"id": "518486", "revid": "212348", "url": "https://it.wikipedia.org/wiki?curid=518486", "title": "Classe Sovereign", "text": ""}
{"id": "518487", "revid": "287204", "url": "https://it.wikipedia.org/wiki?curid=518487", "title": "Cantone di Coursan", "text": "Il Cantone di Coursan \u00e8 una divisione amministrativa dell'Arrondissement di Narbona.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 7 a 6 comuni.\nComposizione.\nI 7 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 6:"}
{"id": "518488", "revid": "228587", "url": "https://it.wikipedia.org/wiki?curid=518488", "title": "Antracene", "text": "L'antracene \u00e8 un composto idrocarburico policiclico aromatico (IPA) solido costituito da tre anelli benzenici condensati e possiede struttura lineare.\nL'antracene \u00e8 utilizzato nell'industria dei coloranti per la sintesi del colorante Rosso d'alizarina. Era utilizzato anche come conservante nell'industria del legname, grazie alle sue propriet\u00e0 insetticide. L'antracene \u00e8 incolore, ma presenta fluorescenza blu se investito da una fonte di luce ultravioletta.\nL'antracene subisce con estrema facilit\u00e0 fotodimerizzazione per irradiazione con UV.\nIl dimero \u00e8 tenuto assieme da due legami covalenti risultanti da una cicloaddizione [4+4]. Il dimero si riconverte in antracene termicamente o per irradiazione UV utilizzando una lunghezza d'onda inferiore ai 300\u00a0nm. Le propriet\u00e0 fotochimiche dell'antracene costituiscono le basi per un suo uso come rivelatore micromolecolare d'ossigeno, in quanto le caratteristiche reazioni fotochimiche a cui va incontro tale molecola sono inibite in assenza di tale gas.\nIn molte altre reazioni dell'antracene \u00e8 coinvolto l'anello centrale che \u00e8 il pi\u00f9 reattivo, perch\u00e9 gli elettroni p non sono ugualmente delocalizzati sull'intera struttura, dunque le posizioni preferite per una sostituzione elettrofila sono la 9 e la 10. Le strutture risultanti da una sostituzione 9-10 hanno energia di risonanza superiore a quella posseduta da prodotti risultanti da altre sostituzioni cosa che giustifica la preferenza di sostituzione.\nA differenza di altri composti aromatici, l'antracene d\u00e0 anche reazioni di addizione sull'anello centrale. Il prodotto, infatti, conserva l'aromaticit\u00e0 dei due anelli laterali ed \u00e8 quindi stabilizzato. Sempre sullo stesso anello avviene facilmente anche l'ossidazione con bicromati, dando antrachinone, C14H8O2 .\nDerivati dell'antracene contenenti gruppi ossidrilici, sono l'1-idrossiantracene e il 2-idrossiantracene, omologhi del fenolo e del naftolo. L'idrossiantracene \u00e8 anche chiamato antrolo o antracenolo.\nI derivati idrossiantracenici posseggo elevata attivit\u00e0 purgante e costituiscono alcuni dei principi attivi contenuti nell'aloe, essi sono dei potenti irritanti della mucosa intestinale.\nL'antracene ha trovato ultimamente spazio come semiconduttore organico, \u00e8 inoltre utilizzato come scintillatore per il rilevamento di radiazioni ionizzanti, elettroni veloci e particelle alfa.\nA differenza di altri idrocarburi policiclici aromatici (IPA), l'antracene non \u00e8 una sostanza cancerogena, ma \u00e8 stato recentemente inserito dall'Agenzia Europea per le sostanze chimiche (ECHA) tra le sostanze di alta preoccupazione (SVHC). perch\u00e9 persistente, bioaccumulabile e tossico (PBT) per gli organismi acquatici L'antracene, come gli altri IPA, si forma essenzialmente da processi di combustione: l'esposizione dell'uomo avviene principalmente attraverso il fumo di tabacco e l'ingestione di cibo contaminato da prodotti della combustione."}
{"id": "518489", "revid": "767487", "url": "https://it.wikipedia.org/wiki?curid=518489", "title": "Cantone di Durban-Corbi\u00e8res", "text": "Il Cantone di Durban-Corbi\u00e8res era una divisione amministrativa dell'Arrondissement di Narbona.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "518491", "revid": "92920", "url": "https://it.wikipedia.org/wiki?curid=518491", "title": "Bepi De Marzi", "text": "Biografia.\nGiuseppe De Marzi, detto Bepi, \u00e8 nato nel 1935 ad Arzignano nella Valle del Chiampo, dove ha abitato fino al 2015, prima di trasferirsi a Vicenza.\nHa insegnato educazione musicale a Valdagno, in una scuola media a tempo pieno. Maestro di organo e composizione organistica nell'Istituto Comunale \"Canneti\" di Vicenza, sezione staccata del Conservatorio Benedetto Marcello di Venezia, ha insegnato anche nei seminari diocesani di Vicenza, chiamato da monsignor Ernesto Dalla Libera.\nA Vicenza ha fondato e diretto per qualche anno il coro polifonico \"Nicol\u00f2 Vicentino\".\nHa insegnato presso il Conservatorio Cesare Pollini di Padova diretto da Claudio Scimone, che lo ha voluto come clavicembalista e organista nei Solisti Veneti.\nLa notoriet\u00e0 del musicista vicentino \u00e8 dovuta soprattutto alla fondazione e alla direzione del gruppo corale maschile \"I Crodaioli\" di Arzignano, con il quale ha proposto, attraverso le Edizioni Curci di Milano, pi\u00f9 di cento composizioni - parole e musica - di ispirazione popolare, prima fra tutte \"Signore delle cime\", canto diffuso nel mondo, tradotto in varie lingue, elaborato anche in versioni sinfoniche.\nCon l'amico poeta Carlo Geminiani ha composto una decina di canti entrati nella tradizione alpina, tra cui \"Joska la rossa\", \"L'ultima notte\", \"Il ritorno\", \"Monte Pasubio\".\nCon Mario Rigoni Stern ha composto il canto \"Volano le bianche\" che ricorda la guerra sull'Ortigara.\nDe Marzi ha pubblicato con la casa musicale Carrara di Bergamo musica didattica per la scuola materna ed elementare, oltre ai canti per il battesimo, la cresima e il matrimonio con testi del poeta don Giovanni Costantini del seminario di Vicenza. Come scrittore e saggista, soprattutto con interventi giornalistici nel \"Giornale di Vicenza\", tiene conferenze con argomenti musicali e di costume.\nNel marzo 2018 il presidente della Repubblica Italiana Sergio Mattarella lo ha nominato commendatore dell'Ordine al Merito della Repubblica."}
{"id": "518492", "revid": "226458", "url": "https://it.wikipedia.org/wiki?curid=518492", "title": "Cantone di Ginestas", "text": "Il Cantone di Ginestas era una divisione amministrativa dell'Arrondissement di Narbona.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "518494", "revid": "287204", "url": "https://it.wikipedia.org/wiki?curid=518494", "title": "Cantone di L\u00e9zignan-Corbi\u00e8res", "text": "Il Cantone di L\u00e9zignan-Corbi\u00e8res \u00e8 una divisione amministrativa dell'Arrondissement di Narbonne.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 18 a 10 comuni.\nComposizione.\nI 18 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 10:"}
{"id": "518495", "revid": "1543377", "url": "https://it.wikipedia.org/wiki?curid=518495", "title": "M67 (astronomia)", "text": "M 67 (conosciuto anche come Messier 67 o NGC 2682) \u00e8 un ammasso aperto visibile nella costellazione del Cancro. A causa della sua et\u00e0 molto avanzata, insolita per questo genere di oggetti e stimata sui 3,2 miliardi di anni, \u00e8 oggetto di diversi studi da parte degli scienziati.\nL'ammasso fu scoperto probabilmente da Johann Gottfried Koehler in una data anteriore al 1779; Messier lo descrisse come un ammasso di piccole stelle con qualche nebulosit\u00e0.\nOsservazione.\nM67 \u00e8 un ammasso relativamente esteso e facile da individuare, grazie alla presenza della stella Acubens () poco pi\u00f9 ad est; si individua nella parte meridionale della costellazione del Cancro, circa 9\u00b0 a sud del brillante ammasso del Presepe. L'oggetto si trova nell'emisfero boreale, ad una distanza di poco superiore agli 11\u00b0 dall'equatore celeste, risultando perci\u00f2 visibile da entrambi gli emisferi con gran facilit\u00e0; il periodo migliore per la sua osservazione ricade fra i mesi di gennaio e giugno.\nLa sua luminosit\u00e0 totale fa s\u00ec che si trovi al limite estremo della visibilit\u00e0 ad occhio nudo e soltanto nelle notti pi\u00f9 limpide e con calma atmosferica, pertanto un semplice binocolo 7x30 \u00e8 gi\u00e0 sufficiente per individuarlo; tuttavia attraverso questo strumento si presenta come una chiazza di natura nebulare, con qualche stellina nel mezzo. Per poter risolvere la gran parte delle componenti occorre dunque un telescopio, anche di medio-piccole dimensioni: uno strumento da 120-140mm di apertura \u00e8 adatto a individuare decine di componenti, tutte di un colore tendente al giallastro. Con strumenti da 200mm e oltre la visione \u00e8 ottimale e l'oggetto appare perfettamente risolto in stelle senza traccia di nebulosit\u00e0.\nStoria delle osservazioni.\nIl primo a osservare M67 sembra sia stato o Johann Gottfried Koehler, nel 1779, o lo stesso Charles Messier, che ne fornisce nel 1780 pure una breve descrizione, indicandolo come un ammasso di stelle molto piccole frammiste a nebulosit\u00e0; a risolverlo completamente fu per\u00f2 William Herschel nel 1783, che lo indica come privo di alcuna nebulosit\u00e0 e facile da osservare anche con un piccolo telescopio. Anche l'ammiraglio Smith lo osserva e lo descrive come un ammasso sparso di deboli stelle principalmente di nona e decima magnitudine.\nCaratteristiche.\nM67 \u00e8 l'ammasso antico pi\u00f9 vicino conosciuto ed \u00e8 diventato un esempio standard per studiare l'evoluzione stellare; pur non essendo il pi\u00f9 antico conosciuto riveste un ruolo importante per via della sua facilit\u00e0 di osservazione, dato che non appare minimamente oscurato dalle polveri interstellari. Appare come un ammasso molto compatto, il cui nucleo centrale ha un diametro di circa 15', si estende per circa 12 anni luce. Dalla sua velocit\u00e0 radiale, 32,30\u00a0km/s, si deduce che M67 si sta allontanando dalla Terra alla velocit\u00e0 di 116.280\u00a0km/h: questa velocit\u00e0 deriva dalla combinazione della sua velocit\u00e0 orbitale attorno al nucleo della Via Lattea pi\u00f9 la velocit\u00e0 propria del Sole e della Terra. Con un'et\u00e0 stimata di 3,2 miliardi di anni (ma ulteriori studi lo datano anche a 4 miliardi di anni), \u00e8 uno dei pi\u00f9 antichi ammassi conosciuti. \u00c8 stato stimato che M67, come ammasso, esister\u00e0 circa per altri 5 miliardi di anni.\nM67 contiene approssimativamente 500 componenti, tra cui 11 luminose giganti di tipo spettrale K con magnitudine assoluta da +0.5 a +1,5; appaiono anche delle strane stelle, situate in prossimit\u00e0 della parte blu della sequenza principale, rappresentative della categoria delle cosiddette \"blue stragglers\", la pi\u00f9 luminosa delle quali \u00e8 di classe spettrale B8 o B9 e di magnitudine apparente 10. Inoltre M67 contiene 200 nane bianche e 100 stelle simili al nostro Sole. Per il fatto di contenere molte stelle e di diverso tipo, l'ammasso M67 \u00e8 stato intensamente studiato: Shapley (1917) realizz\u00f2 i primi studi sul suo colore e la sua magnitudine, Barnard (1931) misur\u00f2 la posizione delle sue principali componenti (per determinarne i movimenti), Popper (1954) lo spettro delle sue stelle pi\u00f9 brillanti, mentre Johnson e Sandage (1955) elaborarono il primo preciso diagramma H-R di circa 500 stelle, ricavandone la loro et\u00e0 e il loro stato di evoluzione.\nL'ammasso non possiede stelle di sequenza principale di classi pi\u00f9 calde della classe F, ad eccezione delle gi\u00e0 citate \"blue stragglers\", dato che le stelle pi\u00f9 luminose di quell'et\u00e0 hanno gi\u00e0 lasciato la fase di sequenza principale. In effetti, una volta posizionate le sue componenti nel diagramma H-R, c'\u00e8 un netto cambio che rappresenta le stelle che hanno gi\u00e0 terminato la fusione dell'idrogeno nel loro nucleo per evolvere verso lo stadio di gigante rossa. Col passare dei milioni di anni questo cambio si sposter\u00e0 progressivamente in basso lungo la sequenza principale.\nNel 2006 \u00e8 stata scoperta nell'ammasso la presenza di 25 sorgenti di raggi X, la maggioranza di questi sono stelle binarie interagenti (probabilmente del tipo RS CVn), con un periodo orbitale di 10 giorno o meno.\nNella sua parte sud, praticamente nella zona occidentale, appare un gruppo di nove stelle conosciuto con il nome di \"Dipper\": questo ha la forma di una piccola cometa con la coda curva; una delle sue stelle componenti \u00e8 la variabile S 999. Alcune di queste stelle sono facilmente visibili con telescopi amatoriali dotati di camera CCD.\nSottogruppi.\nAttorno a M67 sono stati notati e catalogati nel corso del tempo alcuni addensamenti stellari, che sono stati indicati come ammassi aperti a s\u00e9 stanti. La reale esistenza di questi ammassi come oggetti indipendenti \u00e8 stata in seguito messa in dubbio.\nNGC 2678.\nA breve distanza da M67 \u00e8 presente un enigmatico ammasso stellare poco concentrato noto come NGC 2678; esso \u00e8 formato visualmente da 16 stelle, fra le quali sono comprese alcune componenti di ottava e nona magnitudine. Uno studio del 2010 ha cercato di definire quest'oggetto: secondo gli studiosi le stelle che sono state classificate come membri dell'ammasso farebbero in realt\u00e0 parte di una popolazione distaccata di M67, mentre le componenti pi\u00f9 brillanti, che dovrebbero definire visualmente l'ammasso, sono in realt\u00e0 astri distinti. Ci\u00f2 comporterebbe che NGC\u00a02678 non esista come oggetto indipendente, ma sia semplicemente una sorta di \"appendice\" di M67.\nChupina 1.\nUno studio del 1998 che ha preso in esame gli addensamenti stellari nell'alone di M67 ha permesso di identificare alcuni sottogruppi formati da stelle disperse che una volta appartenevano all'ammasso; fra questi \u00e8 stato scoperto un gruppo di stelle costituenti un reale addensamento, che occupano la medesima regione di spazio e condividono uno stesso moto proprio; questo nuovo oggetto \u00e8 stato catalogato come Chupina\u00a01. Ci\u00f2 apre un interrogativo su come esso si sia formato, ossia se si \u00e8 generato all'inizio dell'evoluzione di M67, durante l'evoluzione oppure all'interno dell'alone stesso di M67 una volta che queste stelle si sono distaccate dal corpo centrale dell'ammasso."}
{"id": "518497", "revid": "110157", "url": "https://it.wikipedia.org/wiki?curid=518497", "title": "Cantone di Sigean", "text": "Il Cantone di Sigean \u00e8 una divisione amministrativa dell'Arrondissement di Narbonne.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, non ha sub\u00ecto modifiche.\nComposizione.\nComprende i comuni di:"}
{"id": "518498", "revid": "226458", "url": "https://it.wikipedia.org/wiki?curid=518498", "title": "Cantone di Tuchan", "text": "Il Cantone di Tuchan era una divisione amministrativa dell'Arrondissement di Narbona.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "518499", "revid": "478814", "url": "https://it.wikipedia.org/wiki?curid=518499", "title": "Tennis ai Giochi della XXVII Olimpiade", "text": "Le gare di tennis dei Giochi della XXVII Olimpiade si sono svolte tra il 19 ed il 28 settembre 2000 al Sydney Tennis Centre. Sono stati assegnati 4 set di medaglie nelle seguenti specialit\u00e0:"}
{"id": "518500", "revid": "226458", "url": "https://it.wikipedia.org/wiki?curid=518500", "title": "Cantone di Narbona-Est", "text": "Il Cantone di Narbona-Est era una divisione amministrativa dell'Arrondissement di Narbona.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva parte della citt\u00e0 di Narbona."}
{"id": "518501", "revid": "226458", "url": "https://it.wikipedia.org/wiki?curid=518501", "title": "Cantone di Narbona-Ovest", "text": "Il Cantone di Narbona-Ovest era una divisione amministrativa dell'Arrondissement di Narbona.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprende parte della citt\u00e0 di Narbona e i comuni di:"}
{"id": "518502", "revid": "226458", "url": "https://it.wikipedia.org/wiki?curid=518502", "title": "Cantone di Narbona-Sud", "text": "Il Cantone di Narbona-Sud era una divisione amministrativa dell'Arrondissement di Narbona.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprende parte della citt\u00e0 di Narbona e il comune di Bages."}
{"id": "518503", "revid": "7336", "url": "https://it.wikipedia.org/wiki?curid=518503", "title": "Settima dominante", "text": ""}
{"id": "518509", "revid": "339392", "url": "https://it.wikipedia.org/wiki?curid=518509", "title": "Minimi Francescani", "text": ""}
{"id": "518510", "revid": "7336", "url": "https://it.wikipedia.org/wiki?curid=518510", "title": "Ciclo delle quinte", "text": ""}
{"id": "518511", "revid": "118561029", "url": "https://it.wikipedia.org/wiki?curid=518511", "title": "Gremlin", "text": "Il gremlin \u00e8 una creatura leggendaria del folklore e del fantasy. \u00c8 un'entit\u00e0 il cui allineamento \u00e8 orientato verso il male.\nOrigini moderne.\nMalgrado sia spesso associato nei racconti ad altre creature mitologiche come elfi, gnomi e leprecani, le origini di questo mito sono molto recenti e sono state individuate: secondo i piloti della Royal Air Force britannica, i gremlins sono spiritelli scherzosi che sono specializzati nel sabotare gli aeroplani. In questo modo i piloti e il personale di supporto identificavano, in modo pi\u00f9 o meno superstizioso, una causa per i frequenti inconvenienti meccanici a cui andavano soggetti i mezzi.\nAd aver diffuso la leggenda al di fuori degli ambienti dell'aeronautica sembra essere stato lo scrittore Roald Dahl che nel 1942 scrisse un racconto intitolato appunto \"The Gremlins\", il cui manoscritto arriv\u00f2 nelle mani di Walt Disney che pens\u00f2 di utilizzarlo per alcuni cartoni animati di propaganda poi mai realizzati. I gremlins furono per\u00f2 ripresi in un fumetto della Disney e nelle \"Merrie Melodies\" della Warner Bros., dapprima come nemici di Bugs Bunny (nel cartone \"Falling Hare\") e poi di Adolf Hitler in persona (nel cartone propagandistico \"Russian Rhapsody\" del 1943).\nDa qui, questi esseri confluirono nella narrativa fantastica per poi passare in altri popolari mondi fantasy come quello del gioco di ruolo \"Dungeons &amp; Dragons\".\nIl gremlin non pu\u00f2 vantare di un'antropologia o un'iconografia \"ufficiale\", consolidata, esattamente per come accade per il \"troll\": il gremlin presenta un aspetto spesso diverso, solitamente variabile in base alla fantasia dello scrittore o alla sua cultura di provenienza.\nAnche nel film \"Gremlins\" si pu\u00f2 constatare come la rappresentazione di questa creatura sia del tutto soggettiva e versatile.\nIl Gremlin appare ad alcuni una variante del \"goblin\"; talvolta le caratteristiche sono talmente simili che si presume siano la stessa identica creatura.\nAlcuni racconti parlano di creature visibili solo a bambini piccoli. Alte circa 2 metri, di colore verde chiaro, orecchie lunghe e a punta, occhi rossi e bocca dai denti grandi, sporchi e gialli, vestiti con un saio francescano. Appaiono sulle prime ore dell'alba ai bambini fino ai cinque anni di et\u00e0. Rimangono seduti davanti a loro e sorridono. Portano un messaggio da leggere nei loro occhi: ad esempio il bambino \u00e8 dotato di qualche piccolo potere.\nNei film.\nI gremlins sono stati i cattivi di due fortunati film degli anni '80: \"Gremlins\" e \"Gremlins 2 - La nuova stirpe\", entrambi diretti da Joe Dante e con Zach Galligan e Phoebe Cates.\nIn questi film i gremlins sono creature squamose e un'ulteriore evoluzione dei Mogwai, creaturine simili a scimmiette pelose con lunghe orecchie a punta.\nI Mogwai se devono essere accuditi non devono per nessun motivo violare tre regole:\nQuando diventano Gremlins per loro contano solo i primi due divieti.\nI Gremlins della versione cinematografica sono dipinti generalmente come esseri sadici e psicopatici (rendendosi responsabili della morte di alcune persone), mantenendo comunque la caratteristica caratteriale di base di creature vandaliche, inclini a compiere sabotaggi e seminare caos e disordine.\nNel fantasy.\nIl gremlin compare, spesso con un'importanza secondaria, in alcuni romanzi fantasy di ambientazione medievale.\nVive in branco, in piccole comunit\u00e0 stabili o nomadi, ed \u00e8 caratterizzato da un certo astio nei confronti delle razze umanoidi.\nSolitamente il gremlin appare calvo e di colore verdognolo con grandi orecchie, il colore degli occhi spazia tra il rosso acceso ed il bianco, ha un'altezza di 120\u2013150\u00a0cm, \u00e8 capace di utilizzare arnesi da caccia o da combattimento quali bastoni, scudi o piccole asce, e predilige il combattimento tramite imboscate di gruppo rispetto al confronto in campo aperto.\n\u00c8 molto veloce ed infido, tende ad aggirare il suo nemico e a farlo oggetto ripetutamente di numerosi colpi atti a destabilizzarlo. \nIn molte versioni i gremlins riescono a concepire anche una strategia militare pi\u00f9 o meno rozza, dove \u00e8 possibile vedere queste creature che da lontano attaccano con archi e da vicino con armi da mischia.\nIn alcune varianti indossano semplici armature di cuoio o vestiti in pellame, mentre assai raramente indossano armature pesanti."}
{"id": "518513", "revid": "767487", "url": "https://it.wikipedia.org/wiki?curid=518513", "title": "Tennis ai Giochi della XXVI Olimpiade", "text": "Le gare di tennis dei Giochi della XXVI Olimpiade si sono svolte tra il 23 ed il 3 agosto 1996 al Stone Mountain Tennis Center di Atlanta. Sono state assegnate medaglie nelle seguenti specialit\u00e0:"}
{"id": "518514", "revid": "911652", "url": "https://it.wikipedia.org/wiki?curid=518514", "title": "Loxodonta cyclotis", "text": "L'elefante africano di foresta (Loxodonta cyclotis ) \u00e8 un mammifero proboscidato appartenente alla famiglia Elephantidae, diffuso in Africa. \u00c8 stato a lungo ritenuto una sottospecie dell'elefante africano (\"Loxodonta africana\"). Recentemente, l'analisi del DNA ha mostrato che si tratta di due specie separatesi circa 2-7 milioni di anni fa. Nel 2016, le analisi delle sequenze del DNA hanno mostrato che \"L. cyclotis\" \u00e8 pi\u00f9 vicino alla specie europea estinta \"Palaeoloxodon antiquus\", di quanto lo sia rispetto all'elefante africano.\nDescrizione.\nL'elefante africano di foresta si distingue morfologicamente dall'elefante africano comune per le seguenti caratteristiche: la mandibola \u00e8 lunga e stretta anzich\u00e9 corta e larga; le orecchie sono pi\u00f9 arrotondate; le zanne sono pi\u00f9 dritte, pi\u00f9 dure, e di un colore vagamente rosato; le dimensioni sono inferiori. Alcuni maschi posseggono zanne cos\u00ec lunghe da toccare il terreno proprio come alcuni antichi mastodonti. L'elefante delle foreste maschio raramente supera i 2,5 metri di altezza, contro i 3 metri (qualche volta 4) del \"L. africana\".\nL'elefante delle foreste a differenza dell'elefante africano \u00e8 addomesticabile e pu\u00f2 essere utilizzato dall'uomo come animale da lavoro. Come esso invece \u00e8 privo da adulto di predatori naturali; i cuccioli isolati, invece, possono essere uccisi dai leopardi.\nDistribuzione e habitat.\nLa specie \u00e8 presente nelle foreste dell'Africa centrale. La zona delle foreste pluviali \u00e8 molto definita, possiamo tranquillamente stabilire che gli elefanti di foresta si trovino in Repubblica del Congo, Gabon, Repubblica Democratica del Congo e nel sud della Repubblica Centrafricana. In alcune classificazioni pi\u00f9 o meno discutibili gli elefanti del Ghana fanno parte della sottospecie Elefante africano occidentale \"(Loxodonta africana oxyotis)\", in realt\u00e0 hanno dei tratti molto simili a quelli dei vicini elefanti di foresta come ad esempio la proboscide stretta. Precisiamo che l'attribuzione di tale sottospecie \u00e8 molto rara e che le classificazioni tradizionali tendono a non soffermarsi sulle varie sottospecie di \"Loxodonta africana\".\nTassonomia.\n\u00c8 stato a lungo ritenuto una sottospecie dell'elefante africano (\"Loxodonta africana\"). Recentemente, l'analisi del DNA ha mostrato che si tratta di due specie diverse. \u00c8 possibile che l'elefante nordafricano, oggi estinto, fosse una sottospecie dell'elefante delle foreste; anche l'elefante pigmeo (che \u00e8 oggetto di controversie presso i paleontologi) viene talvolta considerato una variante dell'elefante delle foreste la cui crescita ridotta potrebbe essere stata dovuta a condizioni ambientali e non a differenze genetiche.\nLa scoperta delle differenze genetiche fra le due specie di elefanti africani si deve a una serie di test del DNA che avevano originariamente lo scopo di rintracciare l'origine di avorio sequestrato ai bracconieri. Queste analisi dimostrarono che la diversit\u00e0 genetica fra \"L. africana\" e \"L. cyclotis\" corrisponde a circa 2/3 di quella fra l'elefante africano e quello indiano."}
{"id": "518518", "revid": "1610933", "url": "https://it.wikipedia.org/wiki?curid=518518", "title": "Elefante africano delle foreste", "text": ""}
{"id": "518519", "revid": "7336", "url": "https://it.wikipedia.org/wiki?curid=518519", "title": "Rhythm changes", "text": ""}
{"id": "518520", "revid": "7336", "url": "https://it.wikipedia.org/wiki?curid=518520", "title": "Rhythm change", "text": ""}
{"id": "518523", "revid": "7336", "url": "https://it.wikipedia.org/wiki?curid=518523", "title": "Rhythm Changes", "text": ""}
{"id": "518525", "revid": "287204", "url": "https://it.wikipedia.org/wiki?curid=518525", "title": "Gabor Talmacsi", "text": ""}
{"id": "518529", "revid": "22995", "url": "https://it.wikipedia.org/wiki?curid=518529", "title": "Crucchi", "text": ""}
{"id": "518534", "revid": "2043126", "url": "https://it.wikipedia.org/wiki?curid=518534", "title": "Josef Bican", "text": "Leggenda dello Slavia Praga, ritenuto come il calciatore ceco pi\u00f9 forte di sempre e uno dei migliori sportivi cechi di tutti i tempi, \u00e8 il secondo calciatore della storia per gol segnati in competizioni ufficiali, con 820 gol, ed uno dei maggiori cannonieri contando anche le amichevoli tra club, con oltre (o ) gol. Tale record, per\u00f2, non \u00e8 riconosciuto dalla FIFA ma solamente dall'IFFHS. Inoltre detiene tuttora il primato di unico giocatore al mondo ad avere giocato e segnato con la maglia di tre nazionali diverse.\nDa calciatore, ha vinto tre campionati austriaci consecutivi (1935 con il Rapid Vienna, 1936 e 1937 con l'Admira Vienna), cinque campionati cecoslovacchi (di cui quattro nell'allora Protettorato di Boemia e Moravia) con lo Slavia Praga (1940-1943 e 1947), una Mitropa Cup (1938) e 12 titoli di capocannoniere, uno in Austria, dieci in Cecoslovacchia tra il 1938 e il 1950 e uno nell'edizione vinta della Coppa dell'Europa Centrale. Con la Nazionale austriaca ha preso parte al Mondiale 1934 concluso al quarto posto segnando un gol alla Francia, oltre a due secondi posti nella Coppa Internazionale (con l' nell'edizione 1933-1935 e con la in quella 1948-1953).\nOltre al sopracitato record di reti, detiene altri primati storici, tra cui l'essere il miglior marcatore in assoluto nei campionati nazionali (635 gol), nelle prime divisioni dei campionati europei (518), nel campionato cecoslovacco (447 o 450 per le fonti che considerano ufficiali i campionati del Protettorato; 218 secondo quelle che non lo riconoscono), in una Coppa Nazionale (129 gol) e nella Coppa Nazionale Cecoslovacca in assoluto (99 reti, di cui fanno registrare un record anche le 30 in \u010cesk\u00fd poh\u00e1r e le 62 nella Coppa della Boemia Centrale). Inoltre Bican \u00e8 un recordman per la storia dello Slavia Praga, la squadra in cui ha militato per oltre quindici stagioni: detiene il primato di segnature sia in campionato (417 gol) sia nella coppa nazionale (92). Con 518 reti in 341 o 349 partite nei campionati di prima divisione (447 reti in 281 o 274 partite del massimo campionato cecoslovacco), detiene una media gol per incontro di 1,52 o 1,48. Nell'arco dell'intera carriera del campione boemo, la sua media di marcature/gare disputate \u00e8 di 1,55 (secondo nella storia, dietro al solo Peyroteo a quota 1,58 o 1,63).Tra il 1939 e il 2012 ha detenuto il record quale giocatore con il maggior numero di partite di campionato in cui \u00e8 andato consecutivamente a segno, con 19 volte di fila, superato solamente da Lionel Messi con 21.Secondo l'autorevole rivista argentina \"El Gr\u00e1fico\", senza contare le amichevoli, le reti di Bican sarebbero 759, mentre quelle di Pel\u00e9 757, mentre per la fondazione di statistiche calcistiche RSSSF, in seguito ad un aggiornamento avvenuto nel 2021, sarebbero oltre 950 (secondo dietro ad Helmchen). Invece per la FIFA, sarebbe il miglior marcatore della storia con 805 gol in 530 incontri ufficiali.Si consideri tuttavia che Bican \u00e8 vissuto ed ha giocato in un'epoca in cui i dati statistici non erano raccolti e conservati pedissequamente, motivo per cui i referti e i riscontri su gol e presenze variano, specialmente durante il periodo bellico: molte fonti sono anzi in aperto contrasto fra di esse ed \u00e8 pertanto molto complicato ottenere un'accuratezza storica soddisfacente.\nNel 2000 l'IFFHS ha stilato una classifica dei migliori calciatori del XX secolo, votata da giornalisti ed ex calciatori dei quali per\u00f2 non si sanno i nomi: in questa speciale classifica Bican \u00e8 giunto al 34\u00ba posto, primo tra gli austriaci e secondo tra i cecoslovacchi dietro Kubala. L'anno seguente, l'IFFHS gli ha assegnato il Pallone d'oro come miglior cannoniere del XX secolo. Sempre nel 2000, la rivista \"Gol\" ha eletto il miglior calciatore ceco del secolo, per la quale si \u00e8 posizionato secondo dietro Masopust. Nel 2013, inizialmente contro la volont\u00e0 del figlio Ivan, nel centenario dalla sua nascita, Bican \u00e8 stato inserito nella \"Hall of Fame\" del calcio ceco.\nBiografia.\nInfanzia ed esordi.\nNato e cresciuto nel quartiere viennese di Favoriten, a poca distanza dalla casa di Matthias Sindelar, secondo di tre figli di Franti\u0161ek e Ludmila Bican, il padre era originario di Sedlice (Boemia meridionale) e Ludmila della parte ceca di Vienna. Franti\u0161ek era un operaio arrivato a Vienna in cerca di lavoro, che giocava a calcio nel dopolavoro come attaccante per l'Hertha Vienna, squadra del quartiere Favoriten che militava nella massima divisione austriaca; aveva combattuto nella prima guerra mondiale tornando in patria senza ferite di guerra, tuttavia per\u00ec nel 1921 a 30 anni per non essersi voluto operare a un rene in seguito a un infortunio patito durante una partita di calcio contro il Rapid Vienna.\nRimasto orfano all'et\u00e0 di 12 anni, a Favoriten, Bican gioca a calcio senza scarpe, il che lo aiuta nel controllo di palla e nelle abilit\u00e0 con la sfera. Dopo aver frequentato una scuola ceca a Vienna (imparando sia il ceco sia il tedesco, quest'ultima lingua parlata anche in casa), andando dai nonni in Boemia per le vacanze estive, inizia a giocare a calcio ed entra a far parte delle giovanili dell'Hertha Vienna \u2013 la stessa squadra in cui aveva giocato Sindelar \u2013 nel 1925 (secondo altre fonti nel 1923), passando a 18 anni al Rapid Vienna. Contemporaneamente all'attivit\u00e0 calcistica, cerca di mantenersi lavorando anche come apprendista operaio in una fabbrica del quartiere Favoriten. In una delle rare occasioni in cui sua madre Ludmila and\u00f2 a guardare una sua partita, vedendo che sub\u00ec un fallo da un avversario, scese in campo picchiando col suo ombrello l'autore del fallo.\nVita privata e morte.\nSposato con Jarmila (1924\u20132011), ha avuto un figlio di nome Ivan nato nel 1946. \u00c8 morto il 12 dicembre 2001 a seguito di un infarto, all'et\u00e0 di 88 anni. \u00c8 sepolto nel cimitero monumentale di Vysehrad a Praga.\nCaratteristiche tecniche.\nCentravanti di peso (178\u00a0cm x ), potenza fisica, resistenza e innato senso del gol, Bican ricopr\u00ec tutti i ruoli dell'attacco. Eccellente dal punto di vista tecnico, abile sia di destro che di sinistro, molto bravo di testa e preciso nei lanci e passaggi, era dotato di un senso tattico che gli consentiva di ritrovarsi nella posizione migliore in ogni occasione, inoltre poteva contare su una velocit\u00e0 proibitiva per molti sportivi dell'epoca: riusciva, infatti, a percorrere i 100 metri piani in 10,8 secondi e vinse alcune gare di atletica sui 50, 70 e 100 metri piani. La sua abilit\u00e0 sotto porta era talmente elevata che si dice sbagliasse un'occasione da gol ogni venti capitate. Ottimo rigorista, poteva calciare dagli undici metri con entrambi i piedi. Era esonerato da compiti difensivi e talvolta anche dai normali allenamenti al fine d'intrattenere il pubblico pagante con qualche giocata. In carriera mise a segno quattro gol venti volte, cinque gol sei volte, sei gol una volta e sette reti tre volte.\nCarriera da giocatore.\nClub.\nGli esordi e le esperienze a Vienna.\nNelle giovanili dell'Hertha Vienna, intorno ai 12 anni, uno degli sponsor della squadra regalava uno scellino a Bican per ogni gol realizzato. Ha giocato nella squadra studentesca tra il 1927 e il 1928, lasciata la quale a 15 anni si mise a lavorare in una fabbrica situata nel quartiere Favoriten, la \"Farben Lutz\", dove era stato assunto come apprendista operaio e percepiva uno stipendio comprendente anche il vitto. La fabbrica possedeva anche una squadra di calcio, in cui Bican continu\u00f2 l'attivit\u00e0 calcistica fino al 1930, quando fu notato dal calciatore del Rapid Vienna Roman Schramseis, che seguiva spesso le partite della squadra. Egli riusc\u00ec a portarlo al Rapid all'et\u00e0 di 18 anni, dove fu inserito nella sezione giovanile, percependo uno stipendio pari a 100 scellini al mese. Dopo aver trascorso qualche mese nelle giovanili, sorprendendo gli addetti ai lavori per la sua velocit\u00e0 e il numero di gol siglati, pass\u00f2 alla squadra riserve a 17 anni e dopo pochi altri mesi fu inserito in prima squadra.\nIl 6 settembre del 1931, alla seconda giornata del campionato austriaco, debutt\u00f2 in prima squadra contribuendo al successo per 5-3 nel derby contro l' di Sindelar realizzando quattro reti, in una sfida che la stampa titol\u00f2 come uno scontro tra \u00ablo studente\u00bb (Bican) e il \u00abre del calcio\u00bb (Sindelar). Tuttavia, dovette ancora aspettare prima di ottenere un posto da titolare nell'attacco della formazione viennese (durante la stagione 1931-1932 and\u00f2 a segno 24 volte in 13 partite con le riserve). Termin\u00f2 la prima stagione da professionista realizzando 10 reti in 8 presenze nel Campionato austriaco di prima divisione. Bican inizi\u00f2 a percepire uno stipendio di 150 scellini ogni settimana \u2013 prezzo veramente elevato per un calciatore dell'epoca \u2013 tuttavia, pur di trattenerlo in squadra, il Rapid gli quadruplic\u00f2 l'ingaggio intorno ai 20 anni. Non contento della sua situazione all'interno della squadra, Bican inizi\u00f2 a premere per trasferirsi allo Slavia Praga. L'allenatore della squadra austriaca non era d'accordo con la volont\u00e0 del giocatore, arrivando a cacciarlo dalla societ\u00e0. Il centravanti chiese allora di trasferirsi all'Admira Vienna, per poi passare allo Slavia Praga due anni pi\u00f9 tardi. Tuttavia un nuovo diniego da parte del Rapid Vienna lo costrinse a saltare praticamente tutta la stagione 1934-1935. Pur da giocatore ormai fuori rosa, a fine stagione vinse il suo primo titolo in carriera, il campionato austriaco 1934-1935.\nNel 1935 Bican pass\u00f2 finalmente all', portando la squadra a vincere per due volte consecutive il campionato austriaco, nonostante le sue prestazioni non fossero sfavillanti (l'Admira rimarr\u00e0 l'unica squadra in tutta la carriera di Bican nella quale and\u00f2 in gol meno di una volta a partita di media). Nello stesso periodo, lo Slavia Praga inizi\u00f2 a pagare l'attaccante pur non essendo un tesserato del club cecoslovacco: l'attaccante riceveva un corrispettivo di 600 scellini al mese. Dopo due stagioni, si venne a creare una nuova spaccatura tra s\u00e9 e la squadra: l'Admira non aveva nessuna intenzione di farlo partire, poich\u00e9 se Bican scendeva in campo, la societ\u00e0 otteneva pi\u00f9 ricavi da parte degli spettatori. Il centravanti decise allora di chiedere aiuto al club praghese, che mand\u00f2 un avvocato a Vienna: il giorno dopo, Bican ottenne il passaporto e si trasfer\u00ec in Cecoslovacchia, arrivando allo nel 1937, con cui gioca per tutto il periodo della Seconda guerra mondiale.\nL'arrivo a Praga.\nArrivato a Praga, Bican non poteva ancora giocare, essendo bloccato dall'Admira. Conoscendo la situazione finanziaria della squadra viennese, convinse lo Slavia a trovare un accordo economico con l'undici viennese per permettergli di farlo giocare nel torneo cecoslovacco. Al suo arrivo allo Slavia, il presidente del club Valousek afferm\u00f2 che il giocatore avrebbe dovuto contribuire allo sviluppo di tutte le sezioni della polisportiva praghese, cercando di portare pi\u00f9 soldi possibili in modo da mantenerle economicamente. Esord\u00ec contro il nella Coppa della Boemia Centrale, segnando quattro reti nella vittoria per 6-2. Successivamente, con l'avvio della stagione 1937-1938 debutt\u00f2 anche in campionato, giocando contro il Nachod e realizzando tutti i gol nel 4-1 finale. Al termine dell'annata calcistica si laure\u00f2 capocannoniere del massimo torneo nazionale con 22 reti in 19 partite.\nIn quanto aveva giocato con la nazionale austriaca al campionato del mondo del 1934, Bican fece domanda per divenire cittadino cecoslovacco, ottenendo la cittadinanza, ma non riuscendo a partecipare ai Mondiali del 1938 a causa di un errore burocratico. Con l'arrivo di Adolf Hitler a Praga e l'istituzione del Protettorato di Boemia e Moravia, Bican fu costretto ad andare a lavorare in un'acciaieria fino al 1945 continuando a giocare a calcio: Hitler lo avrebbe voluto anche cittadino tedesco e calciatore della Germania nazista, tuttavia il bomber rifiut\u00f2.\nNel 1938 vinse la Coppa dell'Europa Centrale, unico trofeo internazionale alzato dal fuoriclasse: nel corso del torneo la formazione praghese elimin\u00f2 il Beogradski (3-5), l'Ambrosiana Inter (vincendo in casa col punteggio di 9-0 in cui Bican fu autore di una tripletta), il in semifinale (4-6) e il nella finale doppia (4-2 il risultato aggregato). Il centravanti mise a segno 10 reti in 8 incontri, ottenendo il titolo di miglior marcatore dell'edizione. Durante questo periodo e per tutta la guerra, Bican fece gol a grappoli, consentendo allo Slavia Praga di vincere quattro campionati di seguito (1940-1943) e diventando capocannoniere del torneo del Protettorato per sette stagioni consecutive tra il 1938 e il 1944: segn\u00f2 280 reti in 151 partite di campionato (media di 1,85 gol ad incontro), con un picco massimo di 57 marcature in 26 presenze (media di 2,19 reti a partita) nella stagione 1943-1944. Nell'immediato dopoguerra fu nuovamente il miglior marcatore del torneo per due edizioni (1946 e 1947) - nove di fila in totale - cosa che contribu\u00ec a far vincere allo Slavia anche il campionato del 1947. Tuttavia, questa sua facilit\u00e0 e costanza realizzativa lo resero presto un bersaglio nel suo stesso spogliatoio, dove i compagni di squadra ne invidiavano le ineguagliabili capacit\u00e0, apostrofandolo \u00abbastardo austriaco\u00bb.\nAlla fine della guerra Bican ricevette molte offerte da parte dei pi\u00f9 grandi club europei: tra le interessate c'era anche la , ma Bican, dopo aver preso in considerazione il trasferimento, fu avvisato del possibile arrivo dei comunisti in Italia e decise di restare a Praga. Nel 1948, quando la Cecoslovacchia entr\u00f2 a far parte del blocco socialista, la possibilit\u00e0 di accasarsi all'estero sfum\u00f2 definitivamente. Bican opt\u00f2 per non unirsi al KS\u010c (cos\u00ec come in precedenza in Austria non era entrato nel Partito Nazista): la scelta quasi gli cost\u00f2 l'appartamento ed ormai particolarmente inviso al Partito Comunista, il cannoniere perse averi ed amici e venne isolato dai filosovietici. Ritenuto dai comunisti un borghese della fascia medio-alta di Praga \u2013 lo Slavia era tradizionalmente la squadra borghese della capitale \u2013 Bican cerc\u00f2 di riavvicinarsi al Partito lasciando i biancorossi e trasferendosi al , club legato alle acciaierie anche attraverso la denominazione. Bican li trascin\u00f2 alla promozione nel 1949 grazie ad un bottino di 40 reti in 21 presenze e sar\u00e0 ancora primo nella classifica marcatori del campionato cecoslovacco nel 1950, vincendo il titolo individuale per la decima volta a 37 anni.\nGli ultimi anni.\nNel 1952 pass\u00f2 allo , in seconda divisione (26 match e 53 gol), tuttavia un anno pi\u00f9 tardi il Partito Comunista Cecoslovacco lo espulse dalla citt\u00e0: nel 1953 Bican fu invitato infatti a prendere parte alla parata del primo maggio, dove la folla invece che inneggiare al presidente Zapotocky port\u00f2 in trionfo lo stesso Bican. Il Partito lo richiam\u00f2 cos\u00ec in fabbrica e gli comunic\u00f2 di prendere immediatamente il treno diretto a Praga. Durante il tragitto, per\u00f2, un numeroso gruppo di operai ferm\u00f2 Bican e i due uomini del Partito che lo stavano scortando alla stazione cittadina, ma l'attaccante li convinse a lasciarli andare ed evit\u00f2 cos\u00ec uno sciopero ed altre possibili ripercussioni.\nFece ritorno allo Slavia Praga, che sotto l'influenza sovietica aveva cambiato denominazione in Dynamo. Gioc\u00f2 altri tre campionati, stabilendo sia il record di marcatore pi\u00f9 anziano a quasi 42 anni (il 21 agosto 1955 in Dynamo Praga-Jiskra Liberec 7-2), sia quello di giocatore pi\u00f9 anziano della storia del campionato cecoslovacco (il 20 novembre 1955 in Dynamo Praga-Iskra \u017dilina 2-1). Contro il Liberec, segn\u00f2 quattro gol nel ruolo di giocatore-allenatore.\nComplessivamente \u00e8 stato capocannoniere di 12 campionati. In particolare, Bican fu in grado di andare a segno per 7 volte in una sola partita in 3 diverse occasioni: contro il nella stagione 1939-1940, in un match vinto dallo Slavia per 10-1, nella stagione successiva, nuovamente contro lo Zl\u00edn (12-1) e nel campionato 1947-1948, nel successo dello Slavia Praga sul per 15-1.\nNazionale.\nEsord\u00ec all'et\u00e0 di 20 anni con la nazionale austriaca il 29 novembre 1933 contro la a Glasgow. Con il \"Wunderteam\", di cui era rimasto uno degli ultimi interpreti, prese parte ai mondiali del 1934, arrivando in semifinale - l'Austria usc\u00ec con l'Italia (0-1) in seguito a un arbitraggio pi\u00f9 volte contestato dagli austriaci \u2013 e segnando una rete. Da annotare anche la sfida dei quarti di finale, il sentitissimo derby austro-ungarico con l' (vinta 2-1): Bican fu autore di un intervento particolarmente ruvido ai danni dell'ala Toldi, tuttavia non venne sanzionato dall'arbitro. Con la nazionale austriaca gioc\u00f2 in totale 19 partite segnando 14 reti.\nNel periodo in cui giocava nello Slavia Praga gli venne concessa la cittadinanza cecoslovacca, per cui Bican divent\u00f2 convocabile per la nazionale cecoslovacca. Tuttavia a causa di problemi burocratici non pot\u00e9 giocare i Mondiali del 1938.Debutt\u00f2 con la selezione cecoslovacca il 7 agosto 1938 realizzando una tripletta contro la (6-3). Dopo le prime partite e l'occupazione tedesca della Cecoslovacchia non vest\u00ec pi\u00f9 la maglia di quella nazionale fino alla fine della seconda guerra mondiale, poi fu convocato nuovamente tra 1946 ed il 1949, totalizzando nei due periodi 12 reti in 14 partite (oppure 18 gol in 16 incontri).\nIl 12 novembre 1939 partecip\u00f2 all'incontro che vide la opposta alla , in cui segn\u00f2 3 reti nel 4-4 finale. Con questa rappresentativa, durante la guerra, mise a referto 9 reti in 8 presenze.\nIn totale, con tutte le nazionali, marc\u00f2 32 gol in 35 partite ufficiali (secondo la FA\u010cR sono 41 in 43 apparizioni).\nDopo il ritiro: allenatore e il record di gol.\nAl termine della carriera da calciatore, praticamente nessuno vuole pi\u00f9 assumere il campione: il Partito Comunista Cecoslovacco lo manda a lavorare come autista e operaio nella ferrovia di Praga. In seguito, intraprende la carriera di manager con alterne fortune allenando in patria, fino a quando il Partito gli comunica che, nel caso in cui trovasse un incarico all'estero, avrebbe la possibilit\u00e0 di trasferirsi: nella primavera del 1968, grazie a un permesso speciale, passa ai belgi del , che porta dalla quarta alla seconda divisione nazionale in un paio di stagioni. Per tre anni ha allenato anche in Danimarca.\nRitiratosi anche dall'attivit\u00e0 di allenatore, passa i restanti anni nella povert\u00e0, ormai praticamente dimenticato fino alla rivoluzione di velluto che ne rispolvera le qualit\u00e0: solo in seguito al 1989, Bican \u00e8 universalmente riscoperto e riconosciuto come uno dei pi\u00f9 grandi attaccanti di sempre.\nDurante gli anni settanta, Pel\u00e9 si avvicinava al gol numero e i giornalisti cercarono qualche giocatore che fosse arrivato a realizzare cifre simili. L'attaccante austriaco Franz Binder (suo compagno ai tempi del Rapid Vienna) sugger\u00ec il nome di Bican, ritenendo che avesse segnato almeno reti (secondo molti appassionati, soprattutto cechi, Bican avrebbe effettivamente segnato pi\u00f9 di marcature), tuttavia non essendoci fonti per l'improbabile cifra si tende a considerare le sole reti segnate da Bican in partite ufficiali.\nStatistiche.\nPresenze e reti nei club.\nIn carriera, Josef Bican ha totalizzato 528 presenze, segnando 820 reti in gare ufficiali (come riporta la FA\u010cR), con una media di 1,55 gol a partita.\nCronologia presenze e reti in nazionale.\nSecondo i dati riportati dalla FA\u010cR, le presenze e le reti totali con la Cecoslovacchia sono rispettivamente 16 e 18, mentre quelle con la rappresentativa del Protettorato di Boemia e Moravia sono rispettivamente 8 e 9.\nRecord.\nNel corso della sua carriera, Josef Bican ha fatto registrare numerosi record di realizzazioni con le squadre nelle quali ha militato. Tuttavia, a causa di dati talvolta incerti - fatto dovuto al periodo storico durante il quale Bican \u00e8 vissuto - i primati seguenti potrebbero mancare di precisione e ufficialit\u00e0."}
{"id": "518537", "revid": "124123", "url": "https://it.wikipedia.org/wiki?curid=518537", "title": "Su Shi", "text": "Biografia.\nSu Shi era nato a Meishan, vicino al Monte Emei, Sichuan. Anche suo fratello Su Zhe (\u8607\u8f4d) e suo padre Su Xun (\u8607\u6d35) erano famosissimi intellettuali. La prima educazione di Su avvenne sotto un sacerdote taoista in una scuola del villaggio. Su si spos\u00f2 a 17 anni. Nel 1057, lui e suo fratello superarono gli esami municipali per il servizio civile e ottennero il titolo \"jinshi\", una laurea necessaria per un posto di lavoro in governo in un'alta posizione. I suoi risultati ad un'et\u00e0 cos\u00ec giovane attirarono l'attenzione dell'imperatore Song Renzong e quella di Ouyang Xiu, che in seguito diverr\u00e0 suo mecenate. Ouyang, che era stato gi\u00e0 conosciuto come un ammiratore di Su Xun, autorizz\u00f2 il suo stile letterario a corte, da lui molto gradito. Per gli esami \"jinshi\", Ouyang Xiu richiese, senza alcun preavviso, che i candidati dovessero scrivere coll'antico stile prosaico. I fratelli Su ottennero alti onori per le risposte ritenute impeccabili e raggiunsero uno stato di celebrit\u00e0, specialmente nel caso di Su Shi nel successivo esame del 1061.\nDurante i successivi 20 anni occup\u00f2 numerose posizioni di governo in giro per la Cina. Nella citt\u00e0 di Hangzhou (\u676d\u5dde) fu il responsabile della costruzione di un passaggio pedonale sul \"Lago d'Occidente\", che prese il suo nome: \"S\u016bd\u012b\" (). Lavor\u00f2 come magistrato nella prefettura di Mi. Poi, quando era governatore di Xuzhou, scrisse un memoriale al trono lamentandosi delle difficili condizioni economiche e per una possibile ribellione armata nella prefettura industriale di Liguo.\nFu spesso in lotta con la fazione politica capitanata da W\u00e1ng \u0100nsh\u00ed (\u738b\u5b89\u77f3). Per questi diverbi fu esiliato due volte. La prima (1080-1084) a Huangzhou, assolutamente da non confondere con la citt\u00e0 Hangzhou (v. sopra), poi (1094-1100) a Huizhou (adesso nella provincia cinese del Guangdong) e nell'isola di Hainan.\nL'accademia Dongpo nell'isola di Hainan \u00e8 stata costruita sul posto dove egli resideva quando fu in esilio. A Huangzhou Su Shi visse su una collina chiamata Dongpo (Eastern slope, appunto, Colle Orientale), e da questa egli trasse il suo pseudonimo. Mor\u00ec nella provincia del Jiangsu.\nSebbene i dissidi politici divisero i ministri in gruppi rivali, c'erano momenti di cooperazione da entrambe le parti. Per esempio, anche se il prominente scienziato e statista Shen Kuo faceva parte del partito riformista di Wang Anshi, questi divenne amico di Su Shi. Va notato, tuttavia, che Su Shi era conscio che Shen Kuo, come ispettore regionale del Zhejiang, aveva presentato alla corte, a volte tra il 1073 e il 1075, la poesia di Su Shi, affermando che essa esprimeva sentimenti negativi verso la conte dei Song. Queste poesie ad essere utilizzate da Li Ding e da Shu Dan per avviare una causa legale contro Shu, ancorch\u00e9 fino a quel punto Su Shi non diede pensiero alle azioni del mostrare le poesie da parte di Shen Kuo.\nDopo un lungo periodo d'esilio politico, Su ricevette una grazia e venne trasferito a Chengdu; tuttavia mor\u00ec a Changzhou, Jiangsu, dopo il suo periodo d'esilio, durante il nuovo tragitto. Dopo la sua morte Su acquis\u00ec grande popolarit\u00e0, tale che le persone collezionavano le sue opere calligrafiche, dipinti che lo raffiguravano, iscrizioni su pietra che segnavano la sua visita in numerosi luoghi e vennero costruiti santuari in suo onore. Su \u00e8 anche raffigurato in opere d'arte postume, come \"Su Dongpo sulla scogliera rossa\" di Li Song."}
{"id": "518541", "revid": "767487", "url": "https://it.wikipedia.org/wiki?curid=518541", "title": "Tennis ai Giochi della XXV Olimpiade", "text": "Le gare di tennis dei Giochi della XXV Olimpiade si sono svolte tra il 28 ed l'8 agosto 1992 al Tennis de la Vall d'Hebron di Barcellona. Sono state assegnate medaglie nelle seguenti specialit\u00e0:"}
{"id": "518548", "revid": "1543377", "url": "https://it.wikipedia.org/wiki?curid=518548", "title": "Elementi per numero atomico", "text": "Tabella degli elementi chimici ordinati per numero atomico colorati in funzione del tipo. \u00c8 riportato anche il nome, il simbolo, il gruppo, la massa atomica e lo scopritore."}
{"id": "518550", "revid": "287204", "url": "https://it.wikipedia.org/wiki?curid=518550", "title": "Associazione Sportiva Roma 1984-1985", "text": "Questa voce raccoglie le informazioni riguardanti l'Associazione Sportiva Roma nelle competizioni ufficiali della stagione 1984-1985.\nStagione.\nNella stagione 1984-1985 la Roma ingaggia Sven-G\u00f6ran Eriksson che, in mancanza del patentino di allenatore, viene nominato direttore tecnico e affiancato da Roberto Clagluna in veste di allenatore. In campionato la squadra ottiene un deludente settimo posto, condizionato da molteplici fattori quali: la delusione per la mancata conquista della Coppa dei Campioni al termine della stagione precedente; un mercato poco appariscente, caratterizzato dall'innesto di attempati rincalzi, assai limitato rispetto alle precedenti sessioni; l'addio di Liedholm in favore di un altro svedese, Eriksson, dai dettami tecnici assai differenti (senza contare la cessione di Di Bartolomei, faro del gioco giallorosso, considerato troppo lento dal nuovo tecnico).\nIn Coppa delle Coppe la Roma arriva fino ai quarti di finale, battuta dal : dopo aver perso all'andata a Monaco di Baviera per 2-0, la Roma in casa subisce un altro gol dagli avversari; grazie a Nela la Roma riesce a trovare il pareggio, reso nuovamente vano da un altro gol realizzato dai tedeschi.\nMaglie e sponsor.\nLo sponsor tecnico \u00e8 Kappa, mentre lo sponsor ufficiale \u00e8 Barilla. La prima divisa \u00e8 costituita da maglia rossa con colletto a polo giallo, pantaloncini rossi e calzettoni rossi bordati di giallo. In trasferta i Lupi usano una maglia bianca con colletto a polo rosso, pantaloncini bianchi, calzettoni bianchi bordati di rosso. I portieri usano divise costituite da maglie grigie con decorazioni nere o verdi, pantaloncini e calzettoni neri. Tutte le divise presentano cucite sul petto la coccarda della Coppa Italia.\nOrganigramma societario.\nDi seguito l'organigramma societario.\nRosa.\nDi seguito la rosa.&lt;ref name=\"Rosa AS Roma - Saison 84/85\"&gt;&lt;/ref&gt;\n \nCalciomercato.\nDi seguito il calciomercato.\nStatistiche.\nStatistiche di squadra.\nDi seguito le statistiche di squadra.\nStatistiche dei giocatori.\nDesunte dai tabellini del Corriere dello Sport, de L'Unit\u00e0 e de La Stampa."}
{"id": "518551", "revid": "396099", "url": "https://it.wikipedia.org/wiki?curid=518551", "title": "Fibrocemento", "text": "Il fibrocemento \u00e8 un materiale costituito da una mistura di cemento e fibre con un'elevata resistenza alla trazione, utilizzato in particolare nell'edilizia. I manufatti ottenuti con questa mescola hanno una notevole resistenza alla corrosione, alla temperatura e all'usura, insieme a una notevole leggerezza.\nFino all'inizio degli anni novanta, quando per il fibrocemento era utilizzato l'amianto, il materiale era noto come \"cemento-amianto\" o, dal nome di uno dei produttori italiani, Eternit; a partire dal 1992 \u00e8 stato vietato in Italia l'uso dell'amianto, dimostratosi cancerogeno, e nel fibrocemento sono state impiegate altre fibre.\nCemento-amianto.\nPer le sue caratteristiche, il cemento-amianto \u00e8 stato largamente utilizzato dagli anni cinquanta agli ottanta nella costruzione edilizia, in particolare per la realizzazione di lastre di copertura, tubi, cisterne e pannelli antincendio, ma anche per guarnizioni, dischi dei freni, coibentazioni termiche e acustiche in navi, treni ecc.\nSi \u00e8 in seguito dimostrato che l'amianto \u00e8 un materiale cancerogeno. Le polveri di amianto infatti, se inalate, possono provocare l'asbestosi, alla quale potrebbero associarsi tumori delle pleure, ovvero il mesotelioma della pleura, e dei bronchi, in caso di esposizioni prolungate.\nCon la \"Legge 27 marzo 1992, n. 257\" sono state vietate in Italia l'estrazione, l'importazione, l'esportazione, la commercializzazione e la produzione di amianto o di prodotti contenenti amianto.\nProduzione di fibrocemento con amianto in Italia.\nLe principali societ\u00e0 italiane produttrici di fibrocemento con amianto sono state:\nFibrocemento ecologico.\nI manufatti in fibrocemento ecologico sono costituiti da una matrice cementizia rinforzata non da fibre di amianto ma con filamenti organici, naturali e sintetici.\nCon questa nuova tecnologia si realizzano lastre piane e ondulate, pozzetti prefabbricati, tubazioni, ecc.\nLastre ondulate curve o rette in fibrocemento senza amianto usate con funzione portante per le coperture di manufatti civili ed industriali (in genere tetti di capannoni o come sottocoppo in altre tipologie edilizie) sono state messe in commercio in assenza delle dovute autorizzazioni del Servizio Tecnico Centrale (Ministero dei Lavori Pubblici - Infrastrutture e Trasporti). In assenza di idonei dispositivi di sicurezza, possono dar luogo ad incidenti sul lavoro tipicamente per caduta dall'alto dall'esito quasi sempre mortale.\nUno dei materiali (privo dei titoli autorizzativi ed ora non pi\u00f9 commercializzato) che ha dato prova di elevato degrado delle caratteristiche meccaniche nel tempo \u00e8 l'Econit, per anni prodotto in Italia su licenza di Dansk Eternit dalle ditte Maranit (FE) e Copernit (MN), per il quale il primo segnale del decadimento delle caratteristiche di resistenza meccanica \u00e8 il verificarsi di infiltrazioni dalle coperture dovuta a fessurazione delle lastre ondulate."}
{"id": "518553", "revid": "74801", "url": "https://it.wikipedia.org/wiki?curid=518553", "title": "Cheshire", "text": "Il Cheshire (pronuncia o ) \u00e8 una contea dell'Inghilterra del nord-ovest.\nGeografia fisica.\nLa contea confina a nord con il Merseyside e la Greater Manchester, a est con il Derbyshire, a sud-est con lo Staffordshire, a sud con lo Shropshire ed a ovest con i distretti unitari gallesi di Flintshire e Wrexham.\nSi affaccia a nord-ovest sul mar d'Irlanda tramite gli ampi estuari dei fiumi Dee e Mersey, che sono separati dalla penisola di Wirral. Solo la parte meridionale della penisola di Wirral fa parte della contea. Il territorio \u00e8 prevalentemente pianeggiante costituendo parte della pianura che si estende tra le colline del Galles a ovest e le colline dei Pennini a est. I fiumi principali sono il Dee, il Weaver e la Mersey. Al confine orientale si elevano i rilievi collinari dei Pennini occidentali.\nIl capoluogo \u00e8 la storica citt\u00e0 di Chester, fondata dai romani, con notevoli caratteristiche architettoniche. Parte del nord della contea ricade nelle aree metropolitane di Liverpool e Manchester. La citt\u00e0 pi\u00f9 grande \u00e8 Warrington, che \u00e8 stata designata come new town nel 1968. Altri centri importanti sono: Ellesmere Port (con importanti industrie di raffinazione e automobilistiche), Runcorn, Widnes, Altricham, Crewe, Wilmslow e Macclesfield.\nGeografia antropica.\nSuddivisioni amministrative.\nLa contea \u00e8 divisa amministrativamente nelle seguenti autorit\u00e0 unitarie:\nHalton (che comprende le citt\u00e0 di Runcorn e di Widnes) \u00e8 una distretto unitario dal 1998. Warrington faceva parte del Lancashire fino al 1974 quando fu annessa al Cheshire. Dal 1998 \u00e8 un distretto unitario all'interno della contea. Dal 2009 il Cheshire ha perso lo status di contea non-metropolitana ed il suo territorio \u00e8 stato diviso tra le autorit\u00e0 unitarie di Cheshire West and Chester (precedenti distretti di Chester, Ellesmere Port and Neston e Vale Royal) e Cheshire East (precedenti distretti di Crewe and Nantwich, Congleton e Macclesfield).\nStoria.\nLa contea del Cheshire riportata nel Domesday Book aveva una estensione molto maggiore di quella attuale e si estendeva a nord fino al fiume Ribble. A partire dal 1182 il territorio della contea a nord della Mersey cominci\u00f2 ad essere amministrato dal Lancashire. Con la riorganizzazione delle amministrazioni locali nel 1974 alcune aree della contea localizzate vicino al confine con il Lancashire furono cedute alla Greater Manchester ed al Merseyside. Il suo nome \u00e8 derivato di \"Chester\" e \"shire\", \u201ccontea\u201d nell'inglese.\nEconomia.\nLa contea ha una agricoltura ed un settore zootecnico molto sviluppati. Nella contea viene prodotto il tradizionale formaggio \"Cheshire\". Anche l'industria ha avuto uno sviluppo notevole. L'industria chimica ha avuto inizio con l'estrazione del sale iniziata dai romani, e le tre citt\u00e0 di Northwich, Middlewich e Nantwich hanno sviluppato dell'industria del sale. A Ellesmere Port esiste dal 1924 una raffineria di petrolio. Le industrie meccaniche sono particolarmente sviluppate. Le officine ferroviarie di Crewe arrivarono a occupare dipendenti. Oggi sono ancora in attivit\u00e0 anche se molto ridimensionate. A Crewe \u00e8 presente lo stabilimento automobilistico della Bentley. Altre industrie automobilistiche presenti nella contea sono la Jaguar e la Vauxhall che hanno impianti di produzione a Ellesmere Port. Anche l'industria aeronautica ha diversi impianti di produzione nel Cheshire. Il turismo infine \u00e8 un altro settore particolarmente sviluppato."}
{"id": "518556", "revid": "16758", "url": "https://it.wikipedia.org/wiki?curid=518556", "title": "Milan Football Club", "text": ""}
{"id": "518561", "revid": "288300", "url": "https://it.wikipedia.org/wiki?curid=518561", "title": "Campionato di calcio faroense", "text": ""}
{"id": "518563", "revid": "320578", "url": "https://it.wikipedia.org/wiki?curid=518563", "title": "Campionato di calcio delle Far Oer", "text": ""}
{"id": "518564", "revid": "1652635", "url": "https://it.wikipedia.org/wiki?curid=518564", "title": "Laozi", "text": "Laozi (), trascritto anche Lao Tzu, Lao Tse, Lao Tze o Lao Tzi, \u00e8 stato un filosofo e scrittore cinese antico del VI secolo a.C., presunto autore del \"Tao Te Ching\" e fondatore del taoismo. Nel I secolo d.C. divenne la principale divinit\u00e0 del pantheon taoista.\nNomi.\nTradizionalmente il nome proprio di Laozi \u00e8 ritenuto essere \"Li Er\" (\u674e\u8033), mentre il suo nome di cortesia sarebbe \"Boyang\" ( \u4f2f\u967d, \u4f2f\u9633); un nome postumo altrettanto popolare fu \"Li Dan\" (\u674e\u8043, L\u01d0 D\u0101n).\nLo stesso \u00abLao-Tzi\u00bb \u00e8 un titolo onorifico, composto da \u8001 (\u00abvecchio\u00bb o \u00abvenerabile\u00bb) e \u5b50 (\u00abmaestro\u00bb); il suo nome, in ogni caso, \u00e8 stato romanizzato diverse volte, dando adito a confusione e controversie. Al giorno d'oggi, la forma pi\u00f9 comune \u00e8 Lao zi o L\u01ceo z\u01d0, trascritta con il sistema del pinyin, adottato ufficialmente dal governo cinese nel 1958; durante il Novecento, tuttavia, la dizione pi\u00f9 comune per riferirsi al filosofo era quella di Lao-tzu, in virt\u00f9 del sistema di romanizzazione Wade-Giles allora in voga. Tra le altre forme utilizzate nel tempo si segnalano Lao-tse, particolarmente popolare nell'Ottocento, e le varianti Lao-tze e Lao-tsu.\nIn virt\u00f9 del suo ruolo religioso, Laozi \u00e8 venerato con il nome di \u00abSupremo Signore\u00bb (\u592a\u4e0a\u8001\u541b, T\u00e0ish\u00e0ng L\u01ceoj\u016bn) ed \u00e8 annoverato tra le \u00abTre Purit\u00e0\u00bb del taoismo. Con la dinastia Tang, inoltre, il filosofo fu onorato con il titolo di \u00abImperatore supremamente misterioso e primordiale\u00bb (\u592a\u4e0a\u7384\u5143\u7687\u5e1d, T\u00e0ish\u00e0ng Xu\u0101nyu\u00e1n Hu\u00e1ngd\u00ec).\nDibattito storico.\nNel corso del XX secolo molti critici hanno messo in discussione la storicit\u00e0 della persona nota come Lao zi, ritenendola una figura avvolta nella leggenda pi\u00f9 che storicamente esistita; sorte analoga tocc\u00f2 alla sua paternit\u00e0 del \"Tao Te Ching\", apparentemente \u00abuna raccolta di detti taoisti realizzata da pi\u00f9 persone\u00bb. Alan Watts, invece, invit\u00f2 a una maggiore cautela, attribuendo queste controversie ad una mania accademica formatasi nel Novecento tesa a dubitare dell'esistenza di diverse figure storiche religiose e spirituali, ricordando che non vi \u00e8 sufficiente materiale per arrivare a una risposta certa. \nIl primo riferimento a Lao zi lo troviamo nelle \"Memorie di uno storico\", resoconto storiografico steso da Sima Qian nel primo secolo a.C. Chi accolse questa tradizione consider\u00f2 Lao zi attivo nel sesto o quinto secolo a.C., e quindi contemporaneo di Confucio; il suo soprannome era Li mentre il suo nome proprio era Er o Dan. Sempre secondo le \"Memorie\", Laozi era uno studioso che lavorava come archivista nella Biblioteca Imperiale della dinastia Zhou (1122 \u2013 256 a.C.); questo lavoro lo port\u00f2 a contatto con le opere letterarie dell'Imperatore Giallo e con altri classici del tempo. Laozi non avrebbe mai aperto formalmente una propria scuola, ma attrasse ugualmente un cospicuo numero di studenti e leali discepoli; tra questi, secondo la tradizione, vi era un giovane Confucio, che Lao zi incontr\u00f2 volontariamente o accidentalmente nell'attuale citt\u00e0 di Luoyang.\nSpesso si pens\u00f2 che Laozi ebbe i suoi natali nel villaggio di Chu Jen; diverse fonti, inoltre, attestano che Lao zi si spos\u00f2 e che ebbe un figlio di nome Zong, destinato a divenire un soldato affermato. Molti clan della dinastia Li, e gli imperatori della dinastia Tang, affermano di discendere da Lao zi; malgrado molti di questi lignaggi (se non tutti) non possono essere assolutamente accettati per certi o per validi, sicuramente attestano la popolarit\u00e0 di Lao zi nella cultura cinese.\nSempre Sima Qian riporta che Lao zi, insofferente al degrado morale che affliggeva la vita a Chengzhou e del declino complessivo del Regno, all'et\u00e0 di ottanta anni si avventur\u00f2 a ovest per vivere alla maniera di un eremita. Alla porta occidentale della citt\u00e0 (o del regno), Lao zi venne infine riconosciuto dalla sentinella Yinxi, che impose al maestro di lasciare una traccia scritta della sua saggezza prima di poter abbandonare il Regno, cos\u00ec da metterla a disposizione dell'intero popolo cinese. Fu cos\u00ec che presumibilmente nacque \"Tao Te Ching\", testo che tuttavia alla versione corrente presenta diverse aggiunte ascrivibili periodi successivi. In alcune versioni del racconto, la sentinella fu talmente commossa dopo aver ricevuto il lavoro che si avventur\u00f2 verso ovest con Lao zi divenendone discepolo, per poi non essere mai pi\u00f9 rivisto. Secondo altre interpretazioni, invece, il maestro avrebbe posto fine al suo peregrinare in India, dove sarebbe divenuto il maestro di Buddha. \nIl discepolato tra Lao zi e Yinxi fu oggetto di ulteriori approfondimenti in un'opera del settimo secolo, \"Sandong Zhunang\" (\u00abborsa perlacea delle tre caverne\u00bb). Giunto alla porta occidentale, Lao zi finse di essere un umile contadino, per poi essere riconosciuto sempre da Yinxi, il quale espresse la volont\u00e0 di diventare suo discepolo. Turbato dal fatto di essere riconosciuto, Lao zi chiese spiegazioni a Yinxi, che gli ammise di aver previsto il suo arrivo leggendo le stelle grazie a raffinate doti astronomiche. Fu cos\u00ec che Lao zi accett\u00f2 di essergli il maestro: si tratta questa di un'interazione esemplare tra maestro e discepolo nel daoismo, in riferimento alle prove alle quali un cercatore si deve sottoporre prima di essere accettato dal maestro.\nLa storia di Lao zi si caric\u00f2 di connotati religiosi durante l'epoca Han, durante la quale si form\u00f2 definitivamente la religione taoista. Fu cos\u00ec che Lao zi cominci\u00f2 ad essere venerato come un patriarca e un'entit\u00e0 immortale; quando invece la tradizione taoista giunse a maturit\u00e0, invece, Lao zi inizi\u00f2 ad essere ritenuto la personificazione del Tao. Sempre la mitologia taoista racconta che Lao zi fu concepito dopo una gravidanza di sessantadue anni, mentre la madre aggrappandosi a un albero di prugne contemplava una stella cadente; sarebbe venuto alla luce inoltre come un uomo adulto, con una barba grigia e folta e lobi dell'orecchio di dimensioni notevoli, entrambi simboli che alludono alla saggezza e a una vita veneranda. Secondo altre leggende, invece, Lao zi si sarebbe reincarnato numerose volte, e nella sua ultima vita sarebbe vissuto novecentonovanta anni, durante i quali avrebbe viaggiato per tutto il mondo per rivelare il Tao.\n\"Tao Te Ching\".\nLaozi \u00e8 tradizionalmente ritenuto l'autore del \"Tao Te Ching\", saggio composto di poco pi\u00f9 di cinquemila parole e contenente i punti cardine della sua dottrina. Seguendo l'esempio di altri trattatisti cinesi, Laozi per spiegare le proprie idee e concezioni fa ampio ricorso a paradossi, analogie, ripetizioni, simmetrie, rime, e costruzioni ritmiche. Non a caso, l'intera opera pu\u00f2 essere interpretata come una complessa analogia, dove il monarca allude all'Io e gli innumerevoli cittadini dell'Impero alle sensazioni e ai desideri sperimentati dal corpo.\nIl \"Tao Te Ching\", spesso chiamato semplicemente \"Laozi\" in virt\u00f9 del suo presunto autore, delinea il Dao (o Tao, voce cinese che significa \u00abvia, cammino\u00bb) come la fonte ideale di tutta l'esistenza: \u00e8 invisibile, ma non trascendente, estremamente potente eppure umile, ed \u00e8 la radice di tutte le cose. Le persone, che agiscono in seguito ai propri desideri e al libero arbitrio, spesso si comportano \u00abin maniera non naturale\u00bb, alterando il naturale equilibrio del Dao; ebbene, il \"Tao Te Ching\" si prefigge lo scopo di far ritornare i propri studenti a uno stato naturale in perfetta sintonia con il Dao. In questo ambito si inscrive la polemica contro il linguaggio e la saggezza tradizionale, considerati intrinsecamente prevenuti ed artificiali.\nUn concetto fondamentale del \"Tao Te Ching\", e dell'intero taoismo, \u00e8 il wu wei. Statuito come norma suprema del comportamento individuale e collettivo, il wu wei non invita alla passivit\u00e0, ebbene esige un'attenzione costante al mondo circostante, cos\u00ec da non interferire con il fluire spontaneo degli eventi naturali. Si tratta, in ogni caso, di un concetto che si presta a diverse interpretazioni, anche sul piano linguistico, tanto che in italiano \u00abwu wei\u00bb pu\u00f2 essere tradotto letteralmente come \u00abnon agire\u00bb, \u00abnon sforzarsi\u00bb o anche, in senso teatrale, come \u00abagire spontaneamente\u00bb o \u00abvivi il momento\u00bb.\nAll'etica del non agire, infatti, si affianca quella della spontaneit\u00e0, cristallizzata nel termine \"ziran\", interpretabile anche come \u00abarmonia con il Dao\u00bb. Laozi, infatti, \u00e8 un fautore della semplicit\u00e0, della spontaneit\u00e0 e dell'umilt\u00e0, valori praticabili quotidianamente ma anche sul piano politico, ripudiando la guerra, le tassazioni gravose e le leggi eccessivamente severe.\nTra i detti pi\u00f9 famosi di Laozi figurano:"}
{"id": "518566", "revid": "532766", "url": "https://it.wikipedia.org/wiki?curid=518566", "title": "Tennis ai Giochi della XXIV Olimpiade", "text": "Le gare di tennis dei Giochi della XXIV Olimpiade si sono svolte tra il 20 ed il 1\u00ba ottobre 1988 all'Olympic Tennis Courts di Seul. Sono state assegnate medaglie nelle seguenti specialit\u00e0:"}
{"id": "518568", "revid": "124177848", "url": "https://it.wikipedia.org/wiki?curid=518568", "title": "Campionato italiano di hockey su ghiaccio 1934", "text": "Il campionato italiano di hockey su ghiaccio 1934, 8\u00aa edizione del massimo campionato nazionale, si disput\u00f2 fra il 18 febbraio ed il 7 marzo 1934. Nel dicembre 1933 l'Excelsior Milano cambi\u00f2 denominazione in Diavoli Rossoneri Milano, divenendo la sezione hockeystica del Milan Football Club. Il regolamento del campionato prevedeva che il Milano, Campione d'Italia, accedesse direttamente alla finale, mentre le altre formazioni iscritte si dovettero affrontare in partite ad eliminazione diretta. La finale si svolse con la formula delle gare di andata e ritorno. L'HC Milano vinse il suo settimo titolo nazionale.\nFormazioni.\nLe squadre che presero parte al campionato furono nove, provenienti da Lombardia, Piemonte, Trentino-Alto Adige e Veneto:\nEliminatorie.\nAi quarti di finale il Bardonecchia fu costretto a dichiarare forfait e permise ai Diavoli Rossoneri di vincere a tavolino, accedendo direttamente alla semifinale contro l'HC Milano II.\nFinale.\nIl Gruppo Sportivo Dolomiti Cortina si qualific\u00f2 alla finale scudetto.\nFinale.\nL'HC Milano biss\u00f2 il successo dell'anno precedente sconfiggendo il Gruppo Sportivo Dolomiti Cortina sia nella finale d'andata che in quella di ritorno. A causa dei problemi di tenuta del ghiaccio di Cortina entrambe le partite si giocarono a Milano. Si segnala inoltre che entrambe le gare di finale furono giocate a Milano dinanzi ad uno scarso pubblico, come riferiscono le cronache dell'epoca."}
{"id": "518574", "revid": "1543377", "url": "https://it.wikipedia.org/wiki?curid=518574", "title": "M62 (astronomia)", "text": "M 62 (conosciuto anche come NGC 6266) \u00e8 un ammasso globulare visibile nella parte meridionale della costellazione dell'Ofiuco.\nOsservazione.\nM62 \u00e8 relativamente semplice da localizzare: basta infatti puntare su Antares e spostarsi di circa 5\u00b0 a sud-ovest; pu\u00f2 essere osservato con un semplice binocolo di media potenza, come un 10x50, in cui si mostra come un alone chiaro e nebuloso. Un telescopio di 80-120mm di apertura non permette di iniziare la risoluzione in stelle e l'ammasso permane di aspetto indefinito; uno strumento da 200mm \u00e8 in grado di rivelare alcune stelle di quattordicesima e quindicesima magnitudine, alcune delle quali riunite in concatenazioni.\nM62 pu\u00f2 essere osservato con facilit\u00e0 anche quando non si mostra molto alto sull'orizzonte, ma occorre tener presente che si tratta di un oggetto situato a declinazioni moderatamente australi, dunque in alcune aree del Nord Europa e del Canada, a ridosso del circolo polare artico, non \u00e8 mai osservabile; dall'emisfero sud, al contrario, M62 \u00e8 ben visibile e alto nelle notti dell'inverno australe. Il periodo migliore per la sua osservazione nel cielo serale \u00e8 quello compreso fra maggio e agosto.\nStoria delle osservazioni.\nM62 fu scoperto nel 1771 da Charles Messier ma la sua posizione precisa fu ricavata soltanto nel 1779; John Herschel lo osserv\u00f2 nel 1833 dal Capo di Buona Speranza, alla cui latitudine M62 transita quasi allo zenit, risolvendolo in una miriade di stelle di quindicesima magnitudine. L'ammiraglio Smyth lo descrisse come una \"nebulosa\" ben risolvibile in un gran numero di stelle.\nCaratteristiche.\nM62 si trova a una distanza di circa 22.500 anni luce dalla Terra e ha un diametro di 100 anni luce; si trova sul confine tra le costellazioni dell'Ofiuco e dello Scorpione, circa 3\u00b0 a sud dell'ammasso globulare M19.\n\u00c8 uno degli ammassi globulari pi\u00f9 irregolari, ci\u00f2 \u00e8 probabilmente dovuto alla sua vicinanza al centro della Galassia (6.100 anni luce circa), il quale lo deforma grazie alle forze mareali; questa forza induce l'area sud-orientale dell'ammasso ad essere pi\u00f9 concentrata rispetto alle altre.\nDagli studi condotti a partire dal 1970 si \u00e8 ricavato che M62 contiene almeno 89 stelle variabili, molte delle quali del tipo RR Lyrae. L'ammasso contiene inoltre un certo numero di sorgenti di raggi X."}
{"id": "518584", "revid": "729019", "url": "https://it.wikipedia.org/wiki?curid=518584", "title": "David Bortolussi", "text": "Biografia.\nNato e cresciuto ad Auch da una famiglia di immigrati friulani, Bortolussi conobbe la sua prima esperienza professionistica nel club della sua citt\u00e0.\nSuccessivamente, si trasfer\u00ec al per una stagione, prima di passare al , squadra nella quale rimase per cinque stagioni collezionando 59 presenze e 432 punti nel massimo campionato francese.\nNel frattempo, per diritti di ascendenza, esercit\u00f2 l'opzione di giocare per la Nazionale italiana, con la quale esord\u00ec nel 2006 durante i \"test match\" estivi; pi\u00f9 tardi prese parte anche a quelli autunnali, senza scendere mai in campo durante il Sei Nazioni 2007.\nConvocato dal C.T. Pierre Berbizier per la in Francia, disput\u00f2 tutti gli incontri dell' nel torneo marcando 32 punti complessivi e fallendo di misura, nei minuti finali della partita contro la , il calcio piazzato che avrebbe potuto qualificare gli Azzurri ai quarti di finale.\nGli ultimi incontri internazionali furono quelli al Sei Nazioni 2008, con 20 punti in 2 partite, una delle quali giocata da titolare.\nNell'estate del 2008 Bortolussi si trasfer\u00ec al , formazione nella quale rimase due stagioni, prima di ritirarsi dal il rugby professionistico e trovare ingaggio nel club di Riscle in F\u00e9d\u00e9rale 2, la quarta divisione nazionale. Qui, oltre a giocare a livello amatoriale, dal 2015 ricopr\u00ec la posizione di allenatore dei tre quarti."}
{"id": "518589", "revid": "106612506", "url": "https://it.wikipedia.org/wiki?curid=518589", "title": "Terpene", "text": ""}
{"id": "518591", "revid": "1669436", "url": "https://it.wikipedia.org/wiki?curid=518591", "title": "Atanor", "text": "Atanor, riportato anche come Athanor, \u00e8 un termine usato in alchimia per designare un forno il cui calore serve ad eseguire la digestione alchemica, utilizzato per la prima volta da Raimondo Lullo nel suo \"Elucidatio Testamenti R. Lulli\". Il termine deriva dall'arabo \"at-tann\u016br\" (\u0627\u0644\u062a\u0646\u0648\u0631) e dall'ebraico \"tanur\" che significa \"forno\"; tuttavia nella dottrina alchemica si fa risalire il termine al greco \u0391-\u0398\u03ac\u03bd\u03b1\u03c4\u03bf\u03c2 (Th\u00e1natos) ovvero Morte, preceduto dalla \"A\" privativa, ovvero \"senza-morte\" per indicare la capacit\u00e0 della fornace di lavorare all'infinito.\nL'Atanor \u00e8 rappresentato in varie forme, da quella cubica o parallelepipeda a quella cilindrica. Esiste un'accurata descrizione dell'Atanor fatta da Giovanni di Rupescissa nel suo \"De confectione veri lapidis philosophorum\".\nIl significato dell'Atanor non \u00e8 per\u00f2 quello di un comune forno in cui cuocere i metalli, \"non \u00e8 un forno della specie di quello dei chimici\"; esso \"di cui i filosofi hanno un gran segreto\" altro non \u00e8 che lo spirito umano, dove avvengono realmente le 'combustioni' e arde il Fuoco Segreto. Attraverso la forma del forno con i suoi involucri, piani e vari strati non si vuole dare altro che una metafora semplificata del complesso delle qualit\u00e0 mentali, spirituali e fisiche dell'individuo, le trasformazioni delle quali lo condurranno al conseguimento della Pietra Filosofale.\nL'alchimista, inoltre, rispecchiava il proprio spirito nell'athanor: infatti l'athanor era in grado di \"bruciare\" le impurit\u00e0 di un metallo impuro quale il piombo sino a renderlo oro, e cos\u00ec l'alchimista doveva essere in grado di liberarsi dei propri \"peccati\" purificandosi e studiando sino a divenire luce e maestro alchimista.\nL'atanor, come il laboratorio, rappresentava un microcosmo, la semplificazione dell'universo in una stanza e l'atanor simboleggiava il sole, appunto il fuoco eterno."}
{"id": "518593", "revid": "33921", "url": "https://it.wikipedia.org/wiki?curid=518593", "title": "Rythm changes", "text": ""}
{"id": "518595", "revid": "31465", "url": "https://it.wikipedia.org/wiki?curid=518595", "title": "Trementine", "text": ""}
{"id": "518596", "revid": "1305772", "url": "https://it.wikipedia.org/wiki?curid=518596", "title": "American Pie (singolo)", "text": "American Pie \u00e8 un celebre brano musicale rock del cantautore statunitense Don McLean.\nDescrizione.\nIl brano fa spesso riferimento al \"\"giorno in cui la musica mor\u00ec\", in inglese \"The Day the Music Died\"\": la locuzione convenzionale con cui viene ricordato il disastro aereo accaduto a Clear Lake, Iowa (Stati Uniti) il 3 febbraio 1959, in cui persero la vita Buddy Holly, Ritchie Valens e J.P. Richardson, mentre si recavano a Fargo per un concerto.\nA partire da questo evento, il testo sembra sviluppare una sorta di storia del rock and roll, fatta di allusioni di non facile interpretazione. Il testo \u00e8 estremamente oscuro e moltissimi sono stati i tentativi di darne interpretazioni di tipo sociale, politico, religioso, musicologico e cos\u00ec via. McLean non ha mai acconsentito a chiarirne esattamente il significato. Tuttavia Don McLean si offr\u00ec alla fine di fornire maggiori spiegazioni e fare pi\u00f9 luce sull'alone di mistero che aveva sempre avvolto il suo brano, in particolare nel febbraio 2015 quando egli dichiar\u00f2 che avrebbe rivelato il significato fondamentale della canzone in occasione dell'asta a cui sarebbe stato messo il manoscritto originale del pezzo, che si tenne il 7 aprile 2015 a New York City e il manoscritto venne poi venduto per 1,2 milioni di dollari. Il catalogo di vendita del documento autografo riportava la dichiarazione del cantautore statunitense riguardo al testo della sua opera: \"Basically in American Pie things are heading in the wrong direction. ... It [life] is becoming less idyllic. I don't know whether you consider that wrong or right but it is a morality song in a sense\". (\"Praticamente, in \"American Pie\" le cose stanno andando nella direzione sbagliata... La vita sta diventando meno idilliaca. Non so se voi lo consideriate giusto o sbagliato ma in un certo senso si tratta di una canzone morale, sulla moralit\u00e0\"). Oltre all'intento commemorativo della tragedia del disastro aereo di Clear Lake, che McLean stesso afferm\u00f2 che gli permise di esternare, esprimere finalmente il proprio profondo lutto e dolore che l'aveva sempre accompagnato in particolare per Buddy Holly, a cui egli dedic\u00f2 l'album da cui \u00e8 tratto il pezzo, sembra che il testo, visto d'insieme voglia suggerire, come filo conduttore, una perdita generale di innocenza, di genuinit\u00e0 e spensieratezza nella storia del rock and roll, probabilmente proprio dopo la tragedia.\nNella parte iniziale del brano, McLean narra di come il suo iniziale sogno di bambino di diventare un vero cantante, intrattenitore che potesse far ballare e divertire le persone ( \"A long, long time ago... And maybe they'd be happy for a while\") inizi\u00f2 improvvisamente a dissolversi quando, il 4 febbraio 1959, all'et\u00e0 di 13 anni, egli venne a sapere, sfogliando alcuni giornali, della morte delle tre \"star\" della musica nel disastro aereo (\"But February made me shiver...The day the music died\"); a questo punto, arriva il ritornello storico della canzone, la cui prima frase, da cui proviene il titolo, \"So Bye-bye, Miss American Pie\", sottolinea come la figura di questo \"dolce americano\", indicato come una donna, una \"miss\", appunto, se ne sia oramai andata, che non ci sia pi\u00f9 niente di \"dolce\" o tenero, gioioso (nella musica americana) dopo la tragedia. E questa donna misteriosa potrebbe proprio rappresentare il sogno del bambino, ormai andato perduto. E forse nella musica successiva all'accaduto ci\u00f2 che \u00e8 stato perso sono proprio quei valori come l'amore, la fede religiosa e la spensieratezza che aveva sempre caratterizzato il ballo a ritmo di rock and roll, una musica precedentemente sentita, vissuta pienamente nel profondo di s\u00e9, a tal punto da poter davvero purificare la propria anima (\"Can music save your mortal soul\"), una musica che l'autore ammette di apprezzare seriamente, soprattutto all'epoca in cui era un ragazzo, un puro ed innocente \"lonely teenage broncin' buck with a pink carnation and a pickup truck\", ma che ora ammette di essere del tutto \"out of luck\" dopo esser venuto a conoscenza del giorno in cui \u00e8 morta la musica.\nSegue poi la nostra storia musicale, riempiendosi di innumerevoli citazioni di artisti, gruppi e persino riviste di argomento musicale (\"the moss grows fat on a rollin' stone\") sorte tra il periodo tra il giorno in cui accadde la tragedia e il 1971, l'anno in cui, dopo averne effettuato la stesura a pi\u00f9 riprese, aggiungendo di volta in volta nuove strofe, McLean termin\u00f2 e pubblic\u00f2 il singolo: si pu\u00f2 ad esempio riconoscere il riferimento alla leggenda dell'epoca, il mito nascente di Bob Dylan (\"the jester\"), il quale stava infatti elevandosi ad una popolarit\u00e0 tale, da essere arrivato a \"rubare la corona al re\" assumendone il potere, senza neanche essere punito legalmente, con un processo (\"Oh, and while the king was looking down... no verdict was returned\"), in effetti la popolarit\u00e0 del \"re\", identificato con Elvis Presley in quel periodo era in progressivo calo; dubbi sono ancora presenti sulla \"queen\", identificata da alcuni come Little Richard. Proseguiamo poi con John Lennon, raffigurato mentre intento a leggere un libro su Karl Marx (ricordiamo che ci troviamo in effetti nell'epoca di sviluppo e affermazione di grandi ideologie di massa, tra le quali tuttavia Lennon si mostra ancora interessato e aderisce al comunismo marxiano: \"And while Lennon read a book on Marx) e i suoi storici e leggendari Beatles, i quattro ragazzi di Liverpool che nel frattempo sono ricordati in procinto di provare nel parco (\"A quartet practiced in the park\") e in effetti \u00e8 proprio degli immortali \"Fab Four\" che viene ricordata la canzone \"Helter Skelter ,\" appartenente al \"White Album\" del 1968.\nI riferimenti a queste leggende della musica proseguono dunque con il ricordo del gruppo musicale formatosi nei primi anni sessanta dei Byrds, il cui album del 1966 \"Fifth Dimension,\" che contribu\u00ec non a caso notevolmente alla nascita del rock psichedelico, venne particolarmente e aspramente criticato per i vari riferimenti nei propri testi all'uso di droga e ai suoi effetti, ad esempio nella canzone \"Eight Miles High\" (\"Helter skelter... and falling fast\"), creando quasi un gioco di parole tra la canzone del \"quartetto\" e la vicenda che ha accompagnato e caratterizzato l'album della band, pubblicato in effetti nel luglio del 1966 mentre la canzone, altrettanto particolarmente psichedelica e volutamente \"dura, sporca\", dei Beatles inizi\u00f2 ad essere registrata nello stesso giorno 18 luglio di due anni dopo. I quattro ragazzi di Liverpool vengono in seguito ricordati nei costumi del loro celebre album \"Sgt. Pepper's Lonely Hearts Club Band\" del 1967 (\"while sergeants played a marching tune\"), la \"marching band\" che sembra si sia rifiutata di retrocedere anche quando i \"players\" hanno cercato di prendere il suo posto e probabilmente questi \"giocatori\" erano proprio i Byrds (\" 'Cause players tried to... refused to yield\"). Nella strofa successiva ci si trova tutti in uno stesso, unico punto, (\"Oh, and there we were all in one place\"), in cui molti riconoscono nel celeberrimo Festival di Woodstock del 1969, una generazione \"lost in space\", un probabile riferimento allo sbarco del primo uomo sulla Luna avvenuto nel luglio dello stesso anno, procedendo poi con il riferimento alle note canzoni dei Rolling Stones \"Jumpin' Jack Flash\" e, forse, \"Sympathy for the Devil\" (\"So come on, Jack be nimble, Jack be quick... the Devil's only friend\"), per poi continuare con la timida ed innocente \"girl who sang the blues\", che pu\u00f2 solamente essere la mitica Janis Joplin, nonch\u00e9 tra i principali protagonisti del palco di Woodstock e un'ulteriore sottolineatura della grande e quasi inesplicabile nostalgia provata dall'autore per la perdita oramai totale, nonostante l'innegabile miglioramento, progresso compiuto dalla musica negli anni successivi, di quel clima di inimitabile allegria e spensieratezza, assenza di problemi e preoccupazioni che aveva caratterizzato l'epoca intercorsa prima che \"the music died\".\nIl brano, della durata di 8 minuti e mezzo, fu inciso dunque nel 1971 e pubblicato lo stesso anno sull'album omonimo di McLean.\nNegli Stati Uniti raggiunse nel 1972 la prima posizione nelle classifiche \"Billboard Hot 100\" per quattro settimane e \"Hot Adult Contemporary Tracks\". \nIn Australia \u00e8 arrivata prima per cinque settimane.\n\"American Pie\" viene considerato una pietra miliare della musica leggera americana. Diverse associazioni lo hanno indicato come uno dei cinque brani musicali pi\u00f9 importanti del XX secolo.\nCover del brano.\nMolti sono stati i musicisti che si sono cimentati con cover e reinterpretazioni di questo brano storico. Tra gli altri: John Denver, i Brady Bunch (1972), i Catch 22 e i Killdozer (1989) oltre a molti artisti di disco music.\nMadonna.\nNel 2000 \"American Pie\" \u00e8 stata portata nuovamente al successo da Madonna per la colonna sonora del film di John Schlesinger \"Sai che c'\u00e8 di nuovo?\". I cori della canzone sono eseguiti dall'attore Rupert Everett, protagonista nel film insieme con Madonna, e che compare anche nel video, diretto da Philip Stolzl. Il singolo della canzone \u00e8 uscito solo in Europa (28 febbraio 2000) e in Giappone (8 marzo 2000) e sempre in questi paesi \u00e8 stato pubblicato nell'album \"Music\"."}
{"id": "518598", "revid": "7336", "url": "https://it.wikipedia.org/wiki?curid=518598", "title": "Pece greca", "text": ""}
{"id": "518600", "revid": "1910023", "url": "https://it.wikipedia.org/wiki?curid=518600", "title": "Sannazzaro de' Burgondi", "text": "Sannazzaro de' Burgondi (\"S\u00e4n N\u00e4z\u00e0\" in dialetto lomellino) \u00e8 un comune italiano di abitanti della provincia di Pavia in Lombardia.\nSi trova nella bassa Lomellina, ai margini del terrazzo che domina la valle alluvionale del Po, presso la riva sinistra del fiume e vicino alla sua confluenza con il torrente Agogna.\nStoria.\nSannazzaro si trova citato attorno al 1000 come \"cella Sancti Nazari\", per cui si pu\u00f2 ritenere che abbia tratto origine da un piccolo insediamento monastico. Da qui provenne la potente famiglia Sannazzaro, forse in origine sotto l'alta signoria dei conti palatini di Lomello. La potenza dei Sannazzaro si manifest\u00f2 soprattutto nell'Oltrep\u00f2 Pavese e nel Monferrato; tuttavia alcuni rami della famiglia rimasero nel luogo d'origine, che governarono in consorzio tra loro e con altri nobili locali (Marazzi, Glaroli). Il nome \"Burgondi\", che corrisponde al moderno cognome \"Bergonzi\", potrebbe derivare da un ramo degli stessi Sannazzaro (\"Burgondo\", ovvero Bergonzo, era nel XII secolo il nome di uno dei quattro capostipiti della famiglia).\nNel 1466 il duca di Milano invest\u00ec di Sannazzaro Giacomo Malaspina, marchese sovrano di Massa, e da lui pass\u00f2 al figlio Francesco, iniziatore della linea dei marchesi di Sannazzaro, cittadini di Pavia, la cui signoria dur\u00f2 fino all'abolizione del feudalesimo (1797). Il marchesato di Sannazzaro comprendeva anche Scaldasole, Pieve Albignola, Ferrera Erbognone e Alagna. Sannazzaro, seguendo le sorti della Lomellina, pass\u00f2 ai Savoia nel 1713 (da qui il nome della frazione \"Balossa Savoia\", attuale \"Savasini\", contrapposto al vicino Balossa Bigli che per il momento rimaneva, con l'Oltrep\u00f2 cui apparteneva, all'Austria). Attorno al 1600 una violenta piena del Po distrusse in gran parte il paese, che si raccolse in posizione pi\u00f9 difesa, sulla \"costa\" ovvero al margine del terrazzo alluvionale. Nel 1863, con regio decreto, il comune prese ufficialmente il nome di \"Sannazzaro de' Burgondi\".\nFin dall'ultimo decennio del XIX secolo era stata impiantata a Sannazzaro una piccola centrale elettrica, cosicch\u00e9 il paese fu il primo comune della Provincia di Pavia ad avere una completa illuminazione elettrica delle vie. Nel 1963 inizi\u00f2 a funzionare la grande raffineria dell'AGIP (prima chiamata Raffineria del Po e ora Agip Raffinazione), che contribu\u00ec a trasformare il carattere prevalente dell'economia della cittadina da agricolo a industriale.\nNel dicembre del 2011 a Sannazzaro de' Burgondi \u00e8 stato ufficialmente conferito il titolo di citt\u00e0.\nCultura.\nLa realt\u00e0 culturale sannazzarese fa perno sulla locale Biblioteca civica \"Carlo Tacconi\". La biblioteca, facente parte del Sistema bibliotecario Lomellino oltre alla tradizionale attivit\u00e0 di prestito libri, ospita nei suoi locali convegni e mostre. Vengono organizzati corsi di lingua, di informatica di base e si organizzano gite culturali verso mostre e musei.\nSul territorio \u00e8 attivo il Circolo Operazione InGrandiMenti che propone alla cittadinanza un'offerta culturale finalizzata a fornire una conoscenza utile, aumentando cos\u00ec la consapevolezza delle persone rispetto alle diverse questioni che impattano sulla vita quotidiana e pi\u00f9 in generale sulla nostra societ\u00e0.\nL'associazione Corale Antonio Vivaldi, \u00e8 da decenni una conosciuta e consolidata realt\u00e0, avendo eseguito in Italia ed all'estero centinaia fra concerti ed opere liriche rappresentate in forma scenica; costituendo parallelamente un importante punto di riferimento culturale e sociale per il territorio sannazzarese, coinvolgendo attivamente ogni anno oltre un centinaio di persone, dai semplici appassionati agli artisti affermati, attraverso una scuola di musica, un coro giovanile, un coro polifonico, un'orchestra da camera, un Concorso Lirico Internazionale, l'allestimento di Opere Liriche in forma scenica.\nEventi.\nSono due le principali manifestazioni che si svolgono in paese ogni anno: la \"Sagra del riso\", che ha luogo nel mese di giugno ed il \"Settembre sannazzarese\", variegata rassegna d'arte sport spettacolo e cultura.\nNell'ambito di quest'ultima, particolare rilevanza ha assunto negli ultimi anni la manifestazione culturale, sportiva e gastronomica \"Il Fiume, Tre Torrenti, La Lomellina\", che nel corso del week-end vede impegnati ben 8 comuni del territorio, proponendo mostre, percorsi tra i castelli e le cascine della zona e per finire la cena tipica pavese che vede protagoniste tutte le confraternite eno-gastronomiche della provincia.\nSociet\u00e0.\nAll'inizio del XX secolo Sannazzaro, come il resto della Lomellina, fa da sfondo alle lotte contadine dei braccianti stagionali impegnati nella coltivazione del riso. Le lotte di inizio secolo erano portate avanti dalle leghe contadine che dal 1919 al 1920 (biennio rosso) organizzarono numerose rivolte. Per contrapporsi a questo movimento, nacquero anche a Sannazzaro i Fasci italiani di combattimento, che con la violenza si opposero alle rivolte contadine.\nNel dopoguerra nascono diverse attivit\u00e0, alcune viterie, aziende di produzione di macchine agricole. Una realt\u00e0, quella di Sannazzaro, simile in tutto e per tutto ad altri centri lomellini. Il cambiamento avviene a partire dai primi anni '60, generando quella situazione di specificit\u00e0 che ancora oggi differenzia Sannazzaro dal resto della Lomellina.\nLa societ\u00e0 sannazzarese ha subito a partire dagli anni sessanta una rapida trasformazione.\nOrigine del cambiamento \u00e8 stata la decisione di attivare in loco la raffineria AGIP.\nQuesto evento ha comportato un rapido incremento della popolazione grazie all'arrivo di molti lavoratori interessati dalle attivit\u00e0 facenti capo alla raffineria.\nLa trasformazione ha avuto quindi i suoi principali effetti sulla composizione della popolazione, che risulta molto pi\u00f9 variegata che negli altri comuni della Lomellina, e sulla centralit\u00e0 della raffineria nella vita del paese. Del resto, mentre in altre realt\u00e0 di maggiori dimensioni l'arrivo di una grande industria \u00e8 stata assorbita da un tessuto sociale gi\u00e0 predisposto, a Sannazzaro, paese prevalentemente agricolo, l'installazione della raffineria \u00e8 stata vissuta in modo traumatico.\nAttualmente Sannazzaro non \u00e8 quindi pi\u00f9 un tipico centro lomellino agricolo, ma non \u00e8 ancora una cittadina compiuta, in quanto non ha saputo sviluppare completamente i servizi e le strutture come per l'appunto in altre realt\u00e0 di maggiori dimensioni.\nQuesto stato di limbo provoca indubbiamente un certo malessere tra la popolazione che ha chiari quali siano gli svantaggi in termini ambientali e sociali derivanti dalla presenza di ENI, ma non ha ancora potuto beneficiare completamente dei vantaggi in termini di servizi e infrastrutture.\nIstituzioni, enti e associazioni.\nA Sannazzaro particolare valenza riveste l'attivit\u00e0 associativa che pu\u00f2 contare su decine di associazioni sociali e culturali.\nTra le principali: Croce d'Oro, il Gruppo Lomellino di Primo Intervento (Protezione civile), la sezione comunale Avis, la Corale Vivaldi, la Corale Parrocchiale,l'Associazione Culturale Corale Polifonica \"Cieli Immensi\", la Banda Iris, Genitori Insieme, la Pro Loco, il Gruppo Alpini, la sezione Aido, Operazione InGrandiMenti, Legambiente.\nAnche le associazioni sportive sono numerose: Team Volley (pallavolo femminile), Virtus Lomellina (Calcio), il Baseball Club Sannazzaro e altre. Quasi tutte le associazioni sono ospitate all'interno del Centro Polifunzionale Mattei, in via Marconi.\nIl Pensionato sannazzarese fornisce ospitalit\u00e0 ad oltre 60 anziani di Sannazzaro e dintorni. Il Centro diurno per disabili, gestito dal Comune, offre ospitalit\u00e0 ad una ventina di giovani e adulti disabili e rappresenta una delle poche strutture allo scopo esistenti in Lomellina.\nEconomia.\nSannazzaro, al centro di quella che viene definita l'area sannazzarese, rappresenta il principale polo produttivo dell'intera bassa Lomellina disponendo anche di servizi che sono utilizzati anche dalle popolazioni dei paesi limitrofi.\nUn tempo centro di rilevanza nazionale per la produzione delle viti (in ferro e in legno) e per la nutrita presenza di maglifici, attualmente la maggior parte delle attivit\u00e0 produttive fanno perno intorno alla presenza di una delle pi\u00f9 importanti raffinerie d'Italia, di propriet\u00e0 del gruppo Eni. Situata al centro del triangolo Milano-Torino-Genova soddisfa il fabbisogno di prodotti petroliferi di gran parte del nord-ovest d'Italia.\nLa presenza della raffineria, alla quale si \u00e8 aggiunta dal 2006 una centrale per la produzione di energia elettrica a ciclo combinato presente sul territorio del vicino comune di Ferrera Erbognone, ha orientato progressivamente sempre di pi\u00f9 l'economia della zona a supporto delle attivit\u00e0 della multinazionale energetica. Sono diverse infatti le aziende della zona che lavorano nell'indotto. Dal 2007 \u00e8 stato attivato anche un master universitario di 1\u00ba livello per ingegneri neolaureati, organizzato da Eni, Universit\u00e0 di Pavia e comune di Sannazzaro.\nIl 1\u00ba dicembre 2016 l'impianto \u00e8 coinvolto in un incidente industriale.\nUn'altra realt\u00e0 economica particolarmente rilevante in paese \u00e8 rappresentata dalle presenza delle cooperative che dalla fine degli anni ottanta forniscono servizi in ambito sociale ed educativo.\nSettore particolarmente sviluppato \u00e8 quello dell'edilizia, con numerose imprese edili ed alcuni attivit\u00e0 di commercio di materiale edile.\nInfine, da non dimenticare, l'attivit\u00e0 agricola con coltivazione principalmente di riso e mais."}
{"id": "518601", "revid": "1699816", "url": "https://it.wikipedia.org/wiki?curid=518601", "title": "Mortal Kombat Trilogy", "text": "Mortal Kombat Trilogy \u00e8 un videogioco picchiaduro a incontri della serie \"Mortal Kombat\", pubblicato dal 1996 per varie console dalla Midway Games. \u00c8 la terza edizione di Mortal Kombat 3, d\u00e0 la possibilit\u00e0 al giocatore di utilizzare tutti i personaggi che si potevano scegliere nei precedenti giochi dal primo \"Mortal Kombat\" fino a \"Ultimate Mortal Kombat 3\". \nModalit\u00e0 di gioco.\n\"Mortal Kombat Trilogy\" introduce la barra di aggressione (\"Aggressor bar\"), che si riempie man mano che i lottatori combattono. Quando la barra si riempie, il personaggio diventa pi\u00f9 veloce e pi\u00f9 forte per un breve periodo di tempo, durante il quale \u00e8 in grado di infliggere pi\u00f9 danni. Sono stati aggiunti anche i combattimenti simultanei 3-contro-3 (solo nella versione N64). Fanno il loro ingresso anche le Brutality, che richiedono al giocatore di eseguire una combo di 11 pulsanti che causa l'esplosione dell'avversario. Esse vennero inizialmente inserite nella conversione di \"UMK3\" per Megadrive e SNES. Inoltre molti dei personaggi di \"Mortal Kombat Trilogy\" hanno nuove mosse speciali e nuove mosse per terminare l'avversario.\nPersonaggi.\nIn questo titolo si possono selezionare personaggi che erano non selezionabili in U\"MK3\" o che provenivano dai titoli precedenti, come ad esempio Smoke versione ninja normale o robot, Rain, Noob Saibot, Ermac, Goro, Kintaro, Motaro e Shao Kahn. Inoltre, con dei trucchi si possono selezionare personaggi come Jax e Kung Lao in versione \"Mortal Kombat II\", e Raiden e Kano in versione \"Mortal Kombat\". Inoltre, sono disponibili due personaggi segreti: Khameleon (solo per N64) e la sua controparte maschile Chameleon (PsOne/Saturn/PC)."}
{"id": "518607", "revid": "198277", "url": "https://it.wikipedia.org/wiki?curid=518607", "title": "Associazione Sportiva Roma 1983-1984", "text": "Questa voce raccoglie le informazioni riguardanti lAssociazione Sportiva Roma nelle competizioni ufficiali della stagione 1983-1984.\nStagione.\nIl campionato parte, per i campioni uscenti, con 3 vittorie consecutive garantenti l'iniziale primato. Alla 4\u00aa giornata, i giallorossi sono battuti dal per la prima sconfitta in Campionato dopo 12 giornate (l'ultimo \"knock out\" era stato con la il 6 marzo precedente).. Tra incertezze tattiche dovute a un nuovo assemblaggio di uomini, specialmente in difesa (Vierchowod, baluardo della Roma campione d'Italia, \u00e8 richiamato dalla ) e infortuni \u2014 in particolar modo quello di Ancelotti a novembre '83 che lo costringe a saltare l'intera stagione \u2014 la squadra perde definitivamente il primato, giungendo seconda alle spalle della Juventus.\nNei sedicesimi della Coppa dei Campioni (torneo nel quale la formazione \u00e8 all'esordio assoluto), viene superato l' con un punteggio totale di 4-2, al quale fanno seguito le eliminazioni di e . La semifinale con il rimane celebre per le accuse rivolte alla societ\u00e0 di aver corrotto l'arbitro Vautrot: dopo aver perso 2-0 all'andata, i capitolini vincono per 3-0 la gara di ritorno accedendo alla finale. L'incontro con il , peraltro formalmente giocato in casa, termina in favore degli inglesi ai tiri di rigore: decisive le assenze di Maldera, esperto rigorista, e del gi\u00e0 citato Ancelotti.\nNon sfugge per\u00f2 la Coppa Italia, vinta nella doppia sfida con il : si tratt\u00f2 comunque di un magro contentino per gli uomini di Nils Liedholm, in procinto di accasarsi al Milan, che avevano iniziato la stagione con ben pi\u00f9 rosee aspettative. Fu altres\u00ec l\u2019ultima annata del capitano Agostino Di Bartolomei con la maglia della Roma: con il passaggio al Milan del tecnico svedese, il centrocampista romano decise di seguirlo nella sua nuova avventura. Fu la fine di un ciclo per la Roma: un fortunato quinquennio iniziato nella stagione 1979-1980 che ha fruttato trofei in campo nazionale praticamente in ogni stagione, con una Coppa dei Campioni e un \"bis\" scudetto sfiorati proprio sul pi\u00f9 bello.\nMaglie e sponsor.\nGli sponsor tecnici per la stagione 1983-1984 sono Patrick fino al 31 dicembre 1983 e Kappa dal 1\u00ba gennaio 1984, mentre lo sponsor ufficiale \u00e8 Barilla.\nLa prima divisa \u00e8 costituita da maglia rossa con colletto a polo giallo, pantaloncini rossi \u2014 con doppia banda a contrasto per la fornitura Patrick, a tinta unita per quella Kappa \u2014 e calzettoni rossi bordati di giallo. In trasferta i Lupi usano una maglia bianca con colletto giallorosso nel girone di andata e rosso in quello di ritorno, pantaloncini bianchi, calzettoni bianchi bordati di giallorosso nel girone di andata e di rosso in quello di ritorno. I portieri usano divise costituite da maglie grigie con decorazioni nere e/o rosse, pantaloncini e calzettoni neri. Tutte le divise presentano cucito sul petto lo scudetto.\nIn occasione della finale di Coppa dei Campioni, la Roma indossa una speciale versione della sua seconda divisa, priva sul busto sia del \"jersey sponsor\" (come impongono all'epoca i regolamenti confederali) sia, insolitamente, anche dello scudetto \u2014 sostituito dallo stemma sociale, che nel resto dell'annata \u00e8 posizionato sulla manica destra.\nOrganigramma societario.\nDi seguito l'organigramma societario.\nRosa.\nDi seguito la rosa.&lt;ref name=\"Rosa AS Roma - Saison 83/84\"&gt;&lt;/ref&gt;\nCalciomercato.\nDi seguito il calciomercato.\nStatistiche.\nStatistiche di squadra.\nDi seguito le statistiche di squadra.\nStatistiche dei giocatori.\nDesunte dai tabellini del Corriere dello Sport, de L'Unit\u00e0 e de La Stampa.\nGiovanili.\nOrganigramma.\nDi seguito l'organigramma.\nArea sportiva\nArea tecnica"}
{"id": "518609", "revid": "400518", "url": "https://it.wikipedia.org/wiki?curid=518609", "title": "Sporting Lisbon", "text": ""}
{"id": "518611", "revid": "131358", "url": "https://it.wikipedia.org/wiki?curid=518611", "title": "FC Energie Cottbus", "text": ""}
{"id": "518615", "revid": "128334", "url": "https://it.wikipedia.org/wiki?curid=518615", "title": "Charles Goodyear", "text": "Aveva scoperto che l'aggiunta di poche unit\u00e0 percentuali di zolfo al lattice dell'albero della gomma seguito da riscaldamento, rendeva la gomma pi\u00f9 resistente ai solventi e pi\u00f9 elastica. Questo metodo viene tuttora utilizzato nella produzione di pneumatici e altri oggetti di gomma. L'azienda Goodyear Tire &amp; Rubber Company \u00e8 stata chiamata cos\u00ec in suo omaggio.\nIl brevetto del metodo \u00e8 stato registrato il 15 giugno 1844."}
{"id": "518616", "revid": "179578", "url": "https://it.wikipedia.org/wiki?curid=518616", "title": "Tennis ai Giochi della XXIII Olimpiade", "text": "Le gare di tennis dei Giochi della XXIII Olimpiade si sono svolte tra al Los Angeles Tennis Center dell'Universit\u00e0 della California di Los Angeles. Dopo 16 anni il tennis, anche se solo come esibizione, torna nel programma olimpico dopo l'altro torneo dimostrativo di Citt\u00e0 del Messico 1968. Sono stati disputati tornei di singolare maschile e femminile."}
{"id": "518618", "revid": "120435277", "url": "https://it.wikipedia.org/wiki?curid=518618", "title": "Trattamento dei dati personali", "text": "Per trattamento dei dati personali secondo la legge italiana, si intende qualsiasi operazione o insieme di operazioni, compiute con o senza l'ausilio di processi automatizzati e applicate a dati personali o insiemi di dati personali, concernenti la raccolta, la registrazione, l'organizzazione, la conservazione, la consultazione, l'elaborazione, la modificazione, la selezione, l'estrazione, il raffronto, l'utilizzo, l'interconnessione, il blocco, la comunicazione, la diffusione, la cancellazione e la distruzione di dati, anche se non registrati in una banca dati. Rispetto alla definizione accolta dalla previgente L. 675/96, \u00e8 stato precisato espressamente che nella nozione di trattamento devono essere fatte rientrare anche le operazioni relative a dati non registrati in una banca dati.\nIl GDPR disciplina solo il trattamento dei dati personali che riguardano una persona fisica, con esclusione delle persone giuridiche (tranne poche eccezioni). Quindi solo le persone fisiche possono essere interessati al trattamento, non anche le persone giuridiche. Il GDPR, per\u00f2, non si applica alle persone decedute, ma qui interviene il Decreto di adeguamento del Codice Privacy che estende le tutele del GDPR al trattamento dei dati dei deceduti (art. 2-terdecies). \nDescrizione.\nModalit\u00e0 del trattamento e requisiti dei dati.\nIl regolamento generale sulla protezione dei dati \u00e8 un regolamento dell'Unione europea in materia di trattamento dei dati personali e di privacy, adottato il 27 aprile 2016, pubblicato sulla Gazzetta Ufficiale Europea il 4 maggio 2016 ed entrato in vigore il 25 maggio dello stesso anno ed operativo a partire dal 25 maggio 2018\nIl testo affronta anche il tema dell'esportazione di dati personali al di fuori dell'UE e obbliga tutti i titolari del trattamento dei dati (anche con sede legale fuori dall'Unione europea) che trattano dati di residenti nell'Unione europea ad osservare e adempiere agli obblighi previsti.\nLa legge sulla privacy fino al 1996 non si limitava a disciplinare le banche di dati, intese - ai sensi dell'art. 1 comma 2 lett. a \u2013 come \"\u00abqualsiasi complesso di dati personali, ripartito in una o pi\u00f9 unit\u00e0 dislocate in uno o pi\u00f9 siti, organizzato secondo una pluralit\u00e0 di criteri determinati tali da facilitarne il trattamento\u00bb\", ma regolava anche operazioni singole compiute su dati personali, intesi come \"\u00abqualunque informazione relativa a persona fisica, persona giuridica, ente od associazione, identificati o identificabili, anche indirettamente, mediante riferimento a qualsiasi altra informazione, ivi compreso un numero di identificazione personale\u00bb\".\nIn base alla normativa di cui agli artt. 20, comma 2, e 21, comma 2, del d.lg. 30 giugno 2003, n. 196, i sistemi informativi ed i programmi informatici hanno dovuto essere predisposti in modo da assicurare che i dati sensibili (o personali) siano utilizzati esclusivamente nella misura necessaria per il raggiungimento delle specifiche finalit\u00e0 che il titolare si prefigge (espressamente elencate nel d.lg. n. 196/2003 artt. 59, 60, 62-73, 86, 95, 98 e 112). In caso contrario \u00e8 stato necessario utilizzare dati in forma anonima o adottare modalit\u00e0 che permettano di identificare l'interessato solo in stretto caso di necessit\u00e0.\nFino al 25 maggio 2018 il trattamento dei dati personali era regolato dal Codice in materia di protezione dei dati personali nel Titolo III di tale codice, le regole sono state conseguentemente abrogate per la presa in vigore del GDPR.\nCon riguardo alle regole valide per tutti i trattamenti contenute nel Regolamento generale sulla protezione dei dati, l'art. 5 paragrafo 1. del citato provvedimento stabilisce innanzitutto che i dati personali oggetto di trattamento sono:\nIl Titolare, unitamente al Responsabile dei sistemi informativi, deve quindi preventivamente adottare procedure organizzative, informatiche e materiali che permettano al singolo incaricato l'accesso nel database ai soli dati necessari alle sue specifiche mansioni. Tale accesso \u00e8 consentito, oltre al titolare ed al responsabile, soltanto ad incaricati dotati di credenziali di autenticazione che consentano il superamento di una procedura di convalida relativa ad uno specifico trattamento o ad un insieme di trattamenti.\nIl Regolamento generale sulla protezione dei dati stabilisce che ogni Titolare debba eseguire vari adempimenti che consentano al Garante e ai terzi di conoscere esattamente se, perch\u00e9 e come una determinata azienda o ente gestisca dati sensibili.\nIl Garante, per non sovraccaricare di adempimenti i settori nei quali la gestione di dati sensibili \u00e8 obbligatoria per legge (ad esempio i dati dei lavoratori dipendenti), emana delle Autorizzazioni Generali che ogni anno sono rinnovate. Tali provvedimenti sollevano il titolare del trattamento dall'obbligo di notificazione all'Autorit\u00e0 Garante, ferma restando l'autorizzazione dietro fornitura di una informativa sul trattamento, da parte dell'interessato.\nI dati personali cos\u00ec individuati sono trattati previa verifica della loro pertinenza, completezza e indispensabilit\u00e0 rispetto alle finalit\u00e0 perseguite nei singoli casi, specie nel caso in cui la raccolta non avvenga presso l'interessato. Le operazioni di interconnessione, raffronto, comunicazione e diffusione sono ammesse soltanto se indispensabili allo svolgimento degli obblighi o compiti di volta in volta indicati, per il perseguimento delle rilevanti finalit\u00e0 di interesse pubblico specificate e nel rispetto delle disposizioni rilevanti in materia di protezione dei dati personali, nonch\u00e9 degli altri limiti stabiliti dalla legge e dai regolamenti.\nGli adempimenti principali che consentano al Garante e ai terzi di conoscere esattamente se, perch\u00e9 e come una determinata azienda o ente gestisca dati sensibili sono:\nNotificazione all'Autorit\u00e0 Garante.\nLa notificazione (artt. 37-38 Codice) consiste in una comunicazione ufficiale che il Titolare rivolge al Garante per la Protezione dei Dati Personali circa il/i trattamento/i svolto/i con la quale si comunica al Garante l'esistenza di un'attivit\u00e0 di raccolta e di utilizzazione di dati personali.\nSecondo quanto stabilito dalla nuova disciplina, \u00e8 tenuto alla Notificazione il Titolare che esegue il trattamento di:\nSecondo il Codice \u00e8 obbligatorio inviare la Notificazione esclusivamente per via telematica, utilizzando l'apposito modello messo a disposizione dal Garante.\nIl Garante, inoltre, pu\u00f2 individuare, con proprio provvedimento, altri trattamenti suscettibili di recare pregiudizio ai diritti e alle libert\u00e0 dell'interessato, in ragione della natura dei dati personali o delle modalit\u00e0 di raccolta e trattamento.\nInformativa sul trattamento all'interessato.\n\u00c8 la comunicazione con la quale il Titolare (ai sensi dell\u2019art 13 del Codice) informa l'interessato del trattamento svolto e pu\u00f2 essere fornita oralmente o per iscritto.\nIl Titolare pertanto illustra ai soggetti ai quali i dati raccolti si riferiscono (interessati):\nTutte queste informazioni devono essere contenute nell'informativa che va resa all'interessato al momento della raccolta dei suoi dati e, in caso di raccolta di dati presso terzi, non oltre la registrazione dei dati o la prima comunicazione degli stessi a terzi.\nPertanto il Titolare non pu\u00f2 utilizzare un unico modello di informativa, ma \u00e8 tenuto a fornire informative differenziate per le diverse categorie di interessati: un'informativa insufficiente (carente anche di uno solo degli elementi indicati) potrebbe dare luogo all'applicazione di sanzioni. Uno studio condotto da Federprivacy nel 2014 ha dimostrato che il 67% dei siti web italiani omettono di fornire un'informativa idonea in violazione al Codice della Privacy, passibili quindi di sanzioni da 6.000 a 36.000 euro.\nNota bene\nAlcune informative, specie della Pubblica amministrazione, contengono ancora riferimenti alla vecchia e abolita legge 675/1996 in quanto non sono state aggiornate: queste informative sono formalmente errate e non andrebbero siglate, facendolo notare al responsabile privacy. Con l'adozione del GDPR medesima osservazione si pu\u00f2 fare per il riferimento al codice 196/2003.\nLa raccolta dei consensi.\nAi sensi dell\u2019art. 6 del GDPR (Regolamento generale sulla protezione dei dati), secondo cui il trattamento dei dati viene considerato lecito se e nella misura in cui ricorre almeno una delle seguenti condizioni:\nTrattamento dei dati da parte del datore di lavoro.\nIl consenso per il trattamento dei dati sensibili dei dipendenti (o parasubordinati o collaboratori in varia forma) nell'ambito del rapporto di lavoro, quando le finalit\u00e0 di questi trattamenti sono la gestione del rapporto e gli altri adempimenti previsti dalla legge, non \u00e8 necessario limitatamente ai dati riguardanti l'adesione ad associazioni di tipo sindacale; negli altri casi (stato di salute, religione, etc.) il consenso \u00e8 invece necessario.\nGli artt. 20, 22, 26 del Codice introducono una novit\u00e0 fondamentale per il trattamento di questi dati \u00e8 quella concernente l'esenzione dal consenso per il trattamento dei dati sensibili da parte del datore di lavoro, quando il trattamento \u00e8 necessario per adempiere a specifici obblighi o compiti previsti da norme di legge per la gestione del rapporto di lavoro (anche in materia di igiene e sicurezza, previdenza ed assistenza, ferme restando le disposizioni del codice di deontologia e di buona condotta che dovr\u00e0 essere prossimamente emanato in materia).\nAnche in caso di esenzione del consenso per il trattamento dei dati sensibili, \u00e8 necessaria la preventiva autorizzazione del Garante.\nTrattamento dei dati relativi a studenti.\nL'art. 96 si dedica alla gestione dei dati relativi agli esiti del percorso scolastico di ciascuno studente, alle inclinazioni personali e culturali di ognuno, finalizzata all'orientamento degli stessi verso il corso di studi successivo per il quale siano maggiormente portati.\nI dati degli studenti possono essere trasmessi da soggetti pubblici a soggetti privati, secondo le modalit\u00e0 gi\u00e0 previste dall'art.27 comma 3, l 675/96, e \"\u00abdecorsi 30 giorni dalla notizia che le scuole e gli istituti scolastici, ovvero il Ministero della pubblica istruzione, rendono nota mediante annunci al pubblico \u00bb\" (d.lgs. 30 luglio 1999, n. 281, art. 17) qualora l'iniziativa sia rivolta a favorire l'aggiornamento e la riqualificazione degli studenti e dei lavoratori.\nTrattamento dei dati da parte di soggetti privati.\nIl Codice della privacy stabilisce che, salvo che il fatto costituisca pi\u00f9 grave reato, chiunque, al fine di trarne per s\u00e9 o per altri profitto o di recare ad altri un danno, procede al trattamento di dati personali senza richiedere il consenso dell'interessato, \u00e8 punito, se dal fatto deriva nocumento, con la reclusione da sei a diciotto mesi o, se il fatto consiste nella comunicazione o diffusione, con la reclusione da sei a ventiquattro mesi.\nTrattamento dei dati da parte delle forze di polizia\nIl codice \"privacy\" prevede delle regole specifiche in tema di trattamento dei dati da parte di forze di polizia. Ad esso \u00e8 dedicato il titolo II della parte II del codice \"privacy\" (artt. 53-57 codice \"privacy\"). Le peculiari finalit\u00e0 in vista delle quali il trattamento da parte delle forze di polizia viene effettuato fanno s\u00ec che tale trattamento sia sottoposto, per un verso, ai principi generali e, per altro verso, a delle regole derogatorie.\nLa lettera di informativa e consenso.\nLa legge prevede che l'ottenimento del consenso non sia valido, se non viene preceduto o accompagnato da una corretta informativa.\nDi conseguenza, per quanto possibile, l'informativa e la richiesta di consenso devono stare insieme, non solo per esigenze di razionalizzazione dei costi, ma anche per evitare ai soggetti interessati confusione sui due diversi adempimenti.\nIl consenso deve seguire l'informativa e deve essere richiesto esclusivamente quando non ci si trovi nei casi di deroga previsti dalla legge.\nSecondo il Codice sulla protezione dei dati personali l'informativa va data all'interessato cui i dati si riferiscono, secondo le modalit\u00e0 di cui all'art. 13 del Codice. Il titolare deve fare in modo che la struttura preveda un modello standard di informativa da aggiungere alla modulistica attraverso cui i dati personali vengono materialmente raccolti.\nL'informativa deve essere completa e contenere, sia pure in modo sintetico, tutte le notizie previste dal Codice:\nNel caso di trattamento di dati sensibili, l'informativa deve inoltre fare espresso riferimento alla normativa che prevede gli obblighi o i compiti in base ai quali \u00e8 effettuato il trattamento.\nAi sensi dell'art. 48 del d. P. R. 28 dicembre 2000, n. 445 (Testo unico delle disposizioni legislative e regolamentari in materia di documentazione amministrativa), \u00e8 obbligatorio inserire l'informativa nella modulistica per la presentazione delle dichiarazioni sostitutive di certificazione e di atto notorio.\nA volte, nell'informativa e soprattutto nella richiesta di consenso, compare ancora il riferimento dell'abrogata legge 675/96 o degli articoli superati della legge 196/03: chiaramente si tratta di un grave errore documentale, ma, praticamente, il consenso risulta valido dato che varrebbe il principio della prevalenza sostanziale su quella formale. Ad ogni modo \u00e8 legittimo richiedere la modifica e aggiornamento del riferimento legislativo corrente (GDPR).\nMisure di sicurezza.\nIn base all'Art. 32 i dati personali oggetto di trattamento sono custoditi e controllati, anche in relazione alle conoscenze acquisite in base al progresso tecnico, alla natura dei dati e alle specifiche caratteristiche del trattamento, in modo da ridurre al minimo, mediante l'adozione di idonee e preventive misure di sicurezza, i rischi di distruzione o perdita, anche accidentale, dei dati stessi, di accesso non autorizzato o di trattamento non consentito o non conforme alle finalit\u00e0 della raccolta.\nMisure minime.\nL'art. 33 introduce le misure minime di sicurezza obbligatorie: \"\u00abnel quadro dei pi\u00f9 generali obblighi di sicurezza di cui all'articolo 31, o previsti da speciali disposizioni, i titolari del trattamento sono comunque tenuti ad adottare le misure minime individuate nel presente capo o ai sensi dell'articolo 58, comma 3, volte ad assicurare un livello minimo di protezione dei dati personali\u00bb.\"\nUnico soggetto responsabile \u00e8 il titolare del trattamento, si applica inoltre una netta distinzione tra trattamenti effettuati con strumenti elettronici e strumenti cartacei ai fini delle misure minime necessarie.\nArt. 34 - Trattamenti con strumenti elettronici.\nIl trattamento di dati personali effettuato con strumenti elettronici \u00e8 consentito solo se sono adottate le seguenti misure minime:\nInizialmente vigeva anche l'obbligo di tenuta di un aggiornato \"documento programmatico sulla sicurezza\" ma \u00e8 stato abrogato con la conversione in legge del D.L. 9-2-2012 n. 5 \u201cDisposizioni urgenti in materia di semplificazione e di sviluppo\u201d, pubblicato nella G.U. del 9 febbraio 2012, n. 331.\nIl titolare \u00e8 pertanto obbligato ad adottare particolari misure che riguardano prevalentemente le modalit\u00e0 di accesso, in modo da poter verificare, in caso di illeciti connessi all'utilizzo dello strumento informatico, l'identit\u00e0 dell'autore dell'illecito o il responsabile dell'accesso abusivo dall'esterno: le credenziali di autenticazione (\"login\") consistono in un codice per l'identificazione dell'incaricato (\"user-id\") associato a una parola riservata (\"password\") conosciuta esclusivamente dal possessore, oppure in un dispositivo di autenticazione ad uso esclusivo dell'incaricato (dispositivo di firma elettronica), ad un codice identificativo o in una caratteristica biometrica.\nIn caso di trattamento di dati sensibili o giudiziari la password \u00e8 modificata almeno ogni tre mesi.\nAgli incaricati devono essere fornite dal titolare anche le prescrizioni in merito all'adozione delle necessarie cautele per assicurare la segretezza della password e la diligente custodia dei dispositivi di smart-card, che dovranno essere uniche e non cedute ad altri incaricati e aggiornate almeno ogni sei mesi.\nIl legislatore prevede l'effettuazione di copie di back-up degli archivi con frequenza settimanale.\nArt. 35 - Trattamenti senza l'ausilio di strumenti elettronici.\nIl trattamento di dati personali effettuato senza l'ausilio di strumenti elettronici \u00e8 consentito solo se sono adottate le seguenti misure minime:\nChi si serve di strumenti non automatizzati per la raccolta e la gestione di dati personali deve individuare gli incaricati del trattamento, con documento di scadenza annuale, ed impartire istruzioni scritte relative alla gestione dei dati e alla loro custodia.\nQuando i documenti contenenti dati sensibili sono affidati agli incaricati della gestione per lo svolgimento dei relativi compiti, gli stessi documenti sono controllati e custoditi dagli incaricati fino alla restituzione, in modo da impedirne l'accesso a persone prive di autorizzazione, e sono restituiti al termine delle operazioni affidate.\nL'accesso agli archivi contenenti dati sensibili deve essere controllato e le persone ammesse, a qualunque titolo, devono essere identificate e registrate, sia controllandone l'identit\u00e0 che il tempo di permanenza all'interno del locale.\nQuando gli archivi non sono dotati di strumenti elettronici che gestiscono il controllo degli accessi o di addetti alla vigilanza, coloro che vi accedono sono preventivamente autorizzati.\nSanzioni.\nEsistono tre tipi di sanzioni riguardo al trattamento dei dati personali previste dal \"Decreto Legislativo n. 196 del 2003\": civili, penali e amministrative.\n- Misure minime (Art. 169): Chiunque, essendovi tenuto, omette di adottare le misure minime previste dall'articolo 33 \u00e8 punito con l'arresto sino a due anni.\n- Trattamento illecito (Art. 167):\n1. Salvo che il fatto costituisca pi\u00f9 grave reato, chiunque, al fine di trarne per se' o per altri profitto o di recare ad altri un danno, procede al trattamento di dati personali in violazione di quanto disposto dagli articoli 18, 19, 23, 123, 126 e 130, ovvero in applicazione dell'articolo 129, \u00e8 punito, se dal fatto deriva nocumento, con la reclusione da sei a diciotto mesi o, se il fatto consiste nella comunicazione o diffusione, con la reclusione da sei a ventiquattro mesi.\n2. Salvo che il fatto costituisca pi\u00f9 grave reato, chiunque, al fine di trarne per se' o per altri profitto o di recare ad altri un danno, procede al trattamento di dati personali in violazione di quanto disposto dagli articoli 17, 20, 21, 22, commi 8 e 11, 25, 26, 27 e 45, \u00e8 punito, se dal fatto deriva nocumento, con la reclusione da uno a tre anni.\nLe autorizzazioni.\nLe autorizzazioni del Garante possono essere:\nAl Garante sono concessi da 30 a 45 giorni dalla data della richiesta per comunicare la decisione adottata, scaduto tale termine la mancata pronuncia equivale a rigetto (art. 26 comma 2).\nLe novit\u00e0.\nIl 25 maggio del 2016 \u00e8 entrato in vigore il Regolamento europeo (UE) 2016/679, effettivamente applicabile a maggio del 2018.\nLe principali novit\u00e0 introdotte riguardano l'ambito applicativo, i diritti tutelati, gli incombenti e le sanzioni.\nIl regolamento si applicher\u00e0 anche a quei soggetti non europei che, tuttavia, offrono servizi a cittadini UE o che in qualche modo li profilano.\nNel caso di trattamento automatizzato, verr\u00e0 rafforzato il diritto dei cittadini, esplicitando il diritto di ottenere l'intervento umano da parte del titolare del trattamento, il diritto di contestazione e la libert\u00e0 di esprimere la propria opinione.\nVerranno introdotti in via definitiva il diritto all'oblio (art.17) e il diritto alla portabilit\u00e0 dei dati (art.20).\nChi tratta i dati dovr\u00e0, inoltre, fare in modo che il sistema abbia come prima opzione la privacy dell'utente e che il design del sistema stesso la tuteli (art. 25).\nCon il regolamento saltano l'obbligo di notifica e comunicazione, ma si introducono nuovi incombenti burocratici.\nLe aziende con pi\u00f9 di 250 dipendenti e quelle che, trattando i dati, potrebbero mettere a rischio i diritti e le libert\u00e0 dell'interessato, saranno infatti obbligate a tenere un registro dell'attivit\u00e0 di trattamento.\nSar\u00e0 necessaria una valutazione di impatto nei casi ad alto rischio, in caso di profilazione e di trattamento su larga scala.\nUn elenco di situazioni ad alto rischio sar\u00e0 rilasciato dal Garante per la protezione dei dati personali entro il 2018.\nLa pubblica amministrazione, chi fa attivit\u00e0 di profilazione o tratta dati su larga scala saranno obbligati a designare un responsabile della protezione dei dati (art.37), che avr\u00e0 potere di fare denuncia la garante.\nSar\u00e0, inoltre, obbligatorio comunicare la violazione dei dati personali direttamente all'interessato (art.34).\nL'articolo 40 prevede ancora la stesura di codici di condotta, mentre gli articoli 42 e 43 istituiscono degli organismi di certificazione.\nTutto ci\u00f2 \u00e8 particolarmente degno di nota in quanto il regolamento introduce sanzioni enormi (fino al 4% del fatturato globale)."}
{"id": "518621", "revid": "599013", "url": "https://it.wikipedia.org/wiki?curid=518621", "title": "Damiano Ferronetti", "text": "Caratteristiche tecniche.\nDifensore centrale di piede destro, \u00e8 stato impiegato come terzino di fascia destra. All', sotto la guida di Francesco Guidolin, ha sempre giocato come difensore laterale destro in una difesa a tre.\nCarriera.\nGli inizi nella Roma.\nCresce e si mette in luce nelle giovanili della , dove rimane per tre anni. Dopo aver collezionato diverse panchine in prima squadra, Fabio Capello lo fa debuttare in Serie A il 24 novembre 2002, nel match esterno contro il .\nTriestina e Parma.\nL'anno successivo viene mandato in prestito alla , in Serie B. Sotto la guida di Attilio Tesser disputa da titolare l'intera stagione, totalizzando 30 presenze.\nTornato nella , nell'estate 2004 si trasferisce in compartecipazione al . In maglia gialloblu gioca 10 partite di campionato ed esordisce anche in Coppa Uefa, il 16 settembre contro gli sloveni del ; il 21 gennaio 2005, tuttavia, riporta un gravissimo infortunio ad una vertebra, che lo costringe a terminare anzitempo la stagione.\nRimane a Parma anche nella stagione seguente, ma nella prima parte di stagione non scende mai in campo, a causa del lungo recupero dall'infortunio. Gioca la sua prima partita dell'anno il 25 febbraio 2006 contro la , e a fine stagione, ristabilitosi, il tecnico Mario Beretta lo schiera sempre titolare per le restanti 12 giornate contribuendo a raggiungere la salvezza. Il 21 giugno 2006 e trovano l'accordo per il rinnovo della compropriet\u00e0.\nNella stagione 2006-2007, confermato come terzino destro da Stefano Pioli, inizia giocando da titolare la partita d'esordio in Coppa Uefa contro il , ma un nuovo infortunio ne pregiudica le prestazioni sino al 19 novembre, quando ritorna in campo contro il , dove si rende protagonista di un'autorete. Nella seconda parte di stagione scende in campo ancora in Coppa Uefa nella partita interna contro lo , e totalizza nella stagione 16 presenze in campionato e 4 in Europa. A fine stagione, il 20 giugno, il si aggiudica il giocatore alle buste, acquistandone l'intero cartellino.\nUdinese.\nIl 13 agosto 2007, poco meno di un mese dopo l'avvenuto riscatto, il giocatore si trasferisce a titolo definitivo all', in cambio di Damiano Zenoni. Esordisce con la nuova maglia l'11 novembre contro la e il 15 marzo 2008 segna il suo primo gol in Serie A nel 2-2 interno contro la . La sua prima stagione nel club friulano si conclude con 16 presenze e una rete.\nLa stagione successiva viene confermato terzino destro titolare della squadra, allenata all'epoca da Pasquale Marino. Il 18 settembre ritorna a giocare una partita di Coppa Uefa in occasione del preliminare contro il , e scende in campo anche il 6 novembre successivo nel primo turno contro lo . Il 15 febbraio 2009, tuttavia, \u00e8 costretto a chiudere anticipatamente la sua stagione a causa della rottura del legamento crociato del ginocchio, riportata al 12' minuto di -, in seguito a un fallo di Massimo Maccarone.\nDopo quasi tredici mesi di inattivit\u00e0, torna in campo il 20 febbraio 2010 nella partita esterna contro il , e gioca fino al termine della stagione 12 partite di campionato, pi\u00f9 due di Coppa Italia.\nNel precampionato della stagione 2010-2011 subisce nuovamente la rottura dello stesso neolegamento crociato del ginocchio destro, in un'amichevole contro il . Il 15 settembre 2010 viene dunque rioperato alla clinica Villa Stuart di Roma, ma i tempi di recupero si allungano, tanto che nella stagione 2010-2011 non colleziona nessuna presenza.\nIl 2 ottobre 2011, dopo pi\u00f9 di un anno di lontananza dai campi di gioco, scende in campo contro il e il 15 gennaio 2012 realizza il suo primo goal in stagione nella sconfitta per 3-2 contro il . Il 23 febbraio debutta anche in Europa League in occasione del match contro il , quando subentra negli ultimi cinque minuti a Mehdi Benatia. Gioca da titolare anche le due gare di andata e ritorno degli ottavi di finale contro l' e a fine stagione sono in tutto 20 le presenze, con una rete. Il 30 giugno 2012 termina il suo legame contrattuale con l', svincolandosi a parametro zero.\nTorino.\nIl 19 luglio firma un biennale con il , neopromosso in Serie A. Il 28 luglio, tuttavia, in seguito a un diverbio con Gian Piero Ventura in una partita amichevole contro la , abbandona il ritiro granata a Sappada, con la volont\u00e0 di abbandonare il club. Il suo procuratore, il giorno successivo, ha dichiarato che i motivi della scelta del giocatore erano legati a incomprensioni con lo staff tecnico e che rinunciava ad un importante ingaggio per due anni. Il 30 luglio 2012, dopo sole due settimane, rescinde consensualmente il suo contratto con il .\nGenoa.\nIl 31 agosto 2012 viene ingaggiato dal . Debutta con la maglia rossobl\u00f9 il 16 settembre 2012 nella gara contro la subentrando nel finale. Subisce un altro intervento per rottura del menisco esterno sempre al ginocchio destro. Dopo quattro mesi torna a giocare il 3 febbraio 2013 nella partita contro la vinta dal Genoa per 3 a 2 subentrando a Mattia Cassani al 25\u00ba del primo tempo disputando una buona partita. Dal 1\u00ba luglio viene svincolato dalla societ\u00e0.\nTernana.\nL'8 agosto 2013 sottoscrive un contratto annuale con la , compagine militante in Serie B. Al debutto in Coppa Italia contro il realizza subito una rete, che per\u00f2 non aiuta la formazione rossoverde a passare il turno.\nDurante la stagione la squadra attraversa numerose difficolt\u00e0, e dopo un litigio con i tifosi fuori dal campo Domenico Toscano (col quale era quasi sempre stato titolare) viene relegato ai margini della rosa, subentrato Attilio Tesser riesce a recuperare il giocatore, che nel girone di ritorno contribuisce alla salvezza della squadra.\nA fine anno gli viene rinnovato il contratto fino al 30 giugno 2015 ma la stagione successiva \u00e8 condizionata inizialmente da un problema di pubalgia e poi da un problema al ginocchio che lo porter\u00e0 ad operarsi a Roma, giocher\u00e0 quindi solo 6 partite.\nA fine stagione rimane svincolato.\nDilettanti.\nDopo aver ricoperto il ruolo di secondo allenatore nella , dal febbraio 2017 ne diviene calciatore.\nNell'estate 2017 viene ingaggiato dal .\nNazionale.\nFin da giovanissimo convocato nelle Nazionali giovanili, nel 2003, sotto la guida dell'allenatore Paolo Berrettini ha vinto il Campionato europeo Under-19, scendendo anche in campo nella finale contro il Portogallo. Dopo aver collezionato due presenze nella Selezione Under-20, viene convocato anche nell'Italia Under-21 da Pierluigi Casiraghi per il Campionato Europeo del 2006.\nStatistiche.\nPresenze e reti nei club.\n\"Statistiche aggiornate al 30 marzo 2015.\""}
{"id": "518623", "revid": "287204", "url": "https://it.wikipedia.org/wiki?curid=518623", "title": "Silicato", "text": "I silicati sono la classe di minerali caratterizzati dalla presenza del gruppo tetraedrico (SiO4)4-. Il nome silicati fu adottato per la prima volta dal chimico svedese J\u00f6ns Jacob Berzelius.\nOssigeno e silicio sono gli elementi pi\u00f9 abbondanti della crosta terrestre (46,6% e 27.7% in peso, rispettivamente) e questo rende i silicati i minerali pi\u00f9 diffusi sulla Terra (pi\u00f9 del 90%). Questi si presentano all'interno di rocce magmatiche, metamorfiche e sedimentarie.\nStruttura generale.\nSilicio e ossigeno si dispongono in una struttura tetraedrica (poliedro di coordinazione quattro), al cui centro \u00e8 presente uno ione di silicio (pi\u00f9 piccolo degli atomi di ossigeno) e ai vertici della quale si dispongono quattro ioni di ossigeno. Secondo il concetto di elettronegativit\u00e0 di Pauling, il legame tra silicio e ossigeno, \u00e8 per il 50% ionico e il 50% covalente.Essendo il numero di ossidazione del silicio +4, e quello dell'ossigeno \u22122, complessivamente ogni tetraedro presenta un eccesso di carica negativa (-4). La forza di ogni singolo legame Si-O \u00e8 uguale alla met\u00e0 dell'energia totale di legame disponibile nello ione ossigeno. Ciascuno di questi ha perci\u00f2 la potenzialit\u00e0 di legarsi ad un altro ione silicio e partecipare ad un altro tetraedro collegando quindi i tetraedri tramite ossigeni condivisi o ossigeni ponte. Il silicio nella struttura pu\u00f2 essere sostituito da alluminio (si parla allora di \"alluminosilicati\").\nClassificazione dei silicati.\nInizialmente i silicati venivano classificati basandosi su caratteristiche fisiche, come forma cristallina e sfaldatura. Tuttavia tale classificazione non era concorde con quella chimica, che considerava questi minerali come sali di una serie di acidi silicici, in buona parte ipotetici. \nGrazie a Machatschki e a Bragg nel 1930 (in seguito alla scoperta dei raggi X nel 1912) si propose una classificazione basata sulla struttura cristallina e nello specifico sulla modalit\u00e0 di concatenamento dei tetraedri di (SiO4)\u22124. \nI tetraedri possono esistere isolati oppure legati tra loro. Si distinguono a seconda del numero di vertici in comune tra i tetraedri (SiO4)\u22124(0,1,2,3 o 4). Da questo dipende il reticolo cristallino di ogni silicato e la quantit\u00e0 e tipo di metalli in esso presenti:\nFormazione (Minerogenesi).\nLe modalit\u00e0 di formazione o (minerogenesi) sono: \nPropriet\u00e0 fisiche.\nLe caratteristiche di durezza e sfaldatura non variano in maniera continua alla classificazione precedente. Si possono considerare due gruppi: il primo costituito dai Neso-, Soro-, Ciclo- e Tectosilicati, nei quali i tetraedri sono disposti senza preferenze direzionali; il secondo formato dagli ino- e fillosilicati nei quali invece si ha uno sviluppo direzionale netto.Nei silicati del primo gruppo, la sfaldatura non \u00e8 generalmente presente oppure non risulta facile, mentre la durezza \u00e8 elevata (tra 5 e 8). I minerali del secondo gruppo presentano sfaldature facili, talvolta perfette, con valori di durezza variabili (tra 1 e 6) a seconda delle impalcature silicatiche. Il peso specifico nei silicati, di norma, \u00e8 compreso tra 3-4, tranne per i fillosilicati che si abbassa sotto al 3. \nOttica.\nPer quanto riguarda le propriet\u00e0 ottiche, si riscontra che gli indici di rifrazione diminuiscono passando dai neso- ai tectosilicati; la birifrangenza presenta invece valori modesti nei neso-, soro-, ciclo- e tectosilicati, e valori pi\u00f9 elevati per gli ino- e i fillosilicati."}
{"id": "518629", "revid": "287204", "url": "https://it.wikipedia.org/wiki?curid=518629", "title": "Cratere Fesenkov (Luna)", "text": "Fesenkov \u00e8 un cratere lunare di 36,12 km situato nella parte sud-occidentale della faccia nascosta della Luna, ad est-sudest del cratere Tsiolkovskiy, e a poca distanza dal cratere Stark, pi\u00f9 a sud.\n\u00c8 una formazione erosa, il cui orlo esterno \u00e8 piuttosto irregolare e frastagliato a causa di un recente bombardamento meteorico. Il fondo interno \u00e8 anch'esso irregolare, soprattutto nella met\u00e0 orientale; presenta un picco nel punto centrale. Una catena di piccoli crateri secondari ha origine nella parte interna del bordo nordest e prosegue a est verso il cratere Tsiolkovskiy.\nIl cratere \u00e8 dedicato all'astrofisico russo Vasilij Grigor'evi\u010d Fesenkov.\nCrateri correlati.\nAlcuni crateri minori situati in prossimit\u00e0 di Fesenkov sono convenzionalmente identificati, sulle mappe lunari, attraverso una lettera associata al nome."}
{"id": "518633", "revid": "834", "url": "https://it.wikipedia.org/wiki?curid=518633", "title": "Franziska Van Almsick", "text": ""}
{"id": "518635", "revid": "132266", "url": "https://it.wikipedia.org/wiki?curid=518635", "title": "Tennis ai Giochi della VIII Olimpiade", "text": "Le gare di tennis dei Giochi della VIII Olimpiade si sono svolte tra il 13 ed il 21 luglio 1924 allo Stadio Olimpico Yves-du-Manoir di Parigi. Sono state assegnate medaglie nelle seguenti specialit\u00e0:"}
{"id": "518639", "revid": "1318658", "url": "https://it.wikipedia.org/wiki?curid=518639", "title": "Delhi", "text": "Delhi (hindi: \u0926\u093f\u0932\u094d\u0932\u0940 ; punjabi: \u0a26\u0a3f\u0a71\u0a32\u0a40; urdu: \u062f\u0644\u06cc talvolta denominata \"Dilli\") \u00e8 una citt\u00e0 situata nel Nord dell'India. Con una popolazione di 28.504.738 abitanti, Delhi \u00e8 la citt\u00e0 pi\u00f9 popolosa dell'India, seguita da Mumbai, e la terza citt\u00e0 pi\u00f9 popolosa al mondo. Amministrativamente \u00e8 un Territorio dell'Unione, chiamato ufficialmente \"Territorio Nazionale della Capitale di Delhi\" (\"National Capital Region \" - NCR). Situata sulle rive del fiume Yamuna, nel nord dell'India, \u00e8 una delle pi\u00f9 antiche citt\u00e0 continuativamente abitate del mondo.\nDelhi fu la capitale di diversi imperi indiani in epoca medievale, e una delle pi\u00f9 grandi citt\u00e0 lungo le antiche rotte commerciali tra l'India e le regioni nord-occidentali della Pianura Indo-Gangetica. Di quel periodo rimangono innumerevoli monumenti e siti archeologici. L'imperatore Shah Jahan costru\u00ec la citt\u00e0 (ora nota come \u201cVecchia Delhi\u201c) che serv\u00ec come capitale dell'Impero Moghul dal 1649 al 1857.\nDopo che la Compagnia Inglese delle Indie Orientali ebbe acquisito il controllo di gran parte dell'India durante il XVIII e il XIX secolo, Calcutta divenne la capitale, fino a quando Giorgio V nel 1911 annunci\u00f2 che la capitale sarebbe tornata a essere a Delhi, e una nuova citt\u00e0, Nuova Delhi, sarebbe stata costruita per assolvere questo compito. Quando l'India ottenne l'indipendenza dal dominio britannico nel 1947, Nuova Delhi fu capitale e sede del governo. A Nuova Delhi erano posti importanti uffici del governo federale, tra cui il Parlamento indiano.\nCausa la forte immigrazione proveniente da tutto il paese Delhi \u00e8 cresciuta fino a divenire una citt\u00e0 cosmopolita. Il suo rapido sviluppo e urbanizzazione, assieme al relativamente elevato reddito medio della sua popolazione, ha contribuito a trasformare la citt\u00e0. Oggi Delhi \u00e8 un importante punto di riferimento per la cultura, la politica, e il commercio dell'India.\nEtimologia.\nL'etimologia della parola \"Delhi\" \u00e8 incerta. Il pi\u00f9 comune punto di vista \u00e8 che si tratti di un eponimo di \"Dhillu\", un re che governava la regione in tempi antichi.\nAlcuni storici ritengono che il nome derivi da \"Dilli\", un'alterazione della parola \"dehleez\" o \"dehali\"- parola in lingua hindi che sta per \u201csoglia\u201d \u2013 identificando la citt\u00e0 come un'entrata per la Pianura Indo-Gangetica.\nUn'altra teoria suggerisce che il nome originario della citt\u00e0 fosse \"Dhillika\".\nLa parola hindi \"dhili\" venne utilizzata anche per identificare la regione, e gradualmente si trasform\u00f2 nel nome locale di \"Dilli\". Le monete in circolazione nella regione sotto il Rajput Tomara venivano chiamati \"dehliwal\".\nStoria.\nIl popolamento della regione di Delhi risale al secondo millennio a.C. se non a un'epoca antecedente, come dimostrano i ritrovamenti archeologici.\nUna citt\u00e0 che intreccia la sua storia con il Mah\u0101bh\u0101rata, il grande racconto epico sulla guerra combattuta tra lontani cugini, i \"Kaurava\" e i \"Pandava\", per la citt\u00e0 di \"Indraprastha\".\nL'insediamento inizi\u00f2 a svilupparsi intorno all'epoca Impero Maurya (circa nel 300 a.C.).\nA Delhi sono stati scoperti i resti di sette grandi citt\u00e0.\nLa dinastia Tomara fond\u00f2 la citt\u00e0 di \"Lal Kot\" nel 736 d.C. I Rajput Chauhan di Ajmer conquistarono \"Lal Kot\" nel 1180 ribattezzandola \"Qila Rai Pithora\". Prithviraj III venne successivamente sconfitto nel 1192 da Muhammad Ghori e nel 1206, Qu\u1e6db al-D\u012bn Aybak, il primo sovrano della dinastia mamelucca, fond\u00f2 il Sultanato di Delhi. \nQu\u1e6db al-D\u012bn edific\u00f2 il Qutb Minar per commemorare la sua vittoria, ancor oggi un simbolo di Delhi, e la Quwwat-al-Islam, la pi\u00f9 antica moschea esistente in India.\nDopo la caduta della dinastia mamelucca si succedettero una serie di dinastie di origine turca e dell'Asia centrale: la dinastia Khalji, la dinastia Tughluq, la dinastia Sayyid e la dinastia Lodhi (quest'ultima di origine pashtun e non turca) che detennero il potere per tutto il periodo, costruendo una serie di forti e il nucleo delle sette citt\u00e0 di Delhi.\nNel 1398 Tamerlano invase l'India con il pretesto che i sultani musulmani di Delhi erano troppo tolleranti verso gli ind\u00f9. Tamerlano entr\u00f2 a Delhi e la citt\u00e0 venne saccheggiata, e lasciata in rovina.\nNel 1526 Babur sconfisse l'ultimo Sultano della dinastia Lodhi nella prima battaglia di Panipat e fond\u00f2 l'Impero Moghul intorno alle citt\u00e0 di Delhi, Agra e Lahore.\nL'Impero Moghul govern\u00f2 l'India settentrionale per pi\u00f9 di tre secoli, con un interregno di cinque anni con Sh\u0113r Sh\u0101h S\u016br\u012b verso la met\u00e0 del secolo XVI.\nL'imperatore Moghul Akbar spost\u00f2 la capitale da Agra a Delhi. Sh\u0101h Jah\u0101n costru\u00ec la settima citt\u00e0 di Delhi che porta il suo nome (\"Sh\u0101hjah\u0101n\u0101b\u0101d\"), pi\u00f9 comunemente conosciuta come la Citt\u00e0 Vecchia (o \"Old Delhi\"). La \"citt\u00e0 vecchia\" funse da capitale dell'Impero Moghul a partire dal 1638.\nL'afghano Nadir Shah sconfisse l'esercito moghul nella grande battaglia di Karnal nel febbraio 1739. Dopo questa vittoria Nadir Shah cattur\u00f2 e saccheggi\u00f2 Delhi. Nel 1761 Delhi fu attaccata da Ahmed Shah Abdali dopo la terza battaglia di Panipat. Nella battaglia di Delhi dell'11 settembre 1803 le forze britanniche del generale Lake sconfissero l'Impero Maratha.\nDelhi pass\u00f2 sotto il controllo diretto britannico dopo la ribellione del 1857.\nPoco dopo la ribellione Calcutta fu dichiarata capitale del Raj Britannico e Delhi divenne un distretto della provincia del Punjab. Nel 1911 la citt\u00e0 venne dichiarata capitale dell'India britannica e una nuova area politica e amministrativa fu progettata da un team di architetti britannici guidati da Edwin Lutyens per gli edifici governativi. Nuova Delhi, nota anche come Lutyens' Delhi, venne ufficialmente dichiarata sede del governo indiano e capitale della Repubblica dopo l'indipendenza il 15 agosto 1947. Nel 1984 tremila sikh vennero uccisi durante vari disordini. La migrazione dal resto dell'India contribu\u00ec a un forte aumento della popolazione.\nIl 29 ottobre 2005 la citt\u00e0 \u00e8 stata colpita da un triplice attentato terroristico successivamente rivendicato da un gruppo separatista del Kashmir. Tre bombe sono state fatte esplodere in corrispondenza di altrettanti mercati rionali provocando la morte di una sessantina di persone e il ferimento di altre duecento.\nGeografia e clima.\nIl Territorio Nazionale della Capitale di Delhi si sviluppa su una superficie di 1.483\u00a0km\u00b2, di cui 783\u00a0km\u00b2 di superficie rurale, e 700\u00a0km\u00b2 di superficie urbana. Delhi ha una lunghezza massima di 51,9\u00a0km e la larghezza massima di 48,5\u00a0km.\nDelhi \u00e8 situata a 28\u00b037\u2032N 77\u00b014\u2032E, nel nord dell'India. Confina stati indiani dell'Uttar Pradesh a Est e dell'Haryana a ovest, nord e sud. Delhi si trova quasi interamente nella pianura gangetica. La maggior parte del territorio si estende sulla riva occidentale del fiume Yamuna, solo alcuni villaggi e l'area urbana di Shahdara si estendono lungo la riva orientale. Lo Yamuna \u00e8 sacro per l'Induismo ed \u00e8 l'unico grande fiume che scorre attraverso Delhi. La maggior parte delle citt\u00e0, tra cui Nuova Delhi, si trova a ovest del fiume. Le pianure che circondano la citt\u00e0 sono soggette a ricorrenti inondazioni.\nDelhi ha un clima semi-arido confinante con un clima umido subtropicale influenzato dai monsoni, con elevata escursione termica tra estate e inverno. Le estati sono lunghe, da inizio aprile a ottobre, caratterizzate dalla stagione dei monsoni. Gli inverni sono caratterizzati dalla presenza di una fitta nebbia. Le temperature estreme vanno dai -0,6\u00a0\u00b0C ai 47\u00a0\u00b0C. La temperatura media annua \u00e8 25\u00a0\u00b0C; le temperature medie mensili variano dai 14\u00a0\u00b0C ai 33\u00a0\u00b0C. Le precipitazioni medie annuali sono nell'ordine di 714 millimetri, la maggior parte dei quali concentrate nella stagione dei monsoni tra luglio e agosto. Mediamente la data di inizio della stagione dei monsoni a Delhi \u00e8 il 29 giugno. Nel 2005 la temperatura pi\u00f9 bassa registrata \u00e8 stata di 4\u00a0\u00b0C mentre la pi\u00f9 alta \u00e8 stata di 41\u00a0\u00b0C.\nSuddivisione amministrativa.\nIl Territorio di Delhi \u00e8 diviso in nove distretti, ognuno dei quali suddiviso in tre ulteriori zone. Fra questi nove, in posizione centrale, si trova Nuova Delhi, capitale indiana.\nI nove distretti che compongono Delhi (e le loro suddivisioni) sono riportati nella tabella seguente:\nEconomia.\nCon un PIL stimato di 830,85 miliardi di rupie indiane (INR) (19,55 miliardi di dollari - 2005), Delhi \u00e8 la seconda pi\u00f9 importante piazza commerciale dell'Asia meridionale dopo Mumbai. Delhi ha un reddito pro capite di 53.976 INR (1.270 dollari) che \u00e8 circa 2,5 volte la media nazionale. Il settore terziario contribuisce per il 70,95% del prodotto interno lordo di Delhi, seguito dal settore primario e secondario rispettivamente con un contributo del 25,2% e del 3,85%. La forza lavoro di Delhi costituisce il 32,82% della popolazione, mostrando un incremento del 52,52% tra il 1991 e il 2001.\nIl tasso di disoccupazione \u00e8 sceso dal 12,57% nel biennio 1999-2000 al 4,63% nel 2003.\nNel marzo 2004 la forza lavoro impiegata nel settore pubblico (o collegato a esso) ammontava a 620.000 unit\u00e0, comparata ai 219.000 lavoratori dipendenti del settore privato, includendo il solo lavoro organizzato ed esclusi i lavoratori marginali.\nLa crescita del settore dei servizi \u00e8 stata favorita dalla conoscenza della lingua inglese di una buona parte della forza lavoro, che ha contribuito ad attrarre molte societ\u00e0 multinazionali. I settori chiave includono information technology, telecomunicazioni, hotel e alberghi, banche, media e turismo.\nL'industria manifatturiera \u00e8 cresciuta notevolmente negli ultimi decenni, ampliando il numero degli stabilimenti nella regione di Delhi. Delhi rappresenta un grande mercato di consumo, che combinato alla grande disponibilit\u00e0 di manodopera qualificata, ha attratto investimenti anche stranieri. Nel 2001 il settore manifatturiero occupava 1.440.000 lavoratori, mentre il numero di imprese era di 129.000. L'economia manifatturiera di Delhi poggia su costruzioni, industria elettrica, telecomunicazioni, sanit\u00e0.\nLa vendita al dettaglio costituisce uno dei settori economici in pi\u00f9 rapida espansione di tutto il paese. Tuttavia, come nel resto dell'India, il settore \u00e8 frenato dalla tradizionale disorganizzazione del sistema distributivo e commerciale.\nInfrastrutture e trasporti.\nIl trasporto pubblico a Delhi \u00e8 fornito da autobus, risci\u00f2, taxi, metropolitane e ferrovie suburbane.\nGli autobus sono il pi\u00f9 popolare mezzo di trasporto e rispondono a circa il 60% della domanda totale.\nLa Delhi Transport Corporation (DTC), di propriet\u00e0 statale, \u00e8 un importante fornitore di servizi di autobus per la citt\u00e0. La DTC gestisce la pi\u00f9 grande flotta di autobus.\nSebbene l'inquinamento dovuto al trasporto su strada sia diminuito negli ultimi anni, \u00e8 ancora a un livello elevato.\nPer fronteggiare ci\u00f2 \u00e8 attualmente in costruzione una rete dedicata agli autobus. Una singola linea \u00e8 gi\u00e0 operativa, tra Ambedkar Nagar e Delhi Gate.\nLa metropolitana di Delhi (\"Delhi Metro\") \u00e8 stata inaugurata il giorno di Natale del 2002 e serve l'area urbana. Attualmente si sviluppa su sei linee, e sono pianificati futuri sviluppi.\nLe sei linee effettuano i seguenti percorsi:\nA queste linee si aggiunge la Airport Metro Express Line che fa servizio dall'aeroporto Indira Gandhi International Airport.\nLa costruzione \u00e8 avvenuta in pi\u00f9 fasi successive. Al termine della fase I nel 2007 erano presenti tre linee che coprivano una lunghezza totale di 65\u00a0km con 59 stazioni.\nNell'agosto 2011 \u00e8 stata completata la \"Fase II\" aggiungendo altre tre linee per un totale di 189\u00a0km e 142 stazioni.\nLa \"Fase III\" e \"IV\" saranno completate entro il 2015 e il 2020, dando vita a una rete di 413,8\u00a0km, superiore alla lunghezza della metropolitana di Londra.\nLe linee ferroviarie servono solo l'1% del traffico locale (stime del 2003).\nTuttavia Delhi rappresenta un importante nodo ferroviario nel nord dell'India ed \u00e8 sede della \"Northern Railway\". Le quattro principali stazioni ferroviarie sono Old Delhi, Nizamuddin Railway Station, Sarai Rohilla e New Delhi Railway Station.\nI risci\u00f2 costituiscono un importante e popolare mezzo di trasporto pubblico di Delhi e forniscono un servizio a una tariffa inferiore rispetto ai taxi. Di colore giallo e verde, hanno prevalentemente motori a gas.\nI taxi non fanno parte del sistema del trasporto pubblico, ma sono facilmente disponibili. Il servizio \u00e8 prevalentemente in mano a operatori privati.\nL'Indira Gandhi International Airport (IGI), situato nel sud-ovest della citt\u00e0, serve sia i voli interni che i collegamenti internazionali. Nel biennio 2006-2007 l'aeroporto ha registrato un traffico di oltre 20,44 milioni di passeggeri, che lo rende uno dei pi\u00f9 attivo aeroporti dell'Asia meridionale. In futuro l'aeroporto sar\u00e0 in grado di gestire pi\u00f9 di 100 milioni di passeggeri all'anno (pi\u00f9 di dell'Atlanta Airport, attualmente l'aeroporto mondiale pi\u00f9 trafficato).\nIl Safdarjung Airport \u00e8 l'altro grande scalo di Delhi. Il Taj International Airport, in fase di proposta, dovrebbe divenire operativo dopo il 2012.\nVeicoli privati coprono il 30% del totale della domanda di trasporto. Con i suoi 1.922,32\u00a0km di strade ogni 100\u00a0km\u00b2 di territorio, Delhi possiede una delle pi\u00f9 alte densit\u00e0 stradali del paese.\nDelhi \u00e8 ben collegata alle altre regioni dell'India tramite cinque autostrade nazionali (NH - \"National Highway\"): NH 1, 2, 8, 10 e 24. La manutenzione e la gestione delle strade cittadine \u00e8 gestita dal MCD (\"Municipal Corporation of Delhi\"), \"NDMC, Delhi Cantonment Board, Public Works Department (PWD)\" e \"Delhi Development Authority\".\nL'elevato tasso di crescita della popolazione, unito con un elevato tasso di crescita economica, ha portato a una crescente pressione verso le esistenti infrastrutture viarie cittadine. Nel 2008, entro i confini della municipalit\u00e0, esistevano 5,5 milioni di veicoli, rendendo di conseguenza Delhi fra le citt\u00e0 mondo con pi\u00f9 alta densit\u00e0 veicolare al mondo in rapporto alla superficie. Nella regione metropolitana (National Capital Region) conta 11,2 milioni di veicoli, superando ancora una volta tutte le principali regioni metropolitane del mondo come New York, Los Angeles, Tokyo, Seul, Citt\u00e0 del Messico. Per fronteggiare la crescente domanda di trasporto si pongono forti aspettative verso il sistema di metropolitane attualmente in costruzione (Delhi Metro). Nel 1998 la Corte Suprema indiana ha ordinato che tutti i veicoli adibiti al trasporto pubblico utilizzassero il gas come combustibile invece del gasolio o altri idrocarburi.\nEducazione.\nLe istituzioni scolastiche di Delhi sono amministrate dal direttorato dell'educazione (\"Directorate of Education\"), dal governo territoriale o da istituzioni private. Fra le principali universit\u00e0 cittadine vi sono:\nAttrazioni turistiche.\nDelhi \u00e8 una delle maggiori capitali storiche esistenti al mondo e due dei suoi monumenti - il Qutb Minar e la tomba di Humayun - sono stati dichiarati Patrimonio Storico dell'Umanit\u00e0 UNESCO. Essa offre al visitatore una moltitudine di siti interessanti e fascinosi, cosicch\u00e9 diventa difficile decidere da dove debba cominciare l'esplorazione della citt\u00e0. Nella Vecchia Delhi vi sono attrazioni quali moschee, forti e altri monumenti che ricordano la storia islamica dell'India. Importanti posti della Vecchia Delhi includono il maestoso Forte Rosso, lo storico Chandni Chowk, accanto a Raj Ghat e Shanti Vana, strutture moderne le ultime due edificate dopo l'indipendenza dell'India nel 1947. New Delhi, d'altro lato, \u00e8 una citt\u00e0 moderna progettata da Edwin Lutyens e da Herbert Baker. Delhi \u00e8 una spaziosa citt\u00e0 aperta con numerose case, edifici governativi e ambasciate, oltre a siti d'interesse storico. Attrazioni notevoli a New Delhi sono il Rashtrapati Bhawan, un tempo residenza imperiale dei Vicer\u00e9 britannici; la Porta dell'India, un monumento commemorativo eretto in onore dei soldati indiani caduti nel corso della guerra afghana; il Tempio Laxminarayan, costruito dai Birla, una delle famiglie industriali pi\u00f9 eminenti dell'India; la Tomba di Humayun, che si dice abbia precorso il Taj Mahal ad Agra; il Purana Quila, edificato da Humayun, con modifiche dell'ultimo minuto operate da Sher Shah Suri; Tughlaqabad, il pi\u00f9 colossale e stupefacente forte di Delhi; il Qutb Minar, costruito da Qutbuddin Aybak della dinastia mamelucca, e il tempio a forma di loto dei bah\u00e1'\u00ed.\nSociet\u00e0.\nEvoluzione demografica.\nSecondo il censimento indiano del 2001 Delhi possedeva una popolazione di 13.782.976 abitanti.\nA ci\u00f2 corrispondeva una densit\u00e0 di 9\u00a0294 persone per km\u00b2, un rapporto di 821 donne per 1000 uomini, e un tasso di alfabetizzazione dell'81,82%. Nel 2003 la popolazione era salita a 14,1 milioni di persone, ponendo la citt\u00e0 come la pi\u00f9 grande area metropolitana dell'India sorpassando Mumbai.\nNel 2004 si stimava che la citt\u00e0 possedesse una popolazione di 15.279.000 abitanti, con un tasso di natalit\u00e0 di 20,03 nati ogni 1000 abitanti, un tasso di mortalit\u00e0 di 5,59, e un tasso di mortalit\u00e0 infantile di 13,08 ogni 1000 nati.\n si stima che la citt\u00e0 possegga 17 milioni di abitanti, il che la rende la pi\u00f9 grande citt\u00e0 del mondo (ma non la regione metropolitana pi\u00f9 popolosa, che \u00e8 Tokyo). Secondo una stima del biennio 1999-2000, il numero totale delle persone che vivono al di sotto della soglia di povert\u00e0 a Delhi era stimato in 1.149.000 (l'8,23% della popolazione).\nNel 2001 la popolazione di Delhi \u00e8 aumentata di 285.000 abitanti come risultato del saldo migratorio, e di ulteriori 215.000 come risultato della crescita naturale della popolazione, ponendo Delhi come una delle citt\u00e0 a pi\u00f9 rapida crescita nel mondo.\nEntro il 2015 Delhi dovrebbe porsi come il secondo pi\u00f9 grande agglomerato urbano del mondo dopo Tokyo.\nL'induismo \u00e8 la religione pi\u00f9 diffusa con l'82% della popolazione. Ci sono anche grandi comunit\u00e0 di musulmani (11,7%), sikh (4,0%), giainisti (1,1%) e cristiani (0,9%).\nSi segnalano anche alcune minoranze quali parsi, buddisti ed ebrei.\nL'hindi \u00e8 la lingua pi\u00f9 diffusa della citt\u00e0. Altre lingue comunemente parlate sono inglese, punjabi e urdu. Le lingue ufficiali sono l'hindi, il punjabi e l'urdu. Altri gruppi linguistici provenienti dal resto dell'India sono ben rappresentati: tra loro sono maithili, bhojpuri, tamil, kannada, telugu, bengali, assamese e marathi.\nNel 2005 a Delhi era segnalata la pi\u00f9 alta percentuale (16,2%) dei reati riportati nelle 35 citt\u00e0 indiane con popolazioni superiore al milione di abitanti. La citt\u00e0 ha anche il pi\u00f9 alto tasso di criminalit\u00e0 contro le donne (27,6 rispetto alla media nazionale di 14,1 per 100\u00a0000) e nei confronti dei bambini (6,5 rispetto alla media nazionale del 1,4 per 100\u00a0000) del paese.\nSport.\nCome nel resto dell'India il cricket \u00e8 lo sport pi\u00f9 popolare di Delhi. Ci sono diversi campi di cricket nella citt\u00e0, come lo stadio \"Feroz Shah Kotla\", uno dei pi\u00f9 antichi campi di cricket indiani utilizzati per le partite internazionali. La squadra di cricket di Delhi rappresenta la citt\u00e0 nel \"Ranji Trophy\", il principale campionato di cricket indiano. La citt\u00e0 \u00e8 sede della squadra \"IPL Delhi Daredevils\". Altri sport popolari sono l'hockey su prato, calcio, tennis, golf, badminton, nuoto, kart, tennis tavolo.\nAltri principali impianti sportivi sono il \"Jawharlal Nehru Stadium\" e l\"'Indira Gandhi Indoor Stadium\". In passato, Delhi ha ospitato diverse manifestazioni sportive nazionali e internazionali, come per esempio i primi e i noni Giochi Asiatici.\nInoltre sono stati disputati i Giochi del Commonwealth nel 2010. Delhi \u00e8 stata scelta dalla Federazione Internazionale dell'Automobile per ospitare il primo Gran Premio indiano nel 2010.\nDal 2014 anche il calcio \u00e8 uno degli sport praticati a Delhi, in quanto \u00e8 stata creata appositamente la squadra del Delhi Dynamos Football Club per partecipare all'Indian Super League."}
{"id": "518646", "revid": "86599", "url": "https://it.wikipedia.org/wiki?curid=518646", "title": "Cratere Feuill\u00e9e", "text": "Feuill\u00e9e \u00e8 un cratere lunare intitolato all'esploratore e astronomo francese Louis Feuill\u00e9e. \u00c8 situato nella parte orientale del Mare Imbrium, a meno di cinque chilometri a nordest del cratere Beer. A ovest si trova il piccolo cratere Timocharis.\nCome il cratere Beer, Feuill\u00e9e \u00e8 una formazione circolare e quasi semisferica, con una piccola superficie interna nel mezzo delle pareti interne che la circondano. Il cratere non \u00e8 molto eroso, e non presenta alcuna struttura particolare. Si trova proprio nel mezzo di un dorsum sulla superficie del mare lunare, una formazione che \u00e8 osservabile in condizioni di luce obliqua, quando il cratere \u00e8 vicino al terminatore."}
{"id": "518647", "revid": "77990", "url": "https://it.wikipedia.org/wiki?curid=518647", "title": "Monoicismo", "text": ""}
{"id": "518649", "revid": "77358", "url": "https://it.wikipedia.org/wiki?curid=518649", "title": "Zurrieq", "text": ""}
{"id": "518651", "revid": "554814", "url": "https://it.wikipedia.org/wiki?curid=518651", "title": "Grembiule", "text": "Il grembiule \u00e8 un indumento protettivo esterno utilizzato per ricoprire soprattutto la parte anteriore del corpo. Pu\u00f2 essere indossato per motivi igienici o anche per proteggere i vestiti da usura e strappi. Il grembiule fa parte comunemente dell'uniforme di parecchie categorie di lavoro, tra cui camerieri, cuochi, infermiere, personale domestico e pu\u00f2 essere portato, inoltre, come indumento decorativo dalle donne. I grembiuli inoltre sono indossati in molte imprese commerciali per proteggere i vestiti da danni e usura.\nOltre che di stoffa, i grembiuli possono essere composti da una variet\u00e0 di materiali e di diversa forma e dimensione. I pi\u00f9 comuni sono:\nI grembiuli in Massoneria sono l'elemento pi\u00f9 importante dell'abbigliamento di Loggia.\nStili.\nCi sono molti stili differenti di grembiule secondo le funzioni che assumono. La distinzione principale \u00e8 fra i grembiuli corti che ricoprono il corpo dalla vita in gi\u00f9, o i grembiuli lunghi che coprono anche la parte superiore del corpo fino al torace.\nUn grembiule si mantiene saldamente indossato solitamente per mezzo di due nastri di stoffa, o di altro materiale, che si legano o vengono annodati nella parte posteriore del corpo. I grembiuli lunghi inoltre hanno una cinghia dietro al collo o due cinghie che si poggiano sulle spalle che, a volte, possono essere incrociate posteriormente. Il primo tipo \u00e8 molto pi\u00f9 facile da indossare, mentre il secondo rende i movimenti pi\u00f9 facili in quanto la cinghia dietro al collo altera la libert\u00e0 dei movimenti. \nAlcuni grembiuli moderni inoltre hanno disegnati marchi commerciali, disegni divertenti o immagini varie."}
{"id": "518653", "revid": "599013", "url": "https://it.wikipedia.org/wiki?curid=518653", "title": "Tennis ai Giochi della VII Olimpiade", "text": "Le gare di tennis dei Giochi della VII Olimpiade si sono svolte tra il 16 ed il 24 agosto 1920 ad Anversa. Sono state assegnate medaglie nelle seguenti specialit\u00e0:"}
{"id": "518654", "revid": "767487", "url": "https://it.wikipedia.org/wiki?curid=518654", "title": "Les Copains d'abord", "text": "Les Copains d'abord \u00e8 il decimo album del cantautore francese Georges Brassens. \u00c8 stato pubblicato nel 1964.\nDescrizione.\n\"Les Copains d'abord\", una delle pi\u00f9 conosciute di Brassens, fu scritta per il film \"Les Copains\" di Yves Robert, uscito nel 1964; \u00e8 un vero manifesto dell'amicizia.\nIn \"Les 4 z'arts\", come in molte altre delle sue canzoni, Brassens si diverte a prendersi gioco della morte.\n\"Le Petit Joueur de fl\u00fbteau\" contiene un testo quasi autobiografico, la storia di un semplice musico che non vuol di pi\u00f9 che essere ci\u00f2 che \u00e8 e per cui ogni promessa \u00e8 debito.\n\"Les Deux oncles\" \u00e8 una delle canzoni anti-militariste di Brassens, che sostiene l'inutilit\u00e0 a scopo risolutivo di qualsiasi conflitto.\nIn \"Le Mouton de Panurge\", Panurge \u00e8 un personaggio del Gargantua e Pantagruel di Fran\u00e7ois Rabelais; i 'montoni', nell'idea di Brassens, sono il simbolo della stoltezza umana, dei gregari, cio\u00e8 di coloro che, per non prendere posizione, seguono il gruppo, ignari di dove questo li condurr\u00e0."}
{"id": "518655", "revid": "123026123", "url": "https://it.wikipedia.org/wiki?curid=518655", "title": "Falcao", "text": ""}
{"id": "518656", "revid": "767487", "url": "https://it.wikipedia.org/wiki?curid=518656", "title": "Horacio Pagani", "text": "Biografia.\nHoracio, figlio di un fornaio d'origine comasca, nasce in un piccolo paese dell'Argentina e fin dalla tenera et\u00e0 di 12 anni inizia a costruire modelli di automobili con materiali di fortuna. A soli 20 anni debutta nel mondo delle auto da corsa, realizzando una vettura di Formula 3 che gareggia in Argentina con i colori del team ufficiale Renault.\nL'incontro con il pilota Juan Manuel Fangio gli cambia la vita e lo aiuta ad avvicinarsi a Modena. Quando nel 1982 arriva in Italia, la prima attivit\u00e0 svolta \u00e8 quella di operaio metalmeccanico di terzo livello alla Lamborghini di Sant'Agata Bolognese. Prima di mettersi in proprio con la fondazione della sua casa automobilistica a San Cesario sul Panaro, lavor\u00f2 con i gruppi di progettazione della Lamborghini Diablo, della \"P140\" e della \"L30\" ossia la \"Countach Anniversary\".\nIl suo sogno di fare una sua supercar comincia nel 1988 con il \"Progetto C8\" e, inizialmente, il nome prescelto per il prototipo \u00e8 \"Fangio F1\"; ma quando l'auto, completata e omologata, viene presentata al Salone dell'automobile di Ginevra del 1999, Fangio \u00e8 gi\u00e0 scomparso. Pagani d\u00e0 quindi alla sua vettura il nome di Zonda, propostogli da dei suoi amici, perch\u00e9 nome della pista argentina in cui si \u00e8 corsa l'ultima gara di formula 3 in Argentina.\nNel 1991 Pagani fond\u00f2 l'azienda Modena Design, che divent\u00f2 fornitore dei produttori di auto sportive come Dallara, Ferrari, Berman, Lange e Renault. In diverse occasioni ha dichiarato che la sua fonte di ispirazione \u00e8 sempre stata la figura di Leonardo Da Vinci, capace di incarnare prodigiosamente il perfetto connubio tra arte e scienza. Nel 2010 fu pubblicata la monografia ufficiale \"Pagani, la storia di un sogno\", di Roberto Morelli e Hugo Racca. Il 19 giugno 2018 l'universit\u00e0 degli studi di Modena e Reggio Emilia ha conferito a Horacio Pagani la laurea magistrale honoris causa in ingegneria del veicolo.\nFamiglia.\nIl nonno paterno emigr\u00f2 in Argentina da Appiano Gentile alla fine dell'Ottocento. \u00c8 sposato con Cristina Perez e ha due figli: Leonardo Ezequiel e Christopher."}
{"id": "518659", "revid": "33689", "url": "https://it.wikipedia.org/wiki?curid=518659", "title": "Figura", "text": ""}
{"id": "518665", "revid": "78273", "url": "https://it.wikipedia.org/wiki?curid=518665", "title": "Triq tal-Ghajn", "text": ""}
{"id": "518666", "revid": "15756", "url": "https://it.wikipedia.org/wiki?curid=518666", "title": "Accentazione del greco antico", "text": "Storia.\nI tre segni usati per indicare l'accento nel greco antico, l'acuto (\u03ac), il circonflesso (\u1fb6), e il grave (\u1f70) sono stati inventati dallo studioso alessandrino Aristofane di Bisanzio, che era a capo della famosa biblioteca di Alessandria in Egitto all'inizio del II secolo a.C. I primi papiri con segni di accento risalgono anche a quest'epoca. Nei papiri, all'inizio gli accenti erano usati solo sporadicamente, in particolare per aiutare i lettori a pronunciare correttamente la poesia greca, e l'accento grave poteva essere usato su qualsiasi sillaba non accentata. Tali accenti erano utili, dal momento che il greco in quell'epoca era stato scritto senza spazi tra le parole (scriptio continua). Ad esempio, in un papiro, la parola \u1f78\u03c1\u1f72\u03b9\u03c7\u03ac\u03bb\u03ba\u03c9\u03b9 'in ottone' \u00e8 scritta con accenti gravi sulle prime due sillabe, nel caso in cui un lettore dovesse erroneamente leggere la prima parte della parola come \u1f44\u03c1\u03b5\u03b9 \u00f3rei 'su una montagna'.\nNei secoli successivi molti altri grammatici scrissero sull'accentazione greca. Il pi\u00f9 famoso di questi, Elio Erodiano, che visse e insegn\u00f2 a Roma nel II secolo d.C., scrisse un lungo trattato in venti libri, 19 dei quali erano dedicati all'accentazione. Sebbene il libro di Erodiano non sopravviva per intero, ne \u00e8 stata fatta un'epitome (riassunto) intorno al 400 d.C. che sopravvive ancora. Un'altra importante autorit\u00e0 fu Apollonio Disilio, il padre di Erode il Grande.\nI nomi di questi segni diacritici in italiano e il termine \"accento\" si basano su traduzioni latine di prestiti dei termini greci. L\"accentus\" latino corrisponde al greco \u03c0\u03c1\u03bf\u03c3\u1ff3\u03b4\u03af\u03b1 \"canto accompagnato da strumento, variazione del tono nella voce\" (da cui deriva la parola italiana \"prosodia\"), \"ac\u016btus\" a \u1f40\u03be\u03b5\u1fd6\u03b1, \"gravis\" a \u03b2\u03b1\u03c1\u03b5\u1fd6\u03b1, \"pesante\" o \"basso\", infine \"circumflexus\" a \u03c0\u03b5\u03c1\u03b9\u03c3\u03c0\u03c9\u03bc\u03ad\u03bd\u03b7, \"stirato\" o \"piegato\". I termini greci per i segni diacritici sono aggettivi femminili sostantivati che originariamente modificavano il sostantivo femminile \u03c0\u03c1\u03bf\u03c3\u1ff3\u03b4\u03af\u03b1 e concordavano con esso in genere.\nI segni diacritici non furono usati nel periodo classico (V-IV secolo a.C). Sono stati gradualmente introdotti dal II secolo a.C. in poi, ma non sono stati comunemente usati nei manoscritti fino al 600 d.C.\nL'accento greco antico, almeno nei nomi, sembra essere stato ereditato in larga misura dalla lingua madre originaria da cui derivano il greco e molte altre lingue europee e indiane, il proto-indoeuropeo. Questo pu\u00f2 essere visto confrontando l'accento greco con quello vedico (la forma pi\u00f9 antica della lingua sanscrita dell'India). Molto spesso queste sono le stesse, ad esempio:\nEsistono anche altre corrispondenze accentuate tra greco e vedico, ad esempio:\nUna differenza tra greco e vedico, tuttavia, \u00e8 che nelle parole greche l'accento si trova sempre in una delle ultime tre sillabe, mentre in vedico (e presumibilmente in proto-indoeuropeo) potrebbe trovarsi su qualsiasi sillaba.\nNatura dell'accento greco antico.\nDiversamente dal greco moderno, il tipo di accento del greco antico \u00e8 tonale, cio\u00e8 una sillaba accentata \u00e8 pronunciata pi\u00f9 acuta delle altre; Dionigi di Alicarnasso afferma che la differenza di altezza corrisponde a un intervallo musicale di quinta. Nell'ortografia politonica del greco (inventata in et\u00e0 ellenistica ma non universalmente adottata fino all'epoca bizantina), l'accento acuto ( ) \u00e8 utilizzato per indicare l'accento semplice su una sillaba. Su vocali lunghe e dittonghi l'accento pu\u00f2 cadere su ciascuna delle due componenti (o more) della sillaba: se esso cade sulla prima mora si avr\u00e0 un tono alto seguito da un tono basso, ed \u00e8 indicato nell'ortografia politonica dall'accento circonflesso (\u03c0\u03b5\u03c1\u03b9\u03c3\u03c0\u03c9\u03bc\u03ad\u03bd\u03b7 ): /\u03ad\u03b5/ = , ma /\u03b5\u03ad/ = \u03ae.\nL'accento acuto sull'ultima sillaba \u00e8 regolarmente sostituito dall'accento grave () (eccetto prima di una pausa o di una parola enclitica): questo potrebbe indicare un abbassamento dell'altezza, ma gli elementi forniti dagli autori non sono chiari su questo punto.\nMora.\nLa mora \u00e8 l'unit\u00e0 di lunghezza vocalica. Le vocali brevi costituiscono una mora, le vocali lunghe e i dittonghi invece due more.\nAccento acuto.\nL'accento acuto (\u03ac) indica il tono alto sull'ultima mora di una vocale o di un dittongo. Sulle vocali brevi indica l'innalzamento della voce sulla vocale; su vocali lunghe e dittonghi, indica, rispettivamente, una mora atona e una accentata (cio\u00e8 un innalzamento della voce sulla seconda mora della vocale o del dittongo).\nAccento circonflesso.\nL'accento circonflesso (\u1fb6) pu\u00f2 cadere solo su vocali lunghe e dittonghi perch\u00e9 \u00e8 un accento composto. \u00c8 formato, nell'ordine, da una mora accentata e una atona (cio\u00e8 da un innalzamento della voce sulla prima mora e un abbassamento sulla seconda) Indica una combinazione tra accento acuto e grave, ossia un iniziale innalzamento di tono, che termina con un abbassamento, esso \u00e8 usato prevalentemente per le vocali lunghe, pu\u00f2 divenire circonflesso da acuto per la legge sot\u00e9ra oppure pu\u00f2 essere frutto di una contrazione di due vocali.\nAccento grave.\nL'accento grave (\u1f70) indica assenza di accento o il tono basso. Nella convenzione moderna, si segna solo come sostituzione dell'accento acuto in fine di parola (tranne prima di una pausa o di un'enclitica), ma anticamente poteva anche essere scritto su tutte le vocali e i dittonghi atoni. Come l'accento acuto, pu\u00f2 trovarsi su ogni tipo di vocale e dittongo. L'accento grave sostituisce quello acuto in tutte le parole ossitone non seguite da segni di punteggiatura, ad eccezione del pronome interrogativo \u03c4\u03af\u03c2, \u03c4\u03af, che resta sempre ossitono, o da particelle dette \"enclitiche\". Questo fenomeno \u00e8 detto \"baritonesi delle ossitone\", cio\u00e8 che quando una parola ossitona non seguita da segni di interpunzione (pause) viene pronunciata in stretto legame con la parole che segue, dunque non comportando l'innalzamento di tono tipico dell'acuto. Gli alessandrini apposero l'accento grave su tutte quelle sillabe che non avevano l'acuto, e solo pi\u00f9 tardi venne posto solo sulle ossitone non seguite da segni di punteggiatura.\nNomenclatura.\nUna parola greca, rispetto alla sua accentazione, si dice:\nLeggi di limitazione e leggi obbliganti.\nNella lingua greca antica laccentazione \u00e8 regolata da alcune leggi. Nella maggior parte si tratta di leggi di limitazione in quanto esse non permettono di conoscere in anticipo la collocazione e il tipo di accento nella parola, ma descrivono alcuni limiti riguardo alla sua posizione (tra l'ultima e la terzultima sillaba) e riguardo alla sua qualit\u00e0 (l'accento circonflesso e quello grave sono possibili solo a determinate condizioni). Tra le regole di accentazione greca, solo la legge del trocheo finale \u00e8 legge obbligante, vale a dire non si limita a porre limitazioni, ma descrive compiutamente il comportamento obbligatorio di una parola relativamente alla sua accentazione.\nPremesse generali.\nL'ortografia del greco antico (fissata in gran parte nell'et\u00e0 alessandrina) distingue tre tipi di accento: l\"acuto\" (es.: \u03bb\u03cc\u03b3\u03bf\u03c2, \"l\u00f3gos\", \"parola, discorso\"), il \"grave\" (es.: \u03ba\u03b1\u03bb\u1f74 \u03b3\u03c5\u03bd\u03ae, \"kal\u00e8 gyn\u00e9\", \"bella donna\") e il \"circonflesso\" (es.: \u03c6\u03b9\u03bb\u1ff6, \"phil\u00f4\", \"amo\").\nL'accento grave rappresenta una modificazione dell'acuto, e si pu\u00f2 trovare solo in fine di parola: ogni parola ossitona infatti (cio\u00e8 con l'acuto sull'ultima, come \u03ba\u03b1\u03bb\u03ae, \"kal\u00e8\", \"bella\") che, nel contesto del discorso, sia seguita (senza pausa, che sarebbe rappresentata graficamente da un segno d'interpunzione) da un'altra parola (escluse le enclitiche), cambia il suo acuto in grave (come nell'esempio fatto sopra di \u03ba\u03b1\u03bb\u1f74 \u03b3\u03c5\u03bd\u03ae). Il fenomeno \u00e8 noto ai linguisti come \"baritonesi\" e si soglion chiamare parole \"baritone\" quelle che portano il grave sull'ultima sillaba, anche se poi l'aggettivo \"baritone\" \u00e8 passato ad indicare le parole non ossitone e la \"baritonesi\" indica la \"non ossitonia\".\nBisogna poi ricordare che:\ne che in greco antico l'accento tende a permanere nella sua sede originaria, a meno che in base a una delle leggi dell'accentazione non se ne alteri la posizione.\nLegge della baritonesi delle ossitone.\nEsiste una legge chiamata \"legge della baritonesi\" secondo cui: Se una parola ossitona, ovvero accentata sull'ultima sillaba con l'accento acuto, \u00e8 seguita da una parola proclitica o da una parola accentata, diventa baritona, quindi accentata sull'ultima sillaba con l'accento grave. Se la parola ossitona \u00e8 seguita da una parola enclitica o da un segno di interpunzione, rimane invariata.\nLegge del trisillabismo.\nSecondo la \"legge del trisillabismo\", nelle parole greche l'accento non pu\u00f2 mai risalire oltre la terzultima sillaba se \u00e8 acuto, non oltre la penultima se \u00e8 circonflesso.\nPer quanto riguarda le parole non ossitone, \u00e8 necessario conoscere la quantit\u00e0 dell'ultima vocale (non sillaba) per sapere dove cade l'accento:\nAccento d'enclisi.\nSe una parola greca \u00e8 seguita da un'enclitica, la sua accentazione pu\u00f2 subire cambiamenti:\nLegge \u03c3\u03c9\u03c4\u1fc6\u03c1\u03b1 (del trocheo finale).\nPer la legge impropriamente detta del trocheo finale, o legge \u03c3\u03c9\u03c4\u1fc6\u03c1\u03b1 (dall'accusativo singolare del sostantivo \"\u03c3\u03c9\u03c4\u03ae\u03c1\", \"salvatore\", preso a modello per esemplificare), se in una parola greca l'ultima sillaba \u00e8 breve e la penultima lunga (cio\u00e8 termina con un trocheo, \u2014 \u222a), e l'accento cade sulla penultima, questo sar\u00e0 obbligatoriamente circonflesso (es.: \u03bc\u1fc6\u03bb\u03bf\u03bd).\nLegge di Vendryes.\nLa legge di Vendryes, detta anche \"legge delle parole anfibrache\", o \"legge \u1f14\u03b3\u03c9\u03b3\u03b5\" stabilisce che una parola properispomena con la terzultima sillaba breve (\u222a \u2014 \u222a, un anfibraco), in dialetto attico si sottrae all'applicazione della legge \u03c3\u03c9\u03c4\u1fc6\u03c1\u03b1 e diventa proparossitona. La legge di Vendryes \u00e8 chiamata appunto legge \u1f14\u03b3\u03c9\u03b3\u03b5, perch\u00e9 in questa parola agisce proprio questa legge: da \u1f10\u03b3\u1ff6\u03b3\u03b5 (\u1f10\u03b3\u03ce + l'enclitica \u03b3\u03b5) in attico si ha \u1f14\u03b3\u03c9\u03b3\u03b5. La legge prende il suo nome da Joseph Vendryes, linguista francese.\nLegge di Wheeler.\nLa legge di Wheeler o \"legge del dattilo finale\" stabilisce che una parola ossitona, se ha l'ultima e la penultima sillaba brevi e la terzultima lunga (vale a dire un dattilo, \u2014 \u222a \u222a), in dialetto attico ritrae l'accento sulla penultima: ad esempio, \u03c0\u03b1\u03c4\u03c1\u03b1\u03c3\u03af diventa in attico \u03c0\u03b1\u03c4\u03c1\u03ac\u03c3\u03b9.\nAccento nella contrazione.\nQuando due vocali contraggono, se l'accento cade sul primo elemento della contrazione l'accento sar\u00e0 circonflesso, se cade sul secondo elemento della contrazione l'accento sar\u00e0 acuto. Tutte le altre leggi dell'accento greco non agiscono.\nIncontri vocalici.\nLa contrazione \u00e8 un fenomeno interno alla parola, molto diffuso, tende a ridurre la frequenza degli iati (o anche dittonghi lunghi impropri), si tratta infatti della fusione di due vocali aspre adiacenti, o di vocale aspra e con dittongo, che formano cos\u00ec un'unica vocale, sempre lunga o anche dittongo.\nLo iato \u00e8 conservato raramente, nei casi dei bisillabi (\u03b8\u03b5\u03cc\u03c2), o anche quando la scomparsa di *w (waw detto anche digamma \u03dd), che ha prodotto la vicinanza di due vocali aspre, \u00e8 cos\u00ec recente che la contrazione non ha pi\u00f9 avuto luogo, come nell'esempio *\u03b3\u03bb\u03c5\u03ba\u03b5\u03dd\u03bf\u03c2 &gt; \u03b3\u03bb\u03c5\u03ba\u03b5\u03cc\u03c2. Nella contrazione delle vocali, \u00e8 determinate sempre quella precedente - sempre posto che essa sia lunga- altrimenti avviene il contrario, e se accentata, questo se acuto diventa circonflesso, salvo alcuni casi. Questi esiti sono di grande importanza per comprendere la trasformazione sia dei sostantivi nella declinazione, che gli esiti delle diverse coniugazioni dei tempi verbali, dato che esistono, anche in base al dialetto di pertinenza (si ricordino la declinazione attica, il futuro dorico, il futuro attico), chiari fenomeni di contrazione, per via dei processi storici di trasformazione del participio, o dell'incontro della vocale tematica del tema verbale + la desinenza, o dell'unione semplice, per i tempi storici quali l'aoristo III o il piuccheperfetto, con la semplice desinenza.\nGli esiti sono:\nIncontri misti di \u1fb1 (alfa lungo) con vocali ed \u03b5 + \u03b1:\nAltri incontri misti:\nLeggi di contrazione.\nLa contrazione avviene secondo le seguenti leggi:\nA queste regole ci sono alcune eccezioni, le pi\u00f9 importanti sono:\nL'accento nella contrazione.\nL'accentazione delle sillabe contratte obbedisce alle seguenti regole:\nSe lo iato avviene tra due parole di cui la prima finisce e la seconda inizia per vocale, esso si pu\u00f2 evitare mediante:\nMetatesi, sincope, apocope, protesi.\nLa metatesi quantitativa (\u03bc\u03b5\u03c4\u03ac\u03b8\u03b5\u03c3\u03b9\u03c2) \u00e8 lo scambio di quantit\u00e0 (cio\u00e8 durata) che talvolta pu\u00f2 avvenire tra due vocali vicine. Tale fenomeno in attico si riscontra soprattutto nei gruppi \u03b7\u1fb0 \u2192 \u03b5\u1fb1 e \u03b7\u03bf \u2192 \u03b5\u03c9.\nLa sincope (\u03c3\u03c5\u03b3\u03ba\u03bf\u03c0\u03ae) \u00e8 la caduta di una vocale tra due consonanti in corpo di parola.\nLapocope (\u1f00\u03c0\u03ba\u03bf\u03c0\u03ae) \u00e8 la caduta della vocale finale breve davanti a parola che incomincia per consonante. Tale fenomeno \u00e8 raro presso gli attici e si trova esclusivamente in poesia; provocando l'incontro tra due consonanti d\u00e0 luogo a vari mutamenti fonetici.\nLa protesi (\u03c0\u03c1\u03cc\u03b8\u03b5\u03c3\u03b9\u03c2) \u00e8 il fenomeno per cui in certi casi, per ragioni di eufonia, viene aggiunto un suono vocalico o consonantico in principio di parola.\nApofonia.\nLapofonia, ovvero la gradazione o alterazione vocalica, \u00e8 il fenomeno fonetico per cui la vocale di una stessa radice subisce delle varie variazioni:\nMentre l'apofonia quantitativa \u00e8 propria del greco, la qualitativa \u00e8 originaria della lingua indoeuropea e consiste in un vero e proprio mutamento di vocale. Per comprendere il mutamento va ricordato che una radice pu\u00f2 avere tre gradi:\nL'apofonia qualitativa \u00e8 quindi proprio il passaggio tra un grado e l'altro che si indica di solito con il nome di vocalismo medio, forte, debole. Non tutti e tre le radici hanno tutte e tre i gradi, e non sempre i fenomeni di apofonia obbediscono a leggi fisse. Le alterazioni frequenti sono tuttavia queste:\nVa notato che quando il grado medio contiene il suono -\u03b5- il grado debole (o ridotto) pu\u00f2 essere dato:\nLa presenza di tale -\u03b1- nel grado debole si spiega con il fenomeno della cosiddetta vocalizzazione della liquida o della nasale: poich\u00e9 nel grado zero, caduta la -\u03b5-, la liquida o la nasale preceduta da consonante non si potevano pi\u00f9 pronunciare agevolmente si produsse il suono vocalico -\u03b1-, che si affianc\u00f2 a -\u03bb, \u03bc, \u03c1- e si sostitu\u00ec a -\u03bd-.\nSi ebbero dunque i seguenti passaggi:\nLa -\u03bd- si vocalizza in -\u03b1- specialmente quando ha funzione di desinenza.\nIl fenomeno della vocalizzazione delle liquide e delle nasali si spiega col fatto che nell'antico indoeuropeo le liquide e le nasali poich\u00e9 molto sonore erano considerati come suoni intermedi fra consonante e vocale. Poich\u00e9 per\u00f2 non era agevole per i greci articolare queste liquide-vocali e nasali-vocali, qualora forse precedute da consonante, in ionico-attico esse diedero luogo al suono vocalico -\u03b1-.\nAnalogamente lalfa privativa greca deriva dall'indoeuropea -\u05ea-.\nAccento nella metrica greca.\nAccertato \u00e8 che l'accento greco avesse un tono prettamente melodico e musicale, dunque in una parola come \u1f04\u03bd\u03b8\u03c1\u03c9\u03c0\u03bf\u03c2 la prima sillaba viene pronunciata su un tono pi\u00f9 alto degli altri, per l'accento acuto, ma non necessariamente pi\u00f9 forte. Gi\u00e0 nel XIX secolo era stato ipotizzato che in una parola con accento recessivo il tono potrebbe essere caduto, non improvvisamente, ma gradualmente in una sequenza medio-alta, con l'elemento finale sempre breve Gi\u00e0 i grammatici greci che descrivono costantemente l'accento in termini musicali, usando le parole come \u1f40\u03be\u03cd\u03c2 (ossia \"acuto\"), per Dionigi di Alicarnasso la melodia del discorso \u00e8 limitata a un intervallo di quinta. Su ci\u00f2 si \u00e8 molto discusso, ma di solito si suppone che non intendesse che era sempre una quinta, ma che era la massima differenza normale tra le sillabe alte e basse; infatti \u00e8 probabile che alla fine di una frase specialmente, la pausa fosse molto pi\u00f9 piccola\nDionigi descriveva anche come un accento circonflesso combini un tono alto e poi basso sulla stessa sillaba, mentre con accento acuto i toni alti e bassi sono in sillabe sparse. Un alto indizio del fatto che l'accento fosse melodico o tonale, \u00e8 che nel periodo classico gli accenti delle parole sembrano non aver avuto alcun ruolo nei contatori politici, fu solo nel IV secolo d.C. che i greci iniziarono a trascrivere le poesie con l'accento.\nProve musicali.\nUn'importante indicazione della natura melodica dell'accento greco proviene da brani superstiti di musica greca, in particolare dai due \"Inni delfici\" e dall\"Epitaffio di Sicilo\" di Mesomede di Creta (I secolo d.C.), nonch\u00e9 dal suo \"Dialogo della musica antica e moderna\", pubblicato per la prima volta in Italia nel XVI secolo. Per comprendere la scrittura del canto, un esempio \u00e8 la sua \"Preghiera a Calliope e Apollo\" composta per l'imperatore romano Adriano\nLa sillaba accentata di una parola generalmente ha la nota pi\u00f9 alta all'interno di quella parola, anche se a volte anche le sillabe che precedono l'accento, o lo seguono, sono alte. Quando l'accento \u00e8 circonflesso, la musica mostra una caduta da una nota superiore a una inferiore nella sillaba stessa, esattamente come descritto da Dionigi; esempi sono le parole \u039c\u03bf\u03c5\u03c3\u1ff6\u03bd e \u03b5\u1f50\u03bc\u03b5\u03bd\u03b5\u1fd6\u03c2 nella preghiera. A volte non vi \u00e8 alcuna caduta nella sillaba accentata, ma il circonflesso \u00e8 impostato su una singola nota, come in \u03c4\u03b5\u03c1\u03c0\u03bd\u1ff6\u03bd o \u039b\u03b1\u03c4\u03bf\u1fe6\u03c2. Se l'accento \u00e8 grave, spesso non c'\u00e8 aumento di elevazione tonica, ma solo in piccola parte, come in \u03c3\u03bf\u03c6\u1f72.\nIn questa pratica di imitare da vicino i toni degli accenti di parole nelle melodia delle canzoni, il greco antico assomiglia a molte lingue asiaticbe e africane viventi, che hanno ancora oggi gli accenti tonici. Per questo motivo gli studiosi A.M. Devine e Laurence Stephens hanno sostenuto che gli ascolti e le cadute trovati nella musica reco probabilmente forniscono un'indicazione ragionevolmente buona di ci\u00f2 che accade, quando le parole venivano pronunciate\nSembra tuttavia che la musica non abbia sempre seguito esattamente l'accento. Dionigi di Alicarnasso fornisce un esempio della musica scritta da Euripide per la tragedia dell\"Oreste\"; nelle linee che nelle edizioni moderne sono scritte come lingue classiche, sia il greco che il latino si differenziano dall'italiano, oltre che per molti altri aspetti, in particolar modo per il fatto di distinguere consapevolmente nell'ambito delle parole, le sillabe brevi dalle lunghe: ogni parola \u00e8 costituita da una sequenza di sillabe, ciascuna delle quali \u00e8 lunga o breve. Normalmente il rapporto di durata tra sillaba lunga e breve doveva essere di 2 a 1. Le lunghe sono indicare col segno -, le brevi con \u02d8.\nTali segni sono collocati sulla vocale, sui dittonghi o sulle sillabe delle parole. In poesia dunque la successione di lunghe e brevi deve presentare una qualche regolarit\u00e0, tale da garantire la ritmicit\u00e0 della lettura; per questi si parla di poesia quantitativa, e ancor meglio di generi poetici, come l'epica, la lirica, l'ode, il teatro. Per metrica s'intende lo studio sistematico dei ritmi di poesia, determinati da una successione regolare di sillabe lunghe e brevi. La successione delle sillabe dei versi poetici segue precisi schemi metrici, tra i quali l'esametro dattilico, il trimetro giambico, il pentametro, il tetrametro trocaico e l'anapesto.\nViene definita lettura metrica la resa in forma orale della struttura metrica dei versi antichi, dando maggiore risalto alle sillabe lunghe dotate di accento ritmico, rispetto alle brevi. Tuttavia per quanto ritmicamente corretta, la nostra lettura metrica \u00e8 manchevole, di sicuro diversa dalla lettura degli antichi; il motivo deriva dal fatto che nelle nostre lingue \u00e8 venuta meno la distinzione tra durata delle sillabe e accento della parola, che caratterizzava invece le lingue classiche.\nTornando all'esempio della tragedia di Euripide, leggendo: \u03c3\u1fd6\u03b3\u03b1, \u03c3\u1fd6\u03b3\u03b1, \u03bb\u03b5\u03c0\u03c4\u1f78\u03bd \u1f34\u03c7\u03bd\u03bf\u03c2 \u1f00\u03c1\u03b2\u03cd\u03bb\u03b1\u03c2 // \u03c4\u03af\u03b8\u03b5\u03c4\u03b5, \u03bc\u1f74 \u03ba\u03c4\u03c5\u03c0\u03b5\u1fd6\u03c4\u1fbd (\"Piano, piano! Ponete leggermente il battistrada della scarpa, non fate rumore\")."}
{"id": "518672", "revid": "24989", "url": "https://it.wikipedia.org/wiki?curid=518672", "title": "Distretto di V\u00f6lkermarkt", "text": " \nIl distretto di V\u00f6lkermarkt \u00e8 uno dei distretti dell'Austria situato nel Land della Carinzia."}
{"id": "518679", "revid": "76069", "url": "https://it.wikipedia.org/wiki?curid=518679", "title": "Saint Gely du Fesc", "text": ""}
{"id": "518682", "revid": "125263447", "url": "https://it.wikipedia.org/wiki?curid=518682", "title": "Zara (incrociatore)", "text": "Lo Zara fu un incrociatore pesante della Regia Marina, che diede il nome alla omonima classe, evoluzione della classe Trento e che comprendeva anche le navi \"Pola, Fiume\" e \"Gorizia\".\nStoria.\nCostruito presso il cantiere OTO della Spezia, fu varato il 27 aprile 1930 ed entr\u00f2 in servizio il 20 ottobre 1931. All'inizio della seconda guerra mondiale era inquadrato nella I\u00aa Divisione Incrociatori della I\u00aa Squadra di base a Taranto quale ammiraglia di Divisione con insegna dell'Ammiraglio Pellegrino Matteucci con in dotazione gli idrovolanti IMAM Ro.43. Lo \"Zara\" partecip\u00f2 alle principali missioni belliche della Regia Marina nel conflitto come la battaglia di Punta Stilo (9 luglio 1940) e la battaglia di Gaudo (28 marzo 1941) che fu il preludio alla battaglia di Capo Matapan (29 marzo 1941): in tale occasione lo \"Zara\" venne affondato assieme agli incrociatori \"Pola\" e \"Fiume ed\" ai cacciatorpediniere \"Alfieri\" e \"Carducci\". \nLa perdita.\nLo \"Zara\" (al comando del CV Luigi Corsi, comandante in seconda CF Vittorio Giannattasio) nave di bandiera dell'ammiraglio Carlo Cattaneo, comandante la I Divisione, venne inviato in soccorso del \"Pola\", colpito da un siluro di uno Swordfish britannico e immobilizzato dalla totale mancanza di energia elettrica e forza motrice. Oltre ad esso, venne inviato il gemello \"Fiume\" e la IX Squadriglia cacciatorpediniere, composta dai caccia \"Oriani\", \"Alfieri\", \"Carducci\" e \"Gioberti\".\nArrivate nella zona dove si aspettavano di trovare il \"Pola\", prive di radar e quindi impossibilitate a rilevare minacce nell'oscurit\u00e0 che nel frattempo era calata, la squadra italiana (che giunse in prossimit\u00e0 del \"Pola\" addirittura con i calibri \"chiusi\" dai tappi previsti per la normale navigazione notturna in acque non ostili) fu cannoneggiata, a sorpresa e da distanza estremamente ridotta di circa 6 miglia, dalle corazzate inglesi \"Barham\", \"Valiant\" e \"Warspite\". Lo \"Zara\", che procedeva in testa alla formazione, fu centrato da numerose salve di grosso calibro incendiandosi e finendo fuori combattimento in circa quattro minuti, senza avere la possibilit\u00e0 di allontanarsi o rispondere al fuoco. Il comandante ordin\u00f2 l'autoaffondamento; mentre l'ordine veniva eseguito da un gruppo di volontari guidati dal tenente colonnello del genio navale Domenico Bastianini, sopraggiunse il cacciatorpediniere \"Jervis\", che lanci\u00f2 quattro siluri contro l'incrociatore. Centrato da due di essi, lo \"Zara\" salt\u00f2 in aria. Morirono 782 dei 1098 uomini a bordo, fra cui l'ammiraglio Cattaneo ed il comandante della nave, c.v. Luigi Corsi, che avevano deciso di affondare con la nave. Dei sopravvissuti, 279 furono catturati dagli inglesi."}
{"id": "518684", "revid": "37401", "url": "https://it.wikipedia.org/wiki?curid=518684", "title": "Quantit\u00e0 (fonologia)", "text": "In fonologia e metrica, la quantit\u00e0 \u00e8 un tratto prosodico relativo alla lunghezza o alla brevit\u00e0 dei fonemi. Avendo carattere fonologico, non coincide obbligatoriamente con la durata fisica dei foni (una singola elocuzione pu\u00f2 infatti essere in s\u00e9 stessa veloce o lenta).\nIn greco antico e in latino, l'opposizione tra vocali brevi e lunghe aveva rilievo sul piano del significato. Ad esempio, in latino \"v\u0115nit\" (con \"e\" breve) significa \"viene\", mentre \"v\u0113nit\" (con \"e\" lunga) significa \"venne\". Il passaggio dal latino alle lingue romanze determin\u00f2 l'abbandono di questa opposizione: la metrica accentuale, comune alle principali lingue moderne, tende piuttosto a considerare l'accento e il numero delle sillabe.\nIn greco e latino.\nNel greco antico, come del resto nella lingua latina, una sillaba pu\u00f2 essere lunga o breve. Pi\u00f9 precisamente:\nI dittonghi \u03b1\u03b9 e \u03bf\u03b9 in fine di parola sono per\u00f2 generalmente considerati brevi ai fini dell'accentazione."}
{"id": "518690", "revid": "21583", "url": "https://it.wikipedia.org/wiki?curid=518690", "title": "Distretto di Wolfsberg", "text": "Il distretto di Wolfsberg \u00e8 uno dei distretti dell'Austria situato nel Land della Carinzia."}
{"id": "518698", "revid": "69794", "url": "https://it.wikipedia.org/wiki?curid=518698", "title": "Tennis ai Giochi della V Olimpiade", "text": "Le partite di tennis dei Giochi della V Olimpiade si sono svolte tra il 5 maggio e il 6 luglio 1912 all'\u00d6stermalms IP di Stoccolma. A differenza della precedente edizione sono stati aggiunti il doppio misto sia indoor ed autdoor, per la seconda ed ultima volta nella storia del tennis olimpico sono stati disputati tornei a livello sia indoor che outdoor. Sono stati disputati tornei nelle seguenti specialit\u00e0:"}
{"id": "518699", "revid": "33689", "url": "https://it.wikipedia.org/wiki?curid=518699", "title": "Rai Giornale Radio", "text": ""}
{"id": "518702", "revid": "767487", "url": "https://it.wikipedia.org/wiki?curid=518702", "title": "Quartiere dei Lill\u00e0", "text": "Quartiere dei Lill\u00e0 \u00e8 un film del 1957 diretto da Ren\u00e9 Clair, con Pierre Brasseur, Henri Vidal e il noto cantautore francese Georges Brassens, qui alla sua unica interpretazione cinematografica.\nIl film \u00e8 ispirato al romanzo \"La grande ceinture\" di Ren\u00e8 Fallet, amico di Brassens.\nTrama.\nJuju \u00e8 un uomo mite, un po' beone, pigro ma di buon cuore. Per la societ\u00e0: un buono a nulla. Egli vive nella periferia di Parigi, nel quartiere dei Lill\u00e0. Vicino a lui abita un amico anch'egli scapolo, l'Artista, un musicista, cantante e chitarrista, con il quale Juju ha stretto una sincera amicizia. Nel quartiere giunge un giorno Pierre Barbier, un delinquente ricercato dalla polizia. Juju fa amicizia con lui e chiede all'Artista di nasconderlo, suo malgrado, nella cantina, mentre la polizia lo cerca e ispeziona il quartiere.\nL'arrivo di Barbier cambia la vita di Juju, che smette progressivamente di bere, inizia ad alzarsi presto la mattina e persino a farsi la barba. Egli abbandona il suo aspetto trascurato, acquisendo maggiore sicurezza e una certa fiducia in s\u00e9. Peraltro inizia a dimostrare verso Barbier una crescente ammirazione e amicizia, ma cos\u00ec facendo tende a trascurare l'amico leale di sempre, l'Artista. Juju cerca di procurare a Barbier un passaporto: sar\u00e0 quello dell'Artista, a cui verr\u00e0 sostituita la foto.\nNello stesso tempo la giovane Maria, di cui Juju \u00e8 segretamente innamorato, riesce a procurare il denaro a Barbier, che l'ha sedotta solo a tal scopo. La giovane ruba infatti i soldi al padre Alfonso, attratta dal miraggio di una vita avventurosa accanto all'affascinante fuorilegge, lontano da quella della periferia parigina. Quando per\u00f2 Juju si accorge dell'accaduto, prova a far ragionare Barbier e solo allora capisce di come questi si sia preso gioco di tutti e abbia usato gli amici per i suoi scopi. Ferito nel suo orgoglio di essere umano, Juju reagisce e durante una colluttazione uccide Barbier. L'Artista, l'amico di sempre, lo aiuter\u00e0 ancora una volta.\nTemi trattati.\n\u00c8 un film sul valore autentico della vera amicizia e sulla tragedia dell'egoismo, una storia in cui si passa dalla gioia alla malinconia e al dramma. Delicato, come sempre, nei film di Clair, il ritratto dei personaggi; c'\u00e8 in questo un po' di Victor Hugo, ma anche Honor\u00e9 de Balzac e soprattutto Clair.\nColonna sonora.\nIl compositore della colonna sonora del film \u00e8 Jacques M\u00e9t\u00e9hen. L'autore dei brani cantati, tra i quali \"L'Amandier\", \"Au bois de mon c\u0153ur\", \"Le Vin\", \u00e8 Georges Brassens."}
{"id": "518706", "revid": "110157", "url": "https://it.wikipedia.org/wiki?curid=518706", "title": "Santo \u00c2ngelo", "text": "Santo \u00c2ngelo (prima denominazione: San Angel Guardian de las Misiones) \u00e8 un comune del Brasile nello Stato del Rio Grande do Sul, parte della mesoregione del Noroeste Rio-Grandense e della microregione di Santo \u00c2ngelo."}
{"id": "518708", "revid": "247222", "url": "https://it.wikipedia.org/wiki?curid=518708", "title": "Riccardo Sinigallia", "text": "Biografia.\nNasce a Roma negli anni settanta dove fin da adolescente si appassiona di musica e va alla ricerca della costruzione di un proprio gusto musicale. Figlio di madre dirigente della Durium e padre assicuratore-ristoratore (per un breve periodo musicista negli anni '60) che, da ragazzo, suonava la chitarra. Appena dodicenne comincia a scrivere le sue prime canzoni e inizia un periodo d'apprendistato su registratori a quattro piste, batterie elettroniche, chitarre e tastiere. Alla fine degli anni ottanta inizia a farsi notare nell'ambiente underground capitolino. La svolta professionale arriva infatti con la nascita del gruppo di cover \"10 PM Band\", formazione che annovera anche Emanuele Brignola, Niccol\u00f2 Fabi, Costantino Ladisa, David Nerattini, Aidan Zammit e Francesco Zampaglione. Nel gruppo, che nel frattempo cambia nome in \"6 Suoi Ex\" e comincia a presentare canzoni inedite, scrive, suona e canta per quattro anni nei centri sociali e nei club dei primi anni novanta, fino allo scioglimento avvenuto nel 1993.\nDa qui, insieme al fratello Daniele Sinigallia, parte un percorso mai lasciato di passione e ricerca per il rapporto tra musica e testo, tra leggerezza e sperimentazione, tra armonia e sorgenti elettroniche, tra melodramma e punk. Nelle difficolt\u00e0 di portare avanti un proprio progetto personale, si dedica a collaborare in qualit\u00e0 di autore e arrangiatore. Nel 1994 inizia la collaborazione come autore con Niccol\u00f2 Fabi, di cui arrangia e produce insieme al fratello Daniele Sinigallia i primi due dischi \"Il giardiniere\" e \"Niccol\u00f2 Fabi\" e di cui firma, tra le altre, canzoni come \"Dica\", \"Capelli\", \"Rosso\", \"Vento d'estate\" e \"Lasciarsi un giorno a Roma\". Nel 1997 firma e produce alcune canzoni del disco \"La favola di Adamo ed Eva\" di Max Gazz\u00e8, tra cui \"Cara Valentina\", \"L'amore pensato\" e la gi\u00e0 citata \"Vento d'estate\". \u00c8 dello stesso periodo il ritornello di \"Quelli che benpensano\" di Frankie hi-nrg mc, uno dei successi pi\u00f9 popolari degli ultimi anni novanta. Ne diriger\u00e0 anche il videoclip, iniziando una lunga collaborazione che lo vedr\u00e0 dietro alla macchina da presa anche da solo per molte delle sue produzioni musicali tra cui quella dei Tiromancino. Dopo aver prodotto il debutto di Niccol\u00f2 Fabi, presentato da lui stesso alla Virgin, e aver dato il via alla carriera di Max Gazz\u00e8, nel 1999 prende parte al progetto \"La Comitiva\", collettivo in cui figurano DJ Stile, David Nerattini, Francesco Zampaglione ed Ice One, di cui produce e scrive il disco \"Medicina buona\", che prevede come ospiti Elisa, Erika, Franco Califano, Frankie hi-nrg mc, Malaisa, Phella e Truffa.\nNel 2000 contribuisce a far s\u00ec che il gruppo dei Tiromancino acquisisca fama a livello nazionale: \u00e8 l'anno dell'uscita de \"La descrizione di un attimo\", disco di cui cofirma la produzione e tutte le canzoni, tra cui quella che d\u00e0 il titolo al disco, ma anche \"Due destini\" che sar\u00e0 nei titoli di coda del film \"Le fate ignoranti\" di Ferzan \u00d6zpetek, e \"Strade\", con cui partecipa in duetto al Festival di Sanremo 2000 conquistando il secondo posto nella sezione Giovani.\nIl 2003 \u00e8 l'anno del debutto da solista con il disco che porta il suo nome, anticipato dal singolo \"Bellamore\". Crepuscolare fin dalla copertina, \u00e8 un esordio pi\u00f9 elaborato rispetto al passato. Il disco \u00e8 accompagnato da quattro videoclip: \"Io sono Dio\", \"Bellamore\", \"Cadere\" e \"Solo per te\", quest'ultimo con Valerio Mastandrea protagonista. Nel 2004 partecipa al Concerto del Primo Maggio. Nel 2005 viene invitato da Marina Rei a duettare sul palco del Festival di Sanremo nella canzone \"Fammi entrare\", contenuta nel disco \"Colpisci\" e di cui \u00e8 coautore.\nNel 2006 pubblica il suo secondo disco, \"Incontri a met\u00e0 strada\", preceduto dal singolo \"Finora\" che ha messo in luce una certa passione per la canzone d'autore italiana, ottima chiave di lettura per comprendere i cambiamenti che caratterizzano questo secondo lavoro. L'autore ha infatti pensato di usare questa volta una forma di canzone che possa raggiungere un pubblico pi\u00f9 vasto. Il disco \u00e8 sostenuto dalla produzione artistica di Daniele Sinigallia e di Laura Arzilli, e vanta tra i collaboratori Filippo Gatti, Matteo Chiarello, Fabio Patrignani e Vittorio Cosma. Il disco viene accompagnato da tre videoclip, \"Finora\", \"Amici nel tempo\" e \"Il nostro fragile equilibrio\", che vede la partecipazione di Andrea Rivera e Gigi Proietti. Nel 2007 ritorna al Concerto del Primo Maggio.\nNel 2008 produce il disco di cover di Luca Carboni \"Musiche ribelli\", dove insieme i due reinterpretano alcune delle canzoni pi\u00f9 significative del cantautorato italiano degli anni settanta, tra cui \"Ho visto anche degli zingari felici\" di Claudio Lolli e \"La casa di Hilde\" di Francesco De Gregori. Del 2012 \u00e8 \"Planetario (musica per conferenze spaziali)\" dei DeProducers, realizzato insieme a Max Casacci, Gianni Maroccolo, Vittorio Cosma, Howie B, Dodo Nkishi e il conservatore del Planetario di Milano Fabio Peri. Nello stesso anno, insieme all'attore Valerio Mastandrea, scrive e canta per Marina Rei la canzone \"Che male c'\u00e8\" sul caso di Federico Aldrovandi, contenuta nel disco \"La conseguenza naturale dell'errore\". Nel 2013, produce il disco \"Non erano fiori\" di Coez, artista rap dell'underground romano, pubblicato dalla Carosello.\nIl 18 dicembre 2013 viene annunciata la sua partecipazione al Festival di Sanremo 2014 con i brani \"Prima di andare via\", che supera l'eliminatoria, e \"Una rigenerazione\", scritte e prodotte insieme a Filippo Gatti e contenute nel terzo disco \"Per tutti\", pubblicato in concomitanza del Festival di Sanremo per la Sugar Music. Il 21 febbraio 2014 viene escluso dal Festival perch\u00e9 la canzone \"Prima di andare via\" era gi\u00e0 stata eseguita in un evento di beneficenza. Il 1\u00ba maggio 2014 ritorna per la terza volta nella sua carriera al Concerto del Primo Maggio, dove presenta tre canzoni del suo ultimo disco \"Per tutti\".\nRiccardo Sinigallia con i deProducers ha realizzato due colonne sonore, \"La vita oscena\" di Renato De Maria e \"Italy in a Day\" di Gabriele Salvatores. Viene chiamato da Valerio Mastandrea per comporre la traccia dei titoli di coda di \"Non essere cattivo\" di Claudio Caligari, selezionato come film italiano per la candidatura agli Oscar 2015 e presentato al Festival del Cinema di Venezia, dove \"A cuor leggero\" ha vinto il premio \"Ho visto una canzone\" assegnato da Assomusica e successivamente \u00e8 stata candidata come migliore canzone originale ai David di Donatello.\nNel 2016 \u00e8 coautore di alcune tracce e produce il disco \"La fine dei vent'anni\" di Motta, disco vincitore del Premio Tenco 2016 nella sezione \"Opera prima\". Nello stesso anno, \u00e8 co-autore della canzone \"Amami amami\", primo singolo del disco \"Le migliori\" di Mina e Celentano. Nel 2017 realizza \"Botanica\" con i DeProducers; il progetto si avvale, questa volta, della collaborazione del Prof. Stefano Mancuso, tra i pi\u00f9 importanti ricercatori botanici internazionali. Nello stesso anno, realizza la colonna sonora del documentario televisivo \"I mille giorni di Mafia Capitale\" di Claudio Canepari. Nel 2018, il brano \"Prima di andare via\" viene incluso nella colonna sonora del film \"A casa tutti bene\" di Gabriele Muccino.\nIl 14 settembre 2018, il quarto disco di Riccardo Sinigallia \"Ciao cuore\" viene pubblicato dalla Sugar Music. Il disco viene anticipato il 31 agosto 2018 dal singolo della \"title track\", che viene accompagnato da un videoclip con protagonista Valerio Mastandrea, per la regia di Daniele \u2018Dandaddy\u2019 Babbo. Durante la 16\u00aa edizione di Alice nella citt\u00e0, sezione Panorama Italia, alla Festa del Cinema di Roma, viene presentato \"Backliner\", film biografico su Riccardo Sinigallia, per la regia di Fabio Lovino.\nVita privata.\n\u00c8 fratello di Daniele Sinigallia, musicista e produttore artistico con cui collabora da sempre. \u00c8 legato sentimentalmente a Laura Arzilli, sua compagna di vita e sul palco, da cui ha avuto due figli, Manuel e Lori."}
{"id": "518711", "revid": "1718925", "url": "https://it.wikipedia.org/wiki?curid=518711", "title": "Meeting per l'amicizia fra i popoli", "text": "Il Meeting per l'amicizia fra i popoli, comunemente chiamato Meeting di Rimini, \u00e8 una manifestazione nata da alcuni aderenti al movimento ecclesiale cattolico di Comunione e Liberazione, organizzata dalla fondazione \u201cMeeting per l'amicizia fra i popoli\u201d, che propone una riflessione e un confronto aperto su temi culturali, religiosi, politici, artistici, attraverso una serie di incontri, dibattiti, mostre, eventi musicali, letterari, sportivi. Esso ha luogo dal 1980 ogni anno, in una settimana della seconda met\u00e0 di agosto.\nDescrizione.\nIl Meeting di Rimini si svolge nei padiglioni di Rimini Fiera. \u00c8 ispirato alla visione del mondo cattolica, frutto dell'iniziativa di persone e gruppi che vivono l'esperienza cristiana attraverso il movimento ecclesiale di Comunione e Liberazione. Alcune persone curano per tutto l'anno la sua preparazione; durante la manifestazione, invece, sono impegnati circa 3000 volontari, in maggioranza studenti universitari, che si occupano dell'organizzazione, dell'allestimento degli stand e delle mostre, dell'accoglienza del pubblico. Nei padiglioni della fiera, oltre che spazi per gli incontri e gli spettacoli, vengono allestiti appositamente durante la settimana anche bar, ristoranti, aree giochi per bambini, aree sportive, e aree gestite dagli sponsor della manifestazione (i principali dell'edizione 2019 sono stati TIM, e-distribuzione, Intesa Sanpaolo, Atlantia, ACI, Fondazione ANIA, ENI e UnipolSai). Fin dal primo anno della manifestazione, il parcheggio, l'ingresso in fiera e la partecipazione a tutti gli eventi (eccetto alcuni degli spettacoli) \u00e8 sempre stata totalmente gratuita. Il Meeting \u00e8 stato presieduto dall'avvocato riminese Antonio Smurro fino al 1993 e poi dal 1993 fino al 2020 da Emilia Guarnieri, insegnante. Dal 2020 il presidente della Fondazione Meeting \u00e8 Bernhard Scholz, consulente di direzione, gi\u00e0 presidente della Compagnia delle Opere dal 2008 al 2020, il direttore \u00e8 Emmanuele Forlani.\nTrasmissione dell'evento in TV e Radio.\nUna rubrica \u00e8 stata creata appositamente per l'evento e va in onda su TV 2000, ma anche in radio su Radio InBlu (Emittenti facenti parte della Conferenza Episcopale Italiana) e delle \"Pillole\" vanno in onda anche su Telepace e il circuito Corallo Sat delle emittenti che ne fanno parte. Spesso la Santa Messa che apre la manifestazione va in onda su Rai 1. Nel 2021 hanno condiviso contenuti della manifestazione SkyTg24, Corriere tv, Repubblica tv, Quotidiano nazionale, Tv2000, Telepace.\nStoria.\nOgni anno il Meeting \u00e8 dedicato ad un tema, su cui si sviluppa la riflessione e il confronto di idee.\nProvvedimenti giudiziari.\nNel dicembre 2012, nell'ambito di un'indagine della procura di Rimini riguardante CL e nello specifico il Meeting, vengono sequestrati immobili e conti bancari per oltre un milione di euro. La Fondazione, secondo l'accusa, avrebbe sfruttato rapporti commerciali con societ\u00e0 controllate dalla Compagnia delle Opere (CdO) di Milano per regolare il proprio bilancio e far emergere delle perdite. Cos\u00ec nel 2009 e 2010, a richiesta giustificata, dalla regione Emilia-Romagna, dall'agenzia marketing turistico della riviera di Rimini, dalla sua Camera di commercio e dal Ministero dei beni ed attivit\u00e0 culturali per 310\u00a0000 euro, cifra che va moltiplicata per i tre indagati (amministratore, direttore generale e responsabile amministrativo) e la fondazione stessa.\nNel gennaio 2013 la procura di Rimini dispone il dissequestro di una palazzina ma viene confermato il sequestro di 310\u00a0000 euro.\nA marzo 2014 la fondazione rende all'Agenzia di marketing turistico della riviera di Rimini e alla Regione Emilia-Romagna i fondi che secondo i pm sono stati ricevuti irregolarmente nel 2009 e 2010.\nA marzo 2016 gli imputati vengono assolti in primo grado perch\u00e9 il fatto non sussiste."}
{"id": "518718", "revid": "671029", "url": "https://it.wikipedia.org/wiki?curid=518718", "title": "Deutsche Bahn", "text": "La Deutsche Bahn AG (DB) \u00e8 una societ\u00e0 ferroviaria tedesca, con sede a Berlino. Fu creata nel 1994 dalla fusione delle ferrovie statali Deutsche Bundesbahn (DB) e Deutsche Reichsbahn (DR). La societ\u00e0, di propriet\u00e0 della Repubblica Federale, rappresenta il maggiore operatore ferroviario e il maggiore gestore d'infrastruttura della Germania, ed \u00e8 attiva anche in altre nazioni.\nDalla fusione delle due compagnie \u00e8 stato mantenuto il logo DB - lievemente rivisto con un carattere tipografico senza grazie - gi\u00e0 adottato dalle ferrovie occidentali e utilizzato con il significato di \"Die Bahn\" (in italiano \"La ferrovia\"), fortunato slogan pubblicitario. Nonostante le promesse di privatizzazione fino al 2006 le azioni della holding sono tuttora sotto il controllo dello Stato Federale.\nLa struttura dell'azienda \u00e8 piramidale e comprende varie societ\u00e0 controllate il cui nome e competenze specifiche sono soggette a continue variazioni ma che si possono ricondurre a tre gruppi specifici di interesse: il primo opera come impresa ferroviaria passeggeri (DB Bahn), il secondo quale gestore dell'infrastruttura (DB Netze) e il terzo che opera nella logistica e nel trasporto di merci sia in ambito ferroviario che stradale (DB Schenker).\nLe cifre relative al 2010 parlano di un numero di addetti pari a oltre 276.000 effettivi e un giro d'affari di quasi 35 miliardi di euro.\nTreni a lunga percorrenza.\nSulla rete ferroviaria della Deutsche Bahn circolano vari tipi di treni riconoscibili dalle sigle, alcune delle quali in uso anche dalle altre societ\u00e0 ferroviarie come ad esempio Trenitalia.\nClassificazione materiale rotabile.\nIl sistema attuale, introdotto nel 1968 prevede solo l'utilizzo di cifre. Ogni mezzo \u00e8 individuato da 7 cifre XXX XXX X delle quali:\nLa seconda e la terza cifra indicano l'utilizzo del mezzo\nAlcuni esempi:\nUna automotrice a due casse della serie 628 presenta la seguente numerazione:\nClassificazione locomotive a vapore.\nIl sistema di classificazione delle locomotive a vapore (classe \u201c0\u201d) ricalca quello derivato dalla DRG che prevedeva diverse serie (\"Baureihe\", abbreviato BR che significa serie in tedesco), numerate da 01 a 99. Come criterio generale i numeri pi\u00f9 bassi erano assegnati alle locomotive pi\u00f9 veloci per treni passeggeri mentre i numeri pi\u00f9 alti a quelle pi\u00f9 lente delle linee a scartamento ridotto.\nOgni serie comprende locomotive simili per prestazioni e caratteristiche costruttive (tipicamente lo stesso rodiggio) ma non necessariamente identiche, ad esempio perch\u00e9 prodotte da diversi costruttori e/o per diverse compagnie ferroviarie.\nLa lettera identificativa generica indica il tipo di servizio (dall'iniziale in tedesco, tranne che per le locomotive a scartamento ridotto K); questo era il sistema di classificazione utilizzato presso le ferrovie bavaresi (S=Schnellzuglokomotiven, P=Personenzuglokomotiven, G=G\u00fcterzuglokomotiven, St,Pt= Schnellzug-Personenzugtenderlokomotiven, Gt=G\u00fcterzugtenderlokomotiven, Z=Zahnradlokomotiven, L=Lokalbahnlokomotiven, K=Schmalspurlokomotiven).\nI numeri pi\u00f9 bassi di ogni serie indicavano le locomotive di nuova produzione (unificate) mentre gli ultimi numeri della serie locomotive ereditate dalla DRG da altre amministrazioni ferroviarie (le ferrovie dei singoli stati)\nEsempi:\nLa locotender articolata delle ferrovie bavaresi Gt 2x4/4 (Gt=locotender per treni merci con due gruppi motori [2x] a 4 assi [4/4]) \u00e8 stata classificata come dalle DRG come BR 96 (locotender per treni merci di costruzione antecedente al 1920 [numero di serie 90-96]).\nAltri esempi sono riportati in tabella:\nLe locomotive convertite per l'alimentazione a nafta sono andate a costituire un gruppo\ndifferente da quello di origine: ad esempio le macchine alimentate a nafta del gruppo 44 sono andate a costituire il gruppo 43\nOgni serie, a sua volta, \u00e8 suddivisa in sottoserie che raggruppano tutte le locomotive identiche; la sottoserie come gerarchia, pu\u00f2 essere assimilata al concetto di \"gruppo\" utilizzato per le locomotive italiane o di \"class\", usato per le locomotive inglesi.\nLe sottoserie sono indicate con un numero scritto come esponente che segue quello della serie; ad esempio la serie 38 indica tutte le locomotive a tender separato per treni passeggeri lenti con rodiggio 2'C, mentre le diverse sottoserie, indicano locomotive identiche, perch\u00e9 costruite per la stessa compagnia ferroviaria dallo stesso costruttore ed ereditate dalla DRG all'atto della sua costituzione nel 1920.\nIl numero della sottoserie \u00e8 anche la prima cifra del numero di matricola della locomotiva, indicato con 3 cifre; esempio BR\u00a0384, comprende 80 locomotive 38\u00a0401 a 480).\nSe una sottoclasse \u00e8 costituita da pi\u00f9 di 100 locomotive, \u00e8 definito un intervallo di numeri di sottoclasse, separati da un trattino esempio: BR\u00a05523\u201324 comprende 133 unit\u00e0 55\u00a02301 a 2433)."}
{"id": "518720", "revid": "1318658", "url": "https://it.wikipedia.org/wiki?curid=518720", "title": "Arrondissement di Saint-Amand-Montrond", "text": "L\"arrondissement\" di Saint-Amand-Montrond \u00e8 un \"arrondissement\" dipartimentale della Francia situato nel dipartimento del Cher, appartenente alla regione del Centro-Valle della Loira.\nStoria.\nFu creato nel 1800 sulla base dei preesistenti distretti.\nComposizione.\nL\"arrondissement\" \u00e8 composto da 116 comuni raggruppati in 11 cantoni:"}
{"id": "518721", "revid": "125056274", "url": "https://it.wikipedia.org/wiki?curid=518721", "title": "MAGAV", "text": "Il MAGAV (in ebraico:\u05de\u05b4\u05e9\u05b0\u05c1\u05de\u05b7\u05e8 \u05d4\u05b7\u05d2\u05b0\u05bc\u05d1\u05d5\u05bc\u05dc, Mishmar HaGvul) \u00e8 un corpo militare di gendarmeria all'interno della Polizia Israeliana. Il suo compito principale \u00e8 il controllo delle frontiere e il fornire sicurezza nelle zone rurali e lungo i confini in cooperazione con la Polizia Israeliana. \nVenne istituito nel 1949 e il nome \u00e8 l'acronimo di Mishmar-Ha'Gvul cio\u00e8 \"corpo delle guardie di confine\". La particolarit\u00e0 del Corpo \u00e8 di contare tra le sue file membri di confessione non ebraica.\nStoria.\nLa guardia di frontiera israeliana (in ebraico: \u05d7\u05d9\u05dc \u05d4\u05e1\u05e4\u05e8, Heil HaSfar), che rappresenta il precursore del MAGAV, fu fondata come corpo di polizia sotto il comando del IDF nel 1949, con il compito di garantire la sicurezza nelle aree rurali e lungo i confini dello stato di Israele. Nel corso degli anni il comando di questo corpo, che inizialmente era stato assegnato alle autorit\u00e0 militari, fu successivamente in modo progressivo assegnato alle forze di polizia, fino a quando nel 1953 fu rinominato in MAGAV divenendo a tutti gli effetti una forza di ordine pubblico. Tra i compiti principali della guardia di frontiera nei primi anni dopo la fondazione dello Stato di Israele vi fu quello di evitare possibili infiltrazioni da parte di gruppi estremistici lungo i confini dello stato di Israele compresi tra Egitto e Giordania.\nTuttavia l'operato di questo corpo non fu privo di pesanti critiche da parte dell'opinione pubblica specialmente in seguito al massacro di Kafr Qasim, nel quale persero la vita 48 civili palestinesi, tra i quali vi erano anche donne e bambini. La portata eclatante dell'evento fu tale da scuotere l'opinione pubblica al punto che fu avviata una indagine che port\u00f2 ad una condanna dei responsabili da parte della corte suprema israeliana. Nonostante questo grave accaduto il corpo non fu disciolto e venne anche impiegato durante la crisi del canale di Suez nel 1956 e pi\u00f9 tardi durante la Guerra dei sei giorni. In tali occasioni le forze di questo corpo operarono in cooperazione con le diverse forze armate israeliane. Nel 1974 fu poi fondata una unit\u00e0 apposita del MAGAV per contrastare il terrorismo, la \"Yamam unit\". Da allora il MAGAV ha partecipato a tutte le maggiori operazioni di antiterrorismo messe in atto sul territorio dello stato di Israele, comprese le operazioni nel corso del 2005 per contrastare la seconda intifada.\nLa maggiore parte dei membri del MAGAV vengono impiegati nell'area di Gerusalemme dove opera il 20% del personale. Oltre ad operare sul territorio israeliano il MAGAV conduce operazioni di polizia anche all'interno dei territori palestinesi nelle citt\u00e0 di Jenin, Nablus, Gerico, Kalqylia, Tul-Karem, Rammalah ed Hebron.\nAttualmente il corpo dispone tra ufficiali e sottufficiali di circa 6000 tra uomini e donne.\nStruttura.\nIl corpo e composto da ufficiali esperti professionisti e da reclute che servono all'interno del MAGAV invece di prestare il loro servizio militare nelle forze armate. Tutti i membri di questo corpo ricevono un addestramento specifico e ricevono anche un addestramento antiterrorismo. Alcuni membri di questo corpo vengono infine addestrati all'uso di fucili di precisione, o come conduttori di cani anti esplosivi.\nA causa del loro addestramento i membri di questa unit\u00e0 vengono impiegati in aree a rischio. Nelle competenze del MAGAV rientra anche il compito di garantire la sicurezza degli insediamenti israeliani in cooperazione con la Polizia Rurale (in ebraico: \u05e9\u05d9\u05d8\u05d5\u05e8 \u05db\u05e4\u05e8\u05d9, shitur kafri).\nComplessivamente il MAGAV dispone di quattro unit\u00e0 speciali: Yamam (unit\u00e0 speciale anti terrorismo specializzate nel liberare ostaggi), Yamas (unit\u00e0 antiterrorismo che opera sotto copertura), Yamag (unit\u00e0 anticrimine) e Matilan (unit\u00e0 con compiti di intelligence).\nLeva e volontariato.\nBuona parte dei membri di questo corpo sono coscritti dell'et\u00e0 di 18 anni che prestano il loro servizio militare in questo corpo. Tutti i cittadini israeliani di maggiore et\u00e0, eccezione fatta per quelli di religione musulmana e in passato per gli uomini drusi che servivano in unit\u00e0 create appositamente, possono prestare su base volontaria servizio nel MAGAV invece di servire nelle forze armate. Il periodo di leva \u00e8 lo stesso come all'interno delle forze armate ed \u00e8 di tre anni per gli uomini e di due per le donne.\nCi\u00f2 nonostante il MAGAV pu\u00f2 contare su un discreto numero di volontari che servono all'interno del corpo anche dopo il periodo di leva o che si offrono su base volontaria per servire nel MAGAV. Questo permette al corpo di duplicare in caso di necessit\u00e0 le proprie risorse umane disponibili, garantendo sempre un elevato livello di sicurezza nelle aree dove opera. Molti dei volontari sono inoltre cittadini Israeliani recentemente immigrati in Israele, molti dei quali provenienti da Australia, Francia, Germania, Regno Unito, Russia ecc."}
{"id": "518722", "revid": "715388", "url": "https://it.wikipedia.org/wiki?curid=518722", "title": "Tennis ai Giochi della IV Olimpiade", "text": "Le partite di tennis dei Giochi della IV Olimpiade si sono svolte tra il 6 maggio e l'11 luglio 1908 all'All England Lawn Tennis and Croquet Club di Londra. Per la prima nella storia del tennis olimpico sono stati disputati tornei a livello sia indoor che outdoor. Sono stati disputati tornei nelle seguenti specialit\u00e0:"}
{"id": "518723", "revid": "439868", "url": "https://it.wikipedia.org/wiki?curid=518723", "title": "Adolf Otto Reinhold Windaus", "text": "Studi\u00f2 medicina e chimica a Berlino e successivamente a Friburgo, assistendo anche alle lezioni di Hermann Emil Fischer che suscitarono in lui molto interesse. Fu professore a Innsbruck e poi a Gottinga, dove insegn\u00f2 fino al suo ritiro avvenuto nel 1944. Fece importanti studi sull'istamina, la determinazione dell'acido colico e la natura degli steroli. Studi\u00f2 la trasformazione del colesterolo in colecalciferolo (vitamina D3). Vinse il premio Nobel per la Chimica nel 1928 per le sue ricerche sugli steroidi e sulle loro relazioni con le vitamine."}
{"id": "518727", "revid": "729019", "url": "https://it.wikipedia.org/wiki?curid=518727", "title": "Paiste", "text": "Paiste \u00e8 un'azienda svizzera che produce principalmente piatti da batteria.\n\u00c8 attiva dai primi del Novecento.\nStoria.\nFondata dal musicista e compositore estone Michail Toomas Paiste, la Paiste Co. nasce principalmente come una serie di negozi a San Pietroburgo per la riparazione strumenti musicali.\nTornato al suo paese natale, Paiste apre un piccolo negozio nella citt\u00e0 di Tallinn. \u00c8 qui che comincia a progettare e produrre i primi piatti da concerto assieme al figlio, Michail M. Paiste, che presto diverr\u00e0 direttore di commercio della piccola societ\u00e0 nata tra padre e figlio. A pari passo con la crescita dell'azienda e data la domanda del prodotto, il figlio comincia a sviluppare il suo proprio concetto di piatti in stile Svizzero per differenziarsi dai prodotti in importazione da Cina e Giappone; \u00e8 durante questo periodo che infatti sviluppa i primi gong \"made in Switzerland\". "}
{"id": "518728", "revid": "1318658", "url": "https://it.wikipedia.org/wiki?curid=518728", "title": "Arrondissement di Tulle", "text": "L\"arrondissement\" di Tulle \u00e8 un \"arrondissement\" dipartimentale della Francia situato nel dipartimento della Corr\u00e8ze, nella regione della Nuova Aquitania.\nStoria.\nFu creato nel 1800 sulla base dei preesistenti distretti.\nComposizione.\nL\"arrondissement\" \u00e8 composto da 118 comuni raggruppati in 14 cantoni:"}
{"id": "518729", "revid": "729019", "url": "https://it.wikipedia.org/wiki?curid=518729", "title": "Neemia Tialata", "text": "Biografia.\nRappresentante la provincia rugbistica di Wellington, Tialata ha militato fino al 2011 con la relativa \"franchise\" di Super Rugby degli Hurricanes; con tale squadra \u00e8 tra coloro che rientrano nel gruppo di giocatori che hanno realizzato almeno 100 presenze, traguardo quest'ultimo raggiunto proprio all'ultimo incontro ufficiale con il club alla fine del Super 15 2011.\nIl debutto con gli \"All Blacks\" risale al novembre 2005, a Cardiff contro il ; fino al 2010 ha totalizzato 43 incontri, compresi quelli disputati nella in Francia.\nDa dopo la fine dell'esperienza con gli Hurricanes milita nel campionato francese nelle file del Bayonne, con il quale \u00e8 legato da un contratto biennale.\n\u00c8 stato invitato a pi\u00f9 riprese dai Barbarians, la prima volta nel 2010 contro un XV del ."}
{"id": "518734", "revid": "1788047", "url": "https://it.wikipedia.org/wiki?curid=518734", "title": "Tennis ai Giochi della III Olimpiade", "text": "Alla III Olimpiade svoltisi a St. Louis negli Stati Uniti d'America nel 1904 furono assegnate medaglie solo nel doppio e nel singolare maschile, rispetto all'edizione precedente infatti furono estromessi dal programma il singolare femminile e il doppio misto.\nGli incontri si tennero al Francis Field dal 29 agosto al 3 settembre e videro la partecipazione di 36 tennisti, tutti provenienti dagli stessi Stati Uniti ad eccezione del tedesco Hugo Hardy."}
{"id": "518736", "revid": "1442080", "url": "https://it.wikipedia.org/wiki?curid=518736", "title": "C\u0103l\u0103ra\u0219i", "text": ""}
{"id": "518738", "revid": "1318658", "url": "https://it.wikipedia.org/wiki?curid=518738", "title": "Arrondissement di Saint-Jean-d'Ang\u00e9ly", "text": "L\"arrondissement\" di Saint-Jean-d'Ang\u00e9ly \u00e8 un \"arrondissement\" dipartimentale della Francia situato nel dipartimento della Charente Marittima, appartenente alla regione della Nuova Aquitania.\nStoria.\nFu creato nel 1800 sulla base dei preesistenti distretti. Soppresso nel 1926, fu restaurato nel 1943.\nComposizione.\nL\"arrondissement\" \u00e8 composto da 115 comuni raggruppati in 7 cantoni:"}
{"id": "518744", "revid": "1318658", "url": "https://it.wikipedia.org/wiki?curid=518744", "title": "Arrondissement di Jonzac", "text": "L\"arrondissement\" di Jonzac \u00e8 un \"arrondissement\" dipartimentale della Francia situato nel dipartimento della Charente Marittima, appartenente alla regione della Nuova Aquitania.\nStoria.\nFu creato nel 1800 sulla base dei preesistenti distretti.\nComposizione.\nL\"arrondissement\" \u00e8 composto da 114 comuni raggruppati in 7 cantoni:"}
{"id": "518750", "revid": "1318658", "url": "https://it.wikipedia.org/wiki?curid=518750", "title": "Arrondissement di Rochefort", "text": "L\"arrondissement\" di Rochefort \u00e8 un \"arrondissement\" dipartimentale della Francia situato nel dipartimento della Charente Marittima, appartenente alla regione della Nuova Aquitania.\nStoria.\nFu creato nel 1800 sulla base dei preesistenti distretti. Nel 1926 vi fu integrato l'arrondissement soppresso di Marennes.\nComposizione.\nL\"arrondissement\" \u00e8 composto da 79 comuni raggruppati in 13 cantoni:"}
{"id": "518753", "revid": "4711", "url": "https://it.wikipedia.org/wiki?curid=518753", "title": "Kite surf", "text": ""}
{"id": "518754", "revid": "57342", "url": "https://it.wikipedia.org/wiki?curid=518754", "title": "I gufi", "text": ""}
{"id": "518755", "revid": "1318658", "url": "https://it.wikipedia.org/wiki?curid=518755", "title": "Arrondissement di La Rochelle", "text": "L\"arrondissement\" di La Rochelle \u00e8 un \"arrondissement\" dipartimentale della Francia situato nel dipartimento della Charente Marittima, appartenente alla regione della Nuova Aquitania.\nStoria.\nFu creato nel 1800 sulla base dei preesistenti distretti.\nComposizione.\nL\"arrondissement\" \u00e8 composto da 57 comuni raggruppati in 15 cantoni:"}
{"id": "518762", "revid": "713714", "url": "https://it.wikipedia.org/wiki?curid=518762", "title": "Valle Roveto", "text": "La valle Roveto (o val Roveto) \u00e8 una valle situata nell'Appennino abruzzese, in provincia dell'Aquila, nella Marsica.\nGeografia.\nLa valle, interamente attraversata dal corso del fiume Liri per circa 30 chilometri, \u00e8 composta da borghi arroccati, tra i monti Simbruini, monti Cantari (monte Viglio) e i monti Ernici (Pizzo Deta), ricchi di flora e fauna tipici dell'appennino centrale, prodotti tipici come la castagna Roscetta e anche di tradizioni popolari. Comprende i comuni di Capistrello, Canistro, Civitella Roveto, Civita d'Antino, Morino, San Vincenzo Valle Roveto e Balsorano.\nLa valle delimita i confini abruzzesi da quelli laziali sul suo versante sud-occidentale caratterizzato dalle catene montuose degli Ernici e dei C\u00e0ntari. Sul quello orientale invece il gruppo montuoso della Serra Lunga la separa dalla Vallelonga. I rilievi montuosi pi\u00f9 importanti sono il monte Viglio ( ) e il Pizzo Deta ( ).\nStoria.\nLa valle inclusa tra i Marsi antinati (che Plinio il Vecchio chiam\u00f2 atinates) vedeva in Antinum (la contemporanea Civita d'Antino) il suo centro principale in epoca italica e fiorente municipio in et\u00e0 imperiale, nonch\u00e9 centro urbano strategico e punto di riferimento amministrativo noto con il nome medievale di Antena. Nell'Alto Medioevo la valle risult\u00f2 inclusa come il resto della Marsica al ducato di Spoleto, rappresentandone il punto pi\u00f9 meridionale situato al confine con Sora e con il ducato di Benevento. Il territorio si trov\u00f2 coinvolto nelle vicende legate alle scorribande dei Saraceni e delle orde ungare che furono al centro delle lotte sanguinose che segnarono tutto il periodo altomedievale.\nSuccessivamente inclusa nei possedimenti della dinastia dei conti dei Marsi tra il IX e il X secolo si svilupparono i nuclei urbani di Balsorano, Civitella Roveto (all'epoca nota con il toponimo di Petrarolo), Meta, Morrea, Pescocanale e Rendinara. In questi ultimi due centri vennero edificati nel XV secolo dai Piccolomini i castelli che furono scelti come residenza anche dai signori e dai baroni delle epoche successive della contea di Celano e in seguito dagli Orsini e dai Colonna, conti di Tagliacozzo ed Albe.\nDel Giustizierato d'Abruzzo nato nel 1233 fecero parte i centri di Capranicum, Castellum Novum, Castrum, Civitas Antinae, Civitella, Meta, Morreum, Pesclum Canale, Rendinaria, Rocca di Vivo e Vallis Sorana. \nDal 5 ottobre del 1273, anno della decadenza del distretto con capoluogo Sulmona, il territorio rovetano venne incluso nell'Abruzzo Ultra.\nNel 1616 una frana caus\u00f2 la distruzione del borgo originario di Roccavivi. Il paese fu ricostruito pi\u00f9 in basso, delocalizzando il nuovo nucleo urbano verso il fondovalle.\nQualche anno dopo l'eversione feudale, esattamente nel 1811 il territorio venne organizzato amministrativamente nel circondario di Civitella Roveto che includeva tutti i comuni rovetani dell'epoca e che fece parte del distretto di Avezzano. Nel XIX secolo il territorio rovetano fu al centro delle vicende dei briganti che attraversavano i passi montani tra Roccavivi, San Giovanni Valle Roveto e Collelongo e l'intera valle per raggiungere la Marsica fucense o il fondovalle del Liri.\nDopo l'Unit\u00e0 d'Italia il mandamento di Civitella Roveto, in cui furono inclusi sei comuni rovetani, fece parte del circondario di Avezzano. Fino al 1870 anche il territorio rovetano fu al centro delle vicende del brigantaggio postunitario, soprattutto della banda di Chiavone, che combatteva per la restaurazione del governo borbonico.\nTra la fine del XIX secolo e i primi anni del secolo successivo alcuni pittori scandinavi come Kristian Zahrtmann, Peder Severin Kr\u00f8yer e Peter Christian Skovgaard fondarono a Civita d'Antino la scuola estiva di pittura.\nIl 13 gennaio del 1915 il terremoto della Marsica segn\u00f2 profondamente il territorio. Classificato tra i principali sismi avvenuti in Italia caus\u00f2 oltre vittime e distrusse quasi completamente decine di centri e in modo irrimediabile i borghi rovetani di Meta Vecchia e Morino Vecchio. Oltre furono le vittime nel territorio della valle Roveto. In particolare i centri di Balsorano, Canistro, Morino, Morrea, San Vincenzo e San Giovanni vennero ricostruiti pi\u00f9 a valle delocalizzando le nuove costruzioni nelle vicinanze della strada nazionale n. 82, mentre solo dopo alcuni decenni furono lentamente recuperati i borghi originari posti in altura.\nSituata sull'asse del fronte di Cassino la valle Roveto sub\u00ec durante la seconda guerra mondiale bombardamenti a tappeto volti a interrompere le comunicazioni stradali e ferroviari tra la fondo valle del Liri, Sora ed Avezzano.\nCapistrello fu teatro della tragica vicenda dei \"33 martiri\" torturati e fucilati dai tedeschi. Su queste montagne furono nascosti ed aiutati dai contadini dei borghi montani migliaia di alleati in fuga dal campo di concentramento di Avezzano e da quelli abruzzesi. Emblematiche le vicende eroiche dei fratelli Bruno e Mario Durante e di Giuseppe Testa, giovani partigiani catturati a Meta e Morrea, torturati e uccisi dalle SS per non aver rivelato l'ospitalit\u00e0 delle loro genti ai prigionieri evasi dai campi di concentramento, evitando gravi ritorsioni da parte dei tedeschi.\nToponimo.\nIn alcuni documenti di Leone Marsicano dell'XI secolo e nelle pergamene di Pietro Diacono del secolo successivo appare il nome Vallis Orbeti (o Vallis Urbeti) ad indicare l'area geografica abruzzese. La prima di una serie di ipotesi etimologiche fa risalire l'origine della denominazione Orbeti ai termini latini \"urbs\" e \"vetus\", quindi citt\u00e0 vecchia che farebbe riferimento all'antica citt\u00e0 di Antinum, centro principale della vallata. Altri carteggi riportano nel corso dei secoli i termini Orveto, Robeto e Rubeto, quindi Roveto con la denominazione contemporanea che sarebbe mutata a seguito delle alterazioni linguistiche dialettali. Un'altra ipotesi lega invece il toponimo al nome del monte Orbetta situato all'imbocco della valle Roveto non distante dal confine meridionale della catena del monte Salviano.\nComuni.\nI comuni che ricadono nella valle sono sette:\nLa valle Roveto \u00e8 stata fino al 2008 una delle tre comunit\u00e0 montane della Marsica: le altre erano la comunit\u00e0 montana Marsica 1 e la comunit\u00e0 montana Valle del Giovenco, tutte confluite nella comunit\u00e0 montana Montagna Marsicana.\nMonumenti e luoghi d'interesse.\nEremi.\nNella valle Roveto sono presenti alcuni romitori come gli eremi di Sant'Angelo a Balsorano, della Madonna della Ritornata a Civita d'Antino, della Madonna del Ca\u00f9to nel territorio di Grancia di Morino, della Madonna del Romitorio a San Vincenzo Valle Roveto, della Madonna della Fonticella a Canistro e di Santa Maria del Monte a Capistrello. Gli eremi di pi\u00f9 contenute dimensioni di Sant'Onofrio al monte Breccioso e di San Janni (San Giovanni Battista) a Case Alfonsi si trovano nel comune di Balsorano."}
{"id": "518763", "revid": "729019", "url": "https://it.wikipedia.org/wiki?curid=518763", "title": "Yokosuka D4Y", "text": "Lo Yokosuka D4Y, indicato anche come Bombardiere imbarcato per la Marina in base al sistema di identificazione \"lungo\", nome in codice alleato Judy fu un bombardiere in picchiata monomotore ad ala bassa disegnato dall'ufficio di progettazione giapponese K\u016bgish\u014d, il Primo arsenale tecnico aeronavale di Yokosuka, nei primi anni quaranta.\nImpiegato dalla Dai-Nippon Teikoku Kaigun K\u014dk\u016b Hombu, l'aviazione navale della Marina imperiale giapponese, durante le fasi della seconda guerra mondiale, grazie alle sue caratteristiche venne utilizzato anche nel ruolo di aereo da ricognizione e termin\u00f2 il servizio, nelle ultimissime fasi del conflitto, come aereo kamikaze.\nStoria del progetto.\nNella seconda met\u00e0 degli anni trenta, lo Stato maggiore della Marina imperiale giapponese ritenne necessario richiedere uno studio per un nuovo velivolo da impiegare nel ruolo di bombardiere in picchiata imbarcato come dotazione delle proprie portaerei al fine di trovare un successore per l'Aichi D3A, in quel momento in fase avanzata di sviluppo. A tale scopo, negli ultimi mesi del 1938 emise la specifica 13-Shi che faceva riferimento ad un progetto di sviluppo precedente non andato a buon fine, basato sull'acquisizione della licenza di produzione del tedesco Heinkel He 118.\nI requisiti tecnici del nuovo velivolo avrebbero dovuto superare le carenze riscontrate nel prototipo sviluppato dalla Ernst Heinkel Flugzeugwerke, acquistato dallo Stato maggiore della marina, ed evidenziate durante le prove comparative: a fronte di misure pi\u00f9 compatte rispetto allo He 118, venne richiesta una velocit\u00e0 massima raggiungibile di circa 518 km/h (ma altri riportano 530\u00a0km/h), quella di crociera di 426\u00a0km/h, un'autonomia tipica pari a 1\u00a0480 km con una bomba da 250 kg (2\u00a0220\u00a0km nella versione da ricognizione non armata), armamento costituito da tre mitragliatrici tra cui una brandeggiabile a disposizione del secondo membro dell'equipaggio e la possibilit\u00e0 di trasportare una bomba da 500\u00a0kg, ordigno standard a disposizione dell'aviazione di marina che, secondo i parametri, era sufficiente a danneggiare pesantemente una portaerei di Classe \"Illustrious\" caratterizzata dal ponte di volo corazzato.\nIl nuovo velivolo prevedeva l'utilizzo del motore Aichi Atsuta, anch'esso frutto di accordo commerciale con la Germania, per la produzione su licenza del motore V12 Daimler-Benz DB 601, stretto parente del DB 600 che equipaggiava lo He 118.\nDello sviluppo di questo bombardiere in picchiata venne incaricato il Primo Arsenale Tecnico Aeronavale della Marina, sito a Yokosuka, sotto la guida dell'ingegnere Masao Yamaha. Ne risult\u00f2 un velivolo dall'aerodinamica pulita, contraddistinto dalla ridotta apertura alare che consentiva di rinunciare al peso ed alla complessit\u00e0 dei meccanismi di ritrazione delle ali in genere impiegati sugli aerei imbarcati al fine di agevolarne il rimessaggio negli hangar delle portaerei.\nCompletato nel mese di novembre del 1940, il prototipo (che assunse la denominazione D4Y1), si distaccava decisamente dall'originale Heinkel He.118, tranne che per il motore che, per altro, non era ancora quello definitivo: poich\u00e9 l'Aichi Atsuta non era ancora giunto alla fase produttiva, le autorit\u00e0 giapponesi furono costrette ad acquistare in Germania alcuni esemplari di DB 600 che vennero impiegati nei cinque prototipi dello \"Suisei\" complessivamente realizzati.\nIl primo volo del prototipo avvenne nel dicembre del 1940 e, con il progressivo sopraggiungere degli altri quattro esemplari, le prove di volo ebbero luogo nel corso dell'anno successivo; queste evidenziarono che lo \"Suisei\" soffriva di problemi di aeroelasticit\u00e0, costituiti nello specifico da \"fluttering\" alare, particolarmente significativi nel corso delle manovre di bombardamento in picchiata a pieno carico.\nLa decisione di avviare comunque le linee di montaggio presso la Aichi, per quanto a ritmo ridotto, si affianc\u00f2 a quella di limitare l'impiego dello \"Suisei\" a ruoli di ricognizione; a questo fine gli esemplari in produzione vennero dotati di fotocamera nella zona posteriore della fusoliera. Costruiti a partire dai primi mesi del 1942, questi velivoli furono finalmente equipaggiati con i previsti Aichi Atsuta (capaci di 1\u00a0200\u00a0hp di potenza) e vennero contrassegnati dalla denominazione D4Y1-C.\nFu soltanto nel marzo del 1943 che i problemi strutturali dello \"Suisei\" trovarono adeguata soluzione grazie al rinforzo della struttura alare: a partire da questa data in poco pi\u00f9 di un anno furono prodotti circa 600 esemplari di D4Y1 finalmente impiegati nel ruolo per il quale erano stati progettati; l'introduzione di una versione migliorata del motore Atsuta, con potenza cresciuta a 1\u00a0400\u00a0hp, determin\u00f2 la nascita della versione D4Y2 dalla quale fu sviluppata una variante da ricognizione (definita D4Y2-C) in modo analogo a quella precedente \nmentre l'installazione di equipaggiamenti che rendevano possibile il decollo con l'ausilio di catapulta (consentendo cos\u00ec l'impiego anche da portaerei di dimensioni ridotte) venne effettuata su diversi esemplari dei due modelli, individuati perci\u00f2 con l'introduzione del suffisso KAI a fianco della sigla originaria.\nA partire dal mese di aprile del 1944 una modifica pi\u00f9 radicale, curata dall'Undicesimo arsenale tecnico aeronavale (Dai-Juichi Kaigun Kokusho, noto anche come Hiro Kaigun Kosho) e concentrata sulle dotazioni offensive, port\u00f2 alla realizzazione di una variante da caccia notturna denominata D4Y2-S. Questa versione era armata con un cannone calibro 20\u00a0mm disposto nella parte posteriore della fusoliera ed inclinato di 30\u00b0 in avanti; si trattava di un'installazione analoga a quella sviluppata in Germania e nota con il nome di \"Schr\u00e4ge Musik\", ma frutto di un progetto indipendente.\nNel frattempo, a causa dell'iniziale inaffidabilit\u00e0 e della complessa manutenzione del motore Atsuta, gli ingegneri della Aichi proposero di sostituire l'unit\u00e0 motrice con il radiale Mitsubishi Kinsei. Per quanto l'adattamento degli ingombri del motore radiale alla fusoliera di sezione ridotta potesse risultare complesso, il risultato super\u00f2 le aspettative e, malgrado la diminuzione della visuale del pilota nelle fasi di decollo e atterraggio, il comportamento in volo e le prestazioni dello \"Suisei\" risultarono sostanzialmente invariate. In considerazione della maggiore affidabilit\u00e0 del motore \"Kinsei\", intorno alla met\u00e0 del 1943 la marina autorizz\u00f2 l'Aichi alla produzione in serie della nuova versione, denominandola D4Y3. In epoca successiva gli esemplari di questa variante furono dotati di razzi ausiliari per il decollo , al fine di agevolarne l'utilizzo dalle portaerei di minori dimensioni.\nLa variante successiva del D4Y venne progettata per la realizzazione di missioni kamikaze ed era contraddistinta dalla configurazione monoposto; fu denominata D4Y4 e venne prodotta a partire dal mese di febbraio del 1945.\nUn ultimo sviluppo dello \"Suisei\" non fece in tempo a lasciare il tavolo da disegno: il progetto in questione, destinato a dare vita alla versione D4Y5, prevedeva l'impiego del motore radiale Nakajima Homare e l'introduzione di blindatura e di serbatoi autosigillanti al fine di aumentare le difese passive, rivelatesi carenti nel corso delle esperienze operative, ma la resa del Giappone ne precluse il completamento.\nTecnica.\nCellula.\nLo Yokosuka D4Y era un monoplano dalla struttura interamente metallica; contraddistinto dal posizionamento medio-basso della struttura alare, aveva fusoliera di sezione ovale nella cui parte centrale era ricavata una spaziosa cabina di pilotaggio nella quale trovavano alloggiamento pilota e navigatore, disposti in tandem sotto un unico cupolino dall'intelaiatura metallica e movimento a scorrimento verso il posteriore.\nL'ala aveva apertura di dimensioni ridotte, tanto da poter rinunciare al sistema di ripiegamento generalmente utilizzato nei velivoli imbarcati per agevolare lo stivaggio negli hangar delle portaerei. Gli alettoni e gli ipersostentatori erano disposti lungo il bordo d'uscita dell'ala ed avevano rivestimento in tela; gli aerofreni erano disposti nella parte inferiore dell'ala, incernierati al longherone posteriore.\nL'impennaggio era di tipo classico, con i piani orizzontali disposti alla base della deriva, nel cono di coda del velivolo.\nIl carrello d'atterraggio era di tipo retrattile, con movimento verso l'interno; le ruote si disponevano di piatto all'interno dello spessore alare. In coda era presente un ruotino, fisso, davanti al quale era posizionato il gancio d'arresto utilizzato nelle manovre d'appontaggio sulle portaerei.\nSia le superfici di controllo delle ali che il carrello d'atterraggio furono attuati elettricamente a partire dagli esemplari appartenenti alla versione D4Y2.\nAl fine di consentire le operazioni dalle portaerei pi\u00f9 piccole, alcuni esemplari delle versioni D4Y1 e D4Y2 furono dotati di equipaggiamento per il lancio mediante catapulta, mentre sui velivoli della versione D4Y3 era previsto l'impiego di booster con propulsione a razzo.\nMotore.\nLo \"Suisei\" fu uno dei rari esemplari di velivolo giapponese dotato di motore raffreddato a liquido ad essere impiegato nel corso della seconda guerra mondiale e, per altro, il propulsore impiegato non era un progetto originale, ma realizzato su licenza a partire dal motore a V a dodici cilindri tedesco Daimler-Benz DB 601.\nCostruito dalla Aichi con il nome \"Atsuta\", era caratterizzato dalla disposizione dei cilindri \"a V invertita\" le cui bancate erano disposte a formare un angolo di 60\u00b0. Equipaggi\u00f2 le prime due versioni del D4Y rispettivamente nelle varianti definite \"Modello 12\" (capace di circa 1\u00a0010 hp) e \"Modello 32\" (circa 1\u00a0340\u00a0hp). Il radiatore per il raffreddamento del liquido era disposto nella zona inferiore della fusoliera, alimentato da una singola presa d'aria integrata nella forma ovale del muso dell'aereo.\nNelle versioni \"3\" e \"4\" del \"Judy\" venne installato il motore radiale a cilindri (su doppia stella) Mitsubishi Kinsei anch'esso in grado di erogare (nel \"Modello 62\") la potenza di 1\u00a0340\u00a0hp.\nL'elica era una Hamilton-Sumitomo tripala, metallica ed a passo fisso, dal diametro di 3,20 m; anche in questo caso si trattava di una realizzazione su licenza (il progetto originale era dell'azienda statunitense Hamilton Standard); l'elica era carenata da un'ogiva nelle versioni con motore Aichi Atsuta.\nArmamento.\nIl D4Y montava due mitragliatrici \"Tipo 97\", calibro 7,7\u00a0mm, alloggiate nella parte superiore della cappottatura del motore (sparanti attraverso il disco dell'elica mediante dispositivo di sincronizzazione) mentre una terza mitragliatrice \"Tipo 1\", brandeggiabile e di calibro 7,92\u00a0mm, era collocata nella parte posteriore dell'abitacolo, a disposizione del navigatore. In alcuni esemplari delle diverse versioni, per tale ragione identificati con il suffisso \"a\", la mitragliatrice posteriore era del \"Tipo 2\", con calibro 13\u00a0mm.\nLa versione D4Y2-S, destinata alla caccia notturna, era priva di vano bombe e degli equipaggiamenti per l'impiego dalle portaerei e montava nella zona posteriore della fusoliera un cannone \"Tipo 99 - Modello 2\", calibro 20\u00a0mm, sparante verso l'alto ed inclinato di 30\u00b0 in avanti.\nI carichi di caduta consistevano in una bomba del peso massimo di 500\u00a0kg alloggiata nel vano interno alla fusoliera, mentre nelle rastrelliere alari potevano essere trasportate complessivamente due bombe da 30\u00a0kg.\nLe versioni da ricognizione non trasportavano bombe, mentre nella zona posteriore (al di sotto del posto del navigatore) erano dotate di fotocamera \"K-8\" sulla quale era possibile installare alternativamente una lente da 25 oppure da 50\u00a0cm. Ancora negli esemplari destinati alla ricognizione era possibile l'impiego di serbatoi di carburante supplementari: agganciati al di sotto delle ali erano di tipo sganciabile e ciascuno poteva contenere 330\u00a0l di carburante.\nNella versione \"kamikaze\" dello \"Suisei\" il carico offensivo era costituito da una singola bomba del peso di 800\u00a0kg che trovava solo parziale alloggiamento all'interno del vano bombe.\nImpiego operativo.\nLo Yokosuka D4Y fu portato in azione per la prima volta in occasione della battaglia delle Midway nel giugno del 1942, tuttavia non \u00e8 chiaro se i pochi (secondo alcuni due) esemplari di D4Y1-C imbarcati come ricognitori sulla portaerei \"Soryu\" abbiano avuto modo di dare un seppur minimo contributo all'azione: se da un lato si indica che, inoperosi, siano affondati con la nave stessa, dall'altro viene indicato che fu proprio uno \"Suisei\" ad individuare le portaerei americane in avvicinamento, costretto in seguito ad appontare sulla \"Hiryu\" in ragione dei danni subiti dalla portaerei di partenza.\nAncora destinato a compiti di ricognizione, il D4Y1 ebbe modo di farsi apprezzare dai propri equipaggi durante l'impiego intensivo cui fu sottoposto; emersero tuttavia anche elementi critici relativamente alla mancanza di difese passive per l'equipaggio (carente di ogni tipo di blindatura) ed all'assenza di serbatoi autostagnanti con la conseguente relativa facilit\u00e0 d'incendio sotto i colpi del nemico.\nUna volta risolti i problemi strutturali che ne limitavano l'impiego al solo ruolo di ricognitore, ma si dovette attendere la primavera del 1943, il \"Judy\" venne prodotto a ritmo serrato e trov\u00f2 finalmente impiego come bombardiere in picchiata; l'esordio in combattimento dello \"Suisei\" viene collocato temporalmente nel febbraio del 1944, in occasione dell'attacco statunitense alla base aeronavale di Truk conosciuto come operazione Hailstone.\nIn seguito le cronache riportano che un numero considerevole di D4Y (sia da attacco che da ricognizione) fosse imbarcato sulle portaerei \"Shokaku\", e \"Zuikaku\" nel corso di quella che i giapponesi chiamarono in codice \"operazione A-Go\": l'operazione aeronavale di contrasto alla marina statunitense che port\u00f2 alla battaglia del mare delle Filippine. Ancora una volta, tuttavia, le fonti non sono concordi nell'indicare il numero esatto dei velivoli interessati ed i riferimenti variano tra i circa 100 ed i 174 \"Suisei\" complessivamente impegnati. L'esito dello scontro fu decisamente avverso alle forze del \"Sol Levante\" e, ingaggiati da forze superiori per quantit\u00e0 e qualit\u00e0, i \"Judy\" si trovarono nel mezzo del \"tiro al tacchino delle Marianne\", decimati dai caccia statunitensi Hellcat senza riuscire, per contro, a conseguire risultati degni di nota contro le navi della flotta nemica. Nel mese di ottobre, tra le operazioni che precedettero la battaglia del Golfo di Leyte, si registrarono alcuni attacchi suicidi contro le navi della \"Task Force 38\" ai quali furono destinati anche alcuni D4Y; uno di questi il 21 ottobre colp\u00ec la portaerei leggera che affond\u00f2 pi\u00f9 tardi quello stesso giorno. Altri \"Suisei\", tre giorni dopo, ebbero una parte nella battaglia principale avvenuta al largo di Leyte ma in questo caso senza registrare particolari successi.\nIn seguito all'esito fatale della battaglia di Leyte, durante la quale tutte le residue portaerei giapponesi andarono perdute, le operazioni aeree non poterono che essere condotte da basi sulla terraferma; sempre pi\u00f9 frequente fu l'impiego degli \"Suisei\" per operazioni \"Kamikaze\" che fecero registrare considerevoli danni a diverse portaerei della flotta statunitense.\nL'ultimo di questi attacchi venne guidato il 15 agosto del 1945 dall'ammiraglio Matome Ugaki che si un\u00ec all'equipaggio di uno degli undici \"Suisei\" decollati dalla base di \u014cita, dopo che l'imperatore Hirohito aveva comunicato via radio la resa del Giappone, alla volta di Okinawa. L'attacco apparentemente non port\u00f2 esiti, in quanto nella stessa data non si hanno notizie di attacchi \"Kamikaze\" a navi statunitensi.\nVersioni.\nUn certo numero di esemplari da attacco e da ricognizione fu dotato di mitragliatrice posteriore calibro 13\u00a0mm, in sostituzione dell'originaria arma calibro 7,92\u00a0mm: questi aerei furono identificati con il suffisso \"a\" nella denominazione.\nIn tutto furono prodotti 2\u00a0038 esemplari, di cui 215 presso l'11\u00b0 Arsenale Aeronavale di Hiro. La produzione cess\u00f2 soltanto alla fine delle ostilit\u00e0."}
{"id": "518764", "revid": "125959179", "url": "https://it.wikipedia.org/wiki?curid=518764", "title": "Verein f\u00fcr Leibes\u00fcbungen Wolfsburg", "text": "Il Verein f\u00fcr Leibes\u00fcbungen Wolfsburg, noto semplicemente come VfL Wolfsburg o Wolfsburg (pronuncia: ), \u00e8 una societ\u00e0 calcistica tedesca con sede nella citt\u00e0 di Wolfsburg, in Bassa Sassonia, militante in Bundesliga dal 1997.\nI colori sociali del club sono il bianco ed il verde, mentre il soprannome della squadra \u00e8 \"Die W\u00f6lfe\" (in italiano \"I Lupi\"). Dal 2002 gioca le partite casalinghe nella Volkswagen-Arena di Wolfsburg, che conta 30 000 posti a sedere. \u00c8 sponsorizzato dall'azienda automobilistica Volkswagen, che ha sede proprio nella citt\u00e0 di Wolfsburg.\nHa vinto un campionato tedesco (2008-2009), una Coppa di Germania (2014-2015) ed una Supercoppa di Germania (2015). In campo internazionale ha invece partecipato a due edizioni della UEFA Champions League (2009-2010 e 2015-2016), raggiungendo, come migliore risultato, i quarti di finale nella stagione 2015-2016; \u00e8 giunto ai quarti di finale anche in Europa League, nelle stagioni 2009-2010 e 2014-2015.\nStoria.\nPrimi anni.\nIl club fu fondato il 12 settembre 1945 da Bernd Elberskirch, allora allenatore di una squadra giovanile con 10 uniformi verdi a disposizione. Le lenzuola donate dalla popolazione furono tessute assieme dalle donne del luogo per creare dei pantaloni che si abbinassero con le magliette. All'inizio del 1946 il club quasi cess\u00f2 di esistere, dato che tutti i giocatori tranne uno si trasferirono a quello che allora era il \"1. FC Wolfsburg\". Josef Meyer, l'unico rimasto, si un\u00ec a Willi Hilbert per formare una squadra, mettendo sotto contratto vari giocatori, alcuni dei quali con esperienza calcistica scarsa o nulla. Un anno dopo la squadra vinse il suo primo titolo (Area champions Gifhorn).\nIl VfL Wolfsburg esord\u00ec nel 1946 con la sola squadra maschile. Negli anni successivi la societ\u00e0 crebbe, unendo pi\u00f9 squadre maschili e giovanili ed entrando a far parte della Oberliga Nord (una delle cinque leghe di prima divisione dell'epoca) nel 1954, al terzo tentativo di promozione (fallita nel 1952 e nel 1953).\nTra il 1954 e il 1992 il club ha oscillato molte volte tra le serie minori. Nel 1992 il Wolfsburg ottenne per la prima volta la promozione in seconda serie. Nel 1995 arriv\u00f2 a disputare la finale della Coppa di Germania, ma fu sconfitto per 3-0 dal Borussia M\u00f6nchengladbach. Nel 1997 conquist\u00f2 l'accesso in Bundesliga grazie al secondo posto ottenuto in seconda divisione.\nAnni duemila.\nNegli anni seguenti il Wolfsburg \u00e8 stato in grado di consolidare la propria posizione in massima serie, piazzandosi perlopi\u00f9 a met\u00e0 della classifica. Si \u00e8 qualificato per la Coppa Intertoto nel 2000, nel 2001 e nel 2003 (quando fu eliminato in finale dal Perugia) e nel 2004.\nIl Wolfsburg ha lottato per la vetta della classifica nella parte iniziale della stagione 2004-2005, ma ben presto \u00e8 calato di rendimento fino a classificarsi a una distanza considerevole dal primo posto, occupato poi sino alla fine dal Bayern Monaco. Il 29 maggio 2005 un grave lutto ha colpito la societ\u00e0: la morte di Krzysztof Nowak, calciatore ventinovenne affetto da sclerosi laterale amiotrofica. Dal momento in cui a Nowak fu diagnosticata la malattia, il Wolfsburg \u00e8 impegnato in una campagna contro il morbo.\nNella stagione 2005-2006 la squadra \u00e8 giunta quindicesima in campionato, evitando la retrocessione per un solo punto di vantaggio sul Kaiserslautern, con cui ha pareggiato in casa per 2-2 all'ultima giornata. Nell'annata seguente ha ottenuto nuovamente la salvezza all'ultimo turno. Sotto la guida di Felix Magath, nel 2007-2008 la squadra ha raggiunto il quinto posto, qualificandosi per la seconda volta nella sua storia in Coppa UEFA.\nNella stagione 2008-2009 il Wolfsburg ha vinto il titolo tedesco per la prima volta nella sua storia, distanziando di due punti il campione uscente. Il successo dei verdi di Wolfsburg si deve ad un impianto di gioco sapientemente costruito da Magath e alla coppia d'attacco pi\u00f9 prolifica del campionato, quella formata dal brasiliano Grafite, autore di ben 28 gol in 25 partite giocate, e dal bosniaco Edin D\u017eeko, 26 reti in 33 partite. Nel club ci sono volti noti come il precedentemente nominato Edin D\u017eeko, Ivan Peri\u0161i\u0107 e Mario Mand\u017euki\u0107. Il duo Grafite-Dzeko \u00e8 diventato il tandem pi\u00f9 prolifico nella storia della Bundesliga, superando il precedente primato di Gerd M\u00fcller-Uli Hoeness che, nel pi\u00f9 forte Bayern Monaco di sempre, tocc\u00f2 due volte quota 53, nel 1972 e nel 1973.\nIl rendimento casalingo da record (16 vittorie e un pareggio in 17 partite) \u00e8 stato accompagnato da una serie di dieci vittorie consecutive, stabilita tra la diciannovesima e la ventottesima giornata e che ha portato la squadra di Magath dalla met\u00e0 alla testa della classifica. Il Wolfsburg \u00e8 salito in vetta battendo 5-1 il alla ventiseiesima giornata e da allora non l'ha pi\u00f9 abbandonata.\nAl termine della stagione Magath ha lasciato l'incarico per trasferirsi, come annunciato alcune settimane prima, allo Schalke 04. Al suo posto \u00e8 stato assunto Armin Veh, che nel 2009-2010 ha ottenuto scarsi risultati ed \u00e8 stato esonerato durante la pausa invernale. L'ha sostituito Lorenz-G\u00fcnther K\u00f6stner, con cui la squadra si \u00e8 piazzata ottava in campionato con 50 punti. In Champions League il club \u00e8 stato eliminato dopo la prima fase, giungendo terzo nel proprio girone, alle spalle di Manchester United e CSKA Mosca. Retrocesso in Europa League, ha proseguito il suo cammino fino ai quarti di finale, prima di cadere per mano del Fulham, successivamente battuto in finale dall'.\nAnni duemiladieci.\nL'11 maggio 2010 a K\u00f6stner \u00e8 subentrato Steve McClaren. Durante l'estate 2010 la squadra si \u00e8 rinforzata mettendo a segno due colpi di mercato provenienti dalla Serie A: Simon Kj\u00e6r prelevato dal e Diego prelevato dalla Juventus dopo un solo anno di permanenza in Italia. La stagione 2010-2011 \u00e8 difficilissima: il Wolfsburg spesso si trova in zona retrocessione, ma grazie all'arrivo nelle ultime giornate dell'ex Felix Magath, i lupi riescono ad ottenere la salvezza all'ultima giornata, vincendo in casa dell'Hoffenheim per 3-1, con doppietta di Mario Mand\u017euki\u0107, letteralmente esploso nel finale di campionato.\nPer il 2011-2012 l'allenatore resta Felix Magath. La squadra delude molto nel girone di andata, ma da fine febbraio inizia una grande rincorsa che la porta a terminare a quattro punti dalla qualificazione all'Europa League.\nLa stagione 2012-2013 non \u00e8 stata fallimentare ma abbastanza deludente: la squadra si piazza infatti all'11\u00ba posto, allontanandosi sempre di pi\u00f9 dalla zona retrocessione; inoltre \u00e8 arrivata a disputare le semifinali di Coppa di Germania, in cui \u00e8 stata travolta 6-1 dal Bayern Monaco, poi vincitore del torneo.\nLa stagione 2013-2014 vede un netto miglioramento, con la squadra che si piazza al quinto posto, sfiorando la qualificazione in Champions League.\nNella stagione 2014-2015 il Wolfsburg \u00e8 colpito da un grave lutto: il giovane centrocampista belga Junior Malanda muore tragicamente in un incidente stradale. In stagione i lupi raggiungono i quarti di finale di Europa League, dove vengono eliminati dal Napoli, chiudono il campionato al secondo posto e vincono la Coppa di Germania battendo in finale il per 3-1. La stagione seguente si apre con la vittoria della DFL-Supercup ai danni del Bayern Monaco. Da rilevare anche la vittoria in Fu\u00dfball-Bundesliga 2014-2015, il 30 gennaio 2015, per 4-1 sul Fu\u00dfball-Club Bayern M\u00fcnchen con rispettive doppiette di Bas Dost e la neo-stella Kevin De Bruyne.\nNella stagione 2015-2016, nonostante un mediocre campionato (8\u00ba posto), la squadra sfiora l'impresa in Champions League: nei quarti di andata batte 2-0 il in casa, ma poi crolla 3-0 al Santiago Bernab\u00e9u.\nPi\u00f9 complicate si rivelano le due stagioni seguenti. All'ultima giornata della Bundesliga 2016-2017 il Wolfsburg perde in trasferta contro l', che cos\u00ec scavalca in classifica i verdi e ottiene la salvezza, mandando il Wolfsburg a giocarsi la permanenza in massima serie contro la terza classificata in seconda divisione, l'. Grazie a due vittorie (1-0 all'andata a Wolfsburg e 1-0 al ritorno a Braunschweig) il Wolfsburg ottiene la salvezza. Nel 2017-2018 il Wolfsburg si piazza nuovamente sedicesimo e cos\u00ec \u00e8 costretto a spareggiare contro l' per mantenere la categoria, risultato che consegue grazie a due vittorie (3-1 in casa e 1-0 in trasferta).\nLa stagione 2018-2019 vede un netto miglioramento, con la squadra che si piazza al sesto posto, assicurandosi un posto in Europa League, mentre nella stagione 2020-2021 vi \u00e8 un'ulteriore salto di qualit\u00e0, dato che i biancoverdi ottengono per la terza volta, grazie al quarto posto finale, la qualificazione alla fase a gironi della UEFA Champions League. Nella competizione, nonostante una partenza composta da 2 pareggi e 1 vittoria, arriva ultima nel girone con 5 punti, perde due partite consecutive e viene sorpassata in classifica.\nColori e simboli.\nSimboli.\nUno dei pi\u00f9 antichi simboli del Wolfsburg, \u00e8 lo stemma utilizzato dal 1969 al 2001. Questo, \u00e8 del tutto simile a quello attuale in quanto predominano sempre i due colori bianco e verde, la \"W\" di Wolfsburg \u00e8 racchiusa in un tondo dove c'\u00e8 scritto \"Wfl Wolfsburg\". Nello stemma in uso dal 2001 invece, vengono effettuati pochi cambiamenti: \u00e8 la stessa versione ma pi\u00f9 moderna, inoltre viene eliminata la dicitura.\nStrutture.\nStadio.\nDal 2002 il Wolfsburg disputa le proprie gare interne nella Volkswagen-Arena di Wolfsburg, uno stadio multi-uso che ha una capacit\u00e0 totale di 30.000 spettatori. Qui il club ha vinto il suo unico titolo nel 2008-2009, e si sono anche esibiti Elton John, Anastacia e Bonnie Tyler.\nIn precedenza il club utilizzava invece il VfL-Stadion am Elsterweg. Inaugurato nel 1947 \u00e8 stato l'impianto casalingo fino alla costruzione dell'attuale; attualmente ospita le gare della squadra riserve e di quella femminile.\nAllenatori e presidenti.\nTutti gli allenatori a partire dal 1963, anno di nascita della Bundesliga:\nPartecipazione ai campionati e ai tornei internazionali.\nCampionati nazionali.\nDalla stagione 1963-1964 alla 2021-2022 il club ha ottenuto le seguenti partecipazioni ai campionati nazionali:\nTornei internazionali.\nNei tornei internazionali il club ha giocato la finale della Coppa Intertoto UEFA 2003, ma \u00e8 stato battuto dal . Il risultato di maggior prestigio \u00e8 per\u00f2 probabilmente il raggiungimento dei quarti di finale nella UEFA Champions League 2015-2016, quando a passare fu il . Stesso traguardo toccato nelle edizioni 2009-2010 e 2014-2015 dell'Europa League, quando venne sconfitto rispettivamente da e .\nAlla stagione 2021-2022 il club ha ottenuto le seguenti partecipazioni ai tornei internazionali:\nOrganico.\nRosa 2021-2022.\n\"Rosa e numerazione aggiornate al 5 febbraio 2022.\""}
{"id": "518767", "revid": "1305772", "url": "https://it.wikipedia.org/wiki?curid=518767", "title": "Arrondissement di Saintes", "text": "L\"arrondissement\" di Saintes \u00e8 un \"arrondissement\" dipartimentale della Francia situato nel dipartimento della Charente Marittima, appartenente alla regione della Nuova Aquitania.\nStoria.\nFu creato nel 1800 sulla base dei preesistenti distretti.\nComposizione.\nL\"arrondissement\" \u00e8 composto da 107 comuni raggruppati in 9 cantoni:"}
{"id": "518768", "revid": "124176003", "url": "https://it.wikipedia.org/wiki?curid=518768", "title": "Nakajima B5N", "text": "Il , nome di identificazione alleato Kate, fu un aerosilurante monomotore sviluppato dall'azienda aeronautica giapponese Nakajima Hik\u014dki KK nei tardi anni trenta.\nOperativo nella Dai-Nippon Teikoku Kaigun K\u014dk\u016b Hombu, \u00e8 stato l'aerosilurante standard della Marina imperiale giapponese per i primi anni della seconda guerra mondiale. Sebbene il B5N fosse sostanzialmente pi\u00f9 moderno, veloce e potente dei suoi pari ruolo alleati, lo statunitense Douglas TBD Devastator ed il britannico Fairey Swordfish, poteva considerarsi superato gi\u00e0 all'epoca dell'attacco a Pearl Harbor, cionondimeno oper\u00f2 per tutta la durata del conflitto. Impiegato prevalentemente come aereo imbarcato sulle portaerei, venne utilizzato a volte anche con base a terra. Il B5N aveva tre membri di equipaggio: pilota, navigatore/puntatore/osservatore e mitragliere/operatore radio.\nStoria del progetto.\nL'aereo fu progettato da un team guidato da Katsuji Nakamura, in seguito alla specifica 10 Shi emanata dalla Marina giapponese nel 1935 per rimpiazzare lo Yokosuka B4Y. Designato internamente come Progetto K dalla Nakajima, fu preferito al Mitsubishi B5M per l'aggiudicazione del contratto di produzione. Il primo prototipo vol\u00f2 nel gennaio del 1937 e la sua produzione fu avviata subito dopo con la designazione ufficiale di .\nImpiego operativo.\nIl debutto in combattimento, durante la seconda guerra sino-giapponese, del primo modello di produzione B5N1, mise in luce alcune deficienze del velivolo, principalmente legate alla mancanza di protezioni per i serbatoi del carburante e per l'equipaggio. La Marina giapponese, per\u00f2, prefer\u00ec non intervenire su tali carenze per evitare che l'aggiunta di corazzature e la diminuzione della capacit\u00e0 dei serbatoi, dovuta all'adozione di serbatoi auto-stagnanti, inficiassero le prestazioni dell'aereo, in particolare l'autonomia. Perci\u00f2, nella versione successiva, B5N2, la modifica principale fu l'adozione di un motore pi\u00f9 potente (un Nakajima Sakae 11 da 1000 CV, in sostituzione del Nakajima Hikari 2 da 840 CV del B5N1). La velocit\u00e0 aument\u00f2 di poco, da 368 km/h a 2000 m a 378 km/h a 3600 m, ma in compenso aument\u00f2 di molto l'affidabilit\u00e0 dell'aereo.\nIl 5N2 soppiant\u00f2 il B5N1 nella produzione e nel servizio dal 1939. Questa seconda versione fu quella utilizzata nel celebre \"attacco a Pearl Harbor\". Successivamente, il B5N2 ebbe un ruolo notevole nell'affondamento delle portaerei statunitensi , e .\nL'aereo fu costruito in 1149 esemplari, 699 dei quali dalla Nakajima stessa nello stabilimento di Kotzumi.\nAlla fine del servizio operativo di prima linea, molti B5N1 furono convertiti in versione da addestramento."}
{"id": "518769", "revid": "729019", "url": "https://it.wikipedia.org/wiki?curid=518769", "title": "Danske Statsbaner", "text": "Le Danske Statsbaner (DSB letteralmente \"Ferrovie dello Stato Danesi\") sono le ferrovie danesi, fondate nel 1885 riunendo delle compagnie ferroviarie regionali precedenti.\nTrasportano ogni anno circa 160 milioni di passeggeri (circa l'80% di tutto il traffico passeggeri nel paese). Impiega circa 9000 addetti e nel 2005 ha registrato profitti per 993 milioni di corone danesi DKK.\nSviluppo.\nLa rete si estende per 2323\u00a0km a scartamento ordinario, dei quali 446\u00a0km elettrificati a 25\u00a0kV 50\u00a0Hz e 170\u00a0km a 1500 V\nCome altre imprese del settore in tutta Europa sono organizzate in una holding capogruppo e in ulteriori partecipate curanti ognuna un settore specifico:"}
{"id": "518777", "revid": "729019", "url": "https://it.wikipedia.org/wiki?curid=518777", "title": "Aichi D3A", "text": "L' fu un bombardiere in picchiata imbarcato, monomotore monoplano ad ala bassa, sviluppato dall'azienda aeronautica giapponese Aichi Tokei Denki KK negli anni trenta e impiegato durante la seconda guerra mondiale.\nAdottato dalla Dai-Nippon Teikoku Kaigun K\u014dk\u016b Hombu, la componente aerea della Marina imperiale giapponese, l'AichiD3A fu il primo aereo nipponico a bombardare obiettivi americani nell'ultimo conflitto mondiale. Durante il primo anno di utilizzo, nella guerra del Pacifico, si afferm\u00f2 come uno dei migliori bombardieri in picchiata dei suoi tempi. E prima della fine della guerra aveva affondato pi\u00f9 naviglio nemico di ogni altro tipo di aereo. Ne vennero prodotti quasi 1\u00a0500 esemplari in tre versioni principali. Nel 1944, ormai sorpassato, fu impiegato per l'addestramento ed in seguito assegnato a unit\u00e0 kamikaze. Ma la sua inferiorit\u00e0 nei confronti dei pi\u00f9 moderni caccia statunitensi risult\u00f2 in pesanti perdite e molti dei piloti suicidi furono abbattuti prima ancora di avvicinarsi alle navi.\nIl D3A era in grado di gettarsi praticamente in verticale sugli obiettivi da colpire. Tra i suoi pochi punti deboli - emersi soprattutto alla fine del conflitto - la bassa velocit\u00e0 (dovuta anche al carrello fisso) e il carico di bombe non sempre sufficiente a infliggere danni decisivi a navi corazzate.\nStoria del progetto.\nA met\u00e0 del 1936, la Marina imperiale giapponese emise le specifiche 11-Shi per la realizzazione di un bombardiere in picchiata monoplano a sostituire l'ormai sorpassato D1A con configurazione alare biplana, imbarcato nelle portaerei. Al bando di concorso parteciparono Aichi, Nakajima Hik\u014dki KK e Mitsubishi, con la richiesta alle prime due di presentare due prototipi ciascuna.\nIl progetto Aichi inizi\u00f2 ispirandosi alla configurazione alare di forma ellittica utilizzata dall'Heinkel He 70 \"Blitz\" e che caratterizzer\u00e0 la produzione dell'azienda tedesca negli anni successivi. La fusoliera era simile a quella degli A6M Zero ma irrobustita per sopportare le maggiori sollecitazioni strutturali dovute al ruolo assegnatogli. Bench\u00e9 la scelta di utilizzare un carrello d'atterraggio fisso, caratterizzato da robuste gambe di forza, avesse come conseguenza una non elevata velocit\u00e0 massima, questo non fu considerato un problema, apprezzando anzi la maggior semplicit\u00e0 tecnica costruttiva. Fu scelto il radiale 9 cilindri Nakajima Hikari 1 da 710 CV (523 kW).\nIl primo prototipo fu completato nel dicembre 1937, ma le prove di volo del mese successivo diedero risultati deludenti. Il velivolo risult\u00f2 sottopotenziato, gravato da una congenita instabilit\u00e0 direzionale nelle virate larghe mentre nelle strette tendeva ad entrare in frullino. Inoltre i freni aerodinamici entravano in risonanza causando una forte vibrazione quando il velivolo oltrepassava la velocit\u00e0 in picchiata di 370 km/h, mentre le specifiche imposte richiedevano che raggiungesse una velocit\u00e0 di 440\u00a0km/h.\nIl secondo velivolo fu ampiamente modificato per risolverne i problemi prima di effettuare le prove comparative. Alla carenza di potenza si ovvi\u00f2 con il Mitsubishi Kinsei da 840\u00a0CV (618\u00a0kW), e sostituendo la cappottatura con una pi\u00f9 aerodinamica. Inoltre si ingrand\u00ec la deriva, per compensare le carenze di stabilit\u00e0. L'ala fu leggermente allungata e le sezioni esterne del bordo d'attacco sottoposte a \"washout\" (riduzione della portanza man mano che ci si avvicina all'estremit\u00e0 alare) per combattere le rollate e diminuire lo stallo in prossimit\u00e0 dell'estremit\u00e0 dell'ala; i freni aerodinamici furono rinforzati. Gli interventi portarono alla risoluzione dei problemi, tranne quello dell'instabilit\u00e0 direzionale, e furono sufficienti per dichiarare il D3A1 vincitore nei confronti del Nakajima D3N1.\nTra il dicembre 1939 e l'agosto 1945 ne furono prodotti 1\u00a0495 esemplari.\nImpiego operativo.\nNel dicembre 1939 la Marina imperiale ridenomin\u00f2 il modello \"bombardiere navale imbarcato Tipo 99 modello 11\". I modelli di serie erano caratterizzati da ali leggermente pi\u00f9 piccole e dal Kinsei 43 da 1\u00a0000\u00a0CV (735\u00a0kW) o il Kinsei 44 da 1\u00a0075\u00a0CV (791\u00a0kW). Il problema dell'instabilit\u00e0 direzionale fu finalmente risolto con una lunga pinna dorsale che diede al velivolo una grande manovrabilit\u00e0.\nPer l'armamento si adottarono due diversi tipi di mitragliatrici da 7,7\u00a0mm, due Type 97 installate anteriormente integrate da una Type 92 brandeggiabile installata nella parte posteriore dell'abitacolo a scopo difensivo. La normale dotazione prevedeva inoltre una bomba da 250\u00a0kg installata sotto la fusoliera ed agganciata ad un dispositivo trapezoidale per evitare che potesse finire nell'elica allo sgancio. Due ulteriori bombe da 60\u00a0kg potevano essere installate in piloni alari all'esterno dei freni aerodinamici.\nDopo l'attacco di Pearl Harbor, nei primi dieci mesi di guerra il D3A1 prese parte a tutte le principali operazioni delle portaerei della Marina imperiale, raggiungendo la notoriet\u00e0 durante il raid nell'Oceano indiano dell'aprile 1942, quando la precisione di tiro super\u00f2 l'80% nell'attacco portato alle unit\u00e0 della Royal Navy, gli incrociatori pesanti ed oltre la portaerei . Bench\u00e9 in qualche caso ingaggiati dai caccia britannici, grazie alla loro manovrabilit\u00e0 uscirono indenni dai loro attacchi.\nNel giugno 1942 fu sviluppata una versione migliorata del D3A, dotata del Kinsei 54 da 1\u00a0300\u00a0CV (956\u00a0kW), il \"Modello 12\". Dato che la maggior potenza disponibile incideva negativamente sull'autonomia, la struttura fu modificata con serbatoi supplementari portando la capacit\u00e0 totale a 900 L, garantendogli cos\u00ec la possibilit\u00e0 di operare nel teatro delle Isole Salomone. Ridenominato dalla Marina imperiale \"Modello 22\", cominci\u00f2 a sostituire il \"Modello 11\" dall'autunno 1942 come velivolo di prima linea, relegandolo al ruolo di aereo da addestramento.\nQuando furono disponibili gli Yokosuka D4Y \"Suisei\", i D3A2 furono trasferiti alle unit\u00e0 operative a terra o a portaerei di dimensioni minori che non potevano dotarsi dei Suisei a causa della sua necessit\u00e0 di una maggiore lunghezza per l'appontaggio. Quando il contrattacco delle forze statunitensi riusc\u00ec, nel 1944, a riconquistare le Filippine, i D3A2 di stanza a terra presero parte alla difesa del territorio uscendo per\u00f2 irrimediabilmente sconfitti dai caccia nemici, con pesanti perdite. Da quel momento molti D3A1 e D3A2 furono convertiti al ruolo di addestratori, modificati con l'adozione dei doppi comandi e rinominati \"Addestratore navale Tipo 99 modello 12\" (D3A2-K). Durante le ultima fasi della guerra furono riutilizzati per missioni kamikaze.\nNel 1945 la guerriglia indonesiana occup\u00f2 numerose basi aeree abbandonate dai giapponesi. Diversi D3A Val furono catturati dai guerriglieri, anche durante le operazioni alla \"Bugis\" Air Base di Malang (ritornata in territorio indonesiano il 18 settembre 1945). Molti di questi furono distrutti nel 1945-1949 durante le operazioni militari nel conflitto tra le ex Indie Orientali Olandesi ed i Paesi Bassi."}
{"id": "518779", "revid": "1573940", "url": "https://it.wikipedia.org/wiki?curid=518779", "title": "Akasagarbha", "text": "Akasagarbha \u2014 nome sanscrito; cinese Xu Kong Zang (\u865b\u7a7a\u85cf); giapponese , anche Akasha; tibetano Namkhai \u2014 \u00e8 uno degli otto grandi bodhisattva del Buddhismo Vajray\u0101na, e uno dei tredici buddha della scuola tantrica giapponese Shingon.\nNome.\nIl nome \u00e8 composto da \"akasa\", \"spazio illimitato\", e \"garbha\", \"deposito\"; viene interpretato come \"deposito dallo spazio illimitato\" o, nella traduzione cinese, \"deposito di vacuit\u00e0\". La vacuit\u00e0 in questo caso \u00e8 la natura vera della realt\u00e0 (\"\u015buny\u0101t\u0101\") sorgente e deposito di tutte le saggezze e tutte le virt\u00f9. Il \"Sutra della grande assemblea\" \u2014 \"Mahasanghata sutra\", in giapponese , in cinese Dajijing () \u2014 paragona Akasagarbha a un ricco che apre senza remore il suo tesoro agli altri; il bodhisattva \u00e8 infatti noto per distribuire senza limiti compassione e saggezza.\nIl termine \"akasa\" pu\u00f2 anche significare \"spazio celeste\", contrapposto a \"ksiti\", \"terra\"; questa interpretazione ha suggerito lo stabilimento di una diade Akasagarbha/K\u1e63itigarbha, che conobbe una breve diffusione durante l'introduzione del buddhismo in Giappone.\nUn altro nome con cui era conosciuto era Gaganagarbha (anche Khagarba), in cinese Xukongyun (), in giapponese .\nOrigine e culto.\n\u00c8 di sostanza eterea, e nei ma\u1e47\u1e0dala appartiene alla famiglia di \"ratna\" (gioiello). Secondo il \"Sutra di Akasagarbha\" \u2014 sanscrito Akasagarbha-bodhisattva sutra; cinese Xukongzang jing (); giapponese Kokuzo Bosatsu Kyo () \u2014 lo si prega rivolti ad est al momento dell'alba; altrove si dice che la luna, il sole e le stelle sono sue manifestazioni. Tenendo conto che una parte del suo nome pu\u00f2 avere il significato di \"cielo\", alcuni propongono una divinit\u00e0 celeste o stellare all'origine del bodhisattva.\n\u00c8 associato ad un rituale per migliorare la memoria \u2014 cinese \"qiuwenchifa\" (), giapponese \"gumonjiho\" o \"gubunjiho\" \u2014 descritto nel sutra che porta il suo nome, introdotto in Giappone durante il periodo Nara (645-794). Ancora ai nostri giorni, in molti recitano il suo mantra nella speranza di ottenere una memoria infallibile. Nell'isola di Honsh\u016b, i bambini al compimento del loro tredicesimo anno rendono omaggio a Kokuzo per chiedere l'aumento delle proprie capacit\u00e0 intellettuali. Si prega Akasagarbha anche per ottenere l'abilit\u00e0 manuale; \u00e8 considerato patrono degli artigiani. Oltre agli aspetti utilitaristici, il mantra di Kokuzo ha anche un effetto spirituale; \u00e8 recitato per ottenere bont\u00e0 e saggezza. K\u016bkai (Kobo Daishi), fondatore della scuola buddhista giapponese Shingon, \u00e8 una delle persone di cui si dice che abbiano beneficiato dei favori di Akasagarbha, cantando il mantra del quale aveva aumentato la sua sapienza e la sua memoria.\nInoltre, sulla lista dei Tredici Buddha della corrente Shingon, Akasagarbha chiude il ciclo dei rituali funerari presiedendo la cerimonia di commemorazione dei trentadue anni dal decesso.\nKokuzo ha una certa importanza anche nella corrente di buddhismo Nichiren; il tempio Seicho-ji (Kiyosumi-dera), dove studi\u00f2 il fondatore della corrente, fu costruito intorno ad una sua statua. Secondo il \"Gosho\", raccolta dei suoi scritti, Nichiren vide un giorno Kokuzo apparire dinanzi a lui e poi prendere le sembianze di un anziano monaco che gli fece dono della perla di saggezza.\nIconografia.\nAkasagarbha \u00e8 uno dei primi bodhisattva introdotti in Giappone e le sue rappresentazioni l\u00ec sono numerose. \u00c8 generalmente rappresentato seduto, con nella mano sinistra una perla, e nella destra una spada oppure con essa forma il mudr\u0101 dell'assenza di paura, o pi\u00f9 raramente quello del dono. Come quella di Ma\u00f1ju\u015br\u012b, la sua spada rappresenta la saggezza che sconfigge l'ignoranza; pu\u00f2 essere accompagnata o sostituita da un fiore sormontato dal \"gioiello che esaudisce i desideri\".\nEsistono delle rappresentazioni di un gruppo di cinque Akasagarbha, che sono le sue cinque emanazioni: rappresentano i suoi cinque tipi di saggezza e sono ordinati come i Cinque Buddha Dhyani. Un esempio particolarmente importante \u00e8 quello presente nel tempio To-ji di Tokyo, importato dalla Cina nel IX secolo."}
{"id": "518780", "revid": "1543377", "url": "https://it.wikipedia.org/wiki?curid=518780", "title": "Ciclismo ai Giochi della XXVIII Olimpiade", "text": ""}
{"id": "518782", "revid": "1451528", "url": "https://it.wikipedia.org/wiki?curid=518782", "title": "Grumman TBF Avenger", "text": "Il Grumman TBF Avenger (in inglese, \"Vendicatore\") era un aerosilurante monomotore ad ala bassa sviluppato all'inizio degli anni quaranta dall'azienda statunitense Grumman Aircraft Engineering Corporation.\nFu l'aerosilurante imbarcato standard della United States Navy, la marina militare statunitense, a partire dal giugno 1942 e fino al termine della seconda guerra mondiale. Negli stessi anni venne inoltre impiegato dalla britannica Fleet Air Arm e dalla neozelandese Royal New Zealand Air Force.\nNel dopoguerra, grazie all'enorme disponibilit\u00e0 di esemplari surplus, venne adottato da numerose aeronautiche militari mondiali concludendo la sua carriera operativa nelle forze armate di Brasile, Canada, Francia, Giappone, Paesi Bassi ed Uruguay; l'ultimo paese a dismettere l'Avenger fu il Giappone, nei primi anni sessanta.\nSviluppo.\nIl prototipo.\nL'origine dell'Avenger risale agli ultimi mesi del 1939 quando la U.S. Navy avanz\u00f2 la richiesta per il progetto di un nuovo aerosilurante con il quale sostituire il Douglas TBD Devastator che, pur entrato in servizio solo due anni prima, veniva gi\u00e0 considerato obsoleto.\nLe aziende coinvolte nella richiesta furono la Grumman (che present\u00f2 il proprio Model G-40) e la Vought (con il progetto che avrebbe dato successivamente vita al meno fortunato Consolidated TBY Sea Wolf).\nGi\u00e0 l'8 aprile del 1940 la Grumman ricevette la richiesta per due esemplari del velivolo che venne battezzato XTBF-1, secondo la prassi allora in vigore. Il primo di questi due prototipi venne portato in volo per la prima volta all'inizio di agosto del 1941 (secondo alcune fonti il giorno 1, mentre altre indicano il giorno 7).\nA testimonianza della ferma volont\u00e0 dell'U.S. Navy di introdurre in servizio l'Avenger al pi\u00f9 presto, il primo ordine (per 286 esemplari della prima versione di serie, battezzata TBF-1) risale alla fine del 1940, circa otto mesi prima del volo del prototipo e dodici mesi prima delle prove valutative.\nIl primo aerosilurante di costruzione Grumman si presentava come un grande monoplano che tradiva nei tratti esteriori le comuni origini con il caccia F4F Wildcat il cui disegno rappresent\u00f2, per i progettisti pressati dall'urgente richiesta dell'U.S. Navy, un'affidabile base di partenza.\nCon il suo grande motore Wright R-2600 Cyclone 14 (noto anche come \"Twin Cyclone\") e le dimensioni generose, l'Avenger si presentava come una macchina robusta, ma le prime prove di volo misero in luce considerevoli problemi di stabilit\u00e0 che si concretizzavano in fenomeni di imbardata difficilmente controllabili. Il repentino ritorno sui tavoli da disegno permise allo staff tecnico della Grumman di risolvere il problema modificando il tronco posteriore della fusoliera mediante l'introduzione di una pinna dorsale che si raccordava con la deriva.\nVenne cos\u00ec dato il via alla produzione dei modelli della prima versione di serie: il primo esemplare fu consegnato all'U.S. Navy il 30 gennaio 1942, a soli 45 giorni di distanza dal volo del secondo prototipo.\nDurante la guerra.\nLe prime richieste da parte dell'U.S. Navy vennero ben presto seguite da quelle della Fleet Air Arm (FAA) britannica che era ancora alla ricerca di un valido sostituto dell'ormai datato biplano Fairey Swordfish, poich\u00e9 gli autoctoni Albacore e Barracuda sviluppati dalla stessa Fairey Aviation Company Limited non erano risultati particolarmente convincenti.\nLa richiesta and\u00f2 a far parte del materiale consegnato dagli Stati Uniti d'America secondo quanto previsto dal Lend-Lease Act ed i velivoli realizzati diedero origine alla versione TBF-1B dell'Avenger (che in questa prima versione gli inglesi denominarono Tarpon TR. Mk.I). Questi velivoli (complessivamente 402 esemplari) vennero modificati per adeguarli allo standard degli altri velivoli in forza alla FAA, in particolare mediante la sostituzione dell'impianto dell'ossigeno, del puntatore per le mitragliatrici e con l'aggiunta di razzi ai lati della fusoliera per agevolare la fase di decollo (\"RATO: Rocket Assisted Take Off\"); le modifiche furono talvolta eseguite direttamente nel Regno Unito ad opera della Blackburn Aircraft. Il primo reparto ad essere dotato dei Tarpon fu l'832th \"Squadron\", all'inizio del 1943.\nLa necessit\u00e0 di provvedere alla produzione delle considerevoli quantit\u00e0 richieste ed alla contemporanea produzione dei caccia Wildcat port\u00f2, sul finire del 1942, all'apertura di linee di montaggio dell'Avenger anche presso la \"Eastern Aircraft Division\" della General Motors: si trattava di un'azienda che raggruppava gli impianti produttivi della casa madre in precedenza destinati alla produzione di automobili per il mercato civile ed ora, dopo l'attacco di Pearl Harbor, sostanzialmente inutilizzati. I velivoli realizzati presso la Eastern Aircraft, nello specifico dagli stabilimenti di Trenton, pur identificati con la sigla TBM, secondo lo schema previsto all'epoca, erano sostanzialmente invariati rispetto a quelli realizzati dalla Grumman.\nCon il progredire della guerra Grumman fu completamente assorbita dalla produzione dei caccia F4F Wildcat e, successivamente, degli F6F Hellcat - destinati questi ultimi a controbilanciare la supremazia del caccia giapponese AM6 Zero - al punto che, a partire dal Gennaio '44, Grumman sospese la produzione degli Avenger che venne affidata integralmente agli stabilimenti General Motors.\nNell'estate del 1943 comparve la variante TBF/TBM-1C: in sostanza, recependo una modifica apportata sul campo da alcuni reparti di volo, l'Avenger venne modificato nella dotazione di mitragliatrici: venne eliminata quella posta sopra il motore (calibro .30) e ne vennero installate due (calibro .50) nelle semiali, appena oltre il disco dell'elica.\nLa Fleet Air Arm ricevette altri 334 esemplari del velivolo, di cui una parte nella versione TBM-1C (in questo caso, indipendentemente dalla versione di appartenenza gli aerei vennero denominati Tarpon TR. Mk.II). A partire dal mese di settembre gli Avenger vennero consegnati anche alla Royal New Zealand Air Force che con i primi esemplari equipaggi\u00f2 il 30th \"Squadron\".\nIl passo successivo nello sviluppo dell'Avenger riguard\u00f2 l'installazione di un motore di maggiore potenza; tra la fine del 1942 ed i primi mesi del 1943 vennero realizzati i prototipi denominati XTBF/M-2 e XTBF/M-3: montavano rispettivamente le nuove versioni del Twin Cyclone XR-2600-10 e XR-2600-20. La differenza tra i due motori era rappresentata dalla presenza (nell'XR-2600-10) dell'impianto di sovralimentazione (meccanica, a doppio stadio) che, a parit\u00e0 di potenza erogata a livello del mare, consentiva il mantenimento delle prestazioni anche alle quote pi\u00f9 elevate. Considerate le condizioni d'impiego dell'Avenger la U.S. Navy decise di non procedere con lo sviluppo dell'XTBF-2, dando cos\u00ec il via libera alla nuova versione TBM-3 (in questo caso non si ebbero esemplari denominati TBF-3 perch\u00e9 la produzione venne demandata completamente agli impianti della Eastern Aircraft).\nLa produzione dei velivoli della nuova serie ebbe inizio nel corso del 1944: esteriormente il velivolo era riconoscibile per una diversa conformazione della cappottatura del motore che garantiva, mediante nuove prese dinamiche e sfoghi di scarico, un miglior raffreddamento del circuito di lubrificazione del motore. Sul finire dello stesso anno, grazie ad alcuni interventi sulla cellula e sulle dotazioni di bordo, venne immessa in produzione una variante alleggerita dell'Avenger: identificata TBM-3E, prevedeva un risparmio di peso di circa 2\u00a0000\u00a0lb (circa 900\u00a0kg) e si distingueva esteriormente per l'assenza della mitragliatrice ventrale (il \"pungiglione\") ed un nuovo gancio d'arresto non retraibile. Anche i velivoli della versione TBM-3 vennero assegnati alla Fleet Air Arm, che ne ricevette alla fine 222 denominandoli Avenger TB Mk.III (a partire dall'inizio del 1944 anche i velivoli ricevuti precedentemente cambiarono la denominazione da Tarpon ad Avenger).\nAltre varianti furono introdotte nel corso della guerra per adattare l'Avenger a compiti diversi; si tratt\u00f2 in ogni caso di modifiche apportate ad esemplari gi\u00e0 consegnati ai reparti e non di varianti prodotte \"ex novo\" nelle catene di montaggio. Le fonti reperite non indicano con esattezza il numero di aerei che furono soggetti alle modifiche. Le pi\u00f9 rilevanti, anche dal punto di vista operativo, risultano essere state le versioni destinate alla fotoricognizione (TBF/M-1P, TBF/M-1CP e TBM-3P) e quelle destinate alla lotta antisommergibile (TBF/M-1D e TBM-3D) dotate di apparecchiature elettroniche ASW, all'epoca costituite prevalentemente da un radar ASD (Airborne Search Direction-findig) impiegato per la ricerca di sommergibili in emersione.\nIl progetto per una nuova versione, caratterizzata dall'irrobustimento della struttura alare, port\u00f2 (nel corso del 1945) alla realizzazione di 3 prototipi designati XTBM-4; il termine del conflitto port\u00f2 all'immediata cancellazione degli ordini di produzione che avevano gi\u00e0 raggiunto la quota di 4\u00a0126 unit\u00e0.\nIl velivolo venne usato anche per sperimentare la tecnica della controilluminazione, un \"camuffamento con illuminazione diffusa\", in cui la luce, secondo il progetto delle luci Yehudi, veniva emessa usando lampade a puntamento anteriore regolate automaticamente per uguagliare la luminosit\u00e0 del cielo.\nNel dopoguerra.\nNei primi mesi del 1942, presso il Massachusetts Institute of Technology, venne varato il progetto CADILLAC che comportava lo studio di applicazioni pratiche delle pi\u00f9 recenti scoperte in materia di radar; questo progetto (il cui nome derivava da quello del Monte Cadillac, nel Maine, primo lembo del territorio statunitense illuminato dal sole all'alba) port\u00f2 alla realizzazione di un Avenger modificato mediante l'installazione di un radar di ricerca AN/APS-20 che venne portato in volo per la prima volta il 5 agosto del 1944: i primi test furono soddisfacenti e venne approvata la conversione di 40 aerei la cui denominazione venne stabilita in TBM-3W. Il velivolo, privato di qualsiasi armamento, ospitava il radar in un radome realizzato in fiberglass posto nella parte ventrale della fusoliera. La presenza di questo radome, incidendo sulle linee aerodinamiche del velivolo, richiese la modifica dei piani di coda (mediante l'aggiunta di due piccole derive poste alle estremit\u00e0 dei piani orizzontali) al fine di eliminare nuovi fenomeni di instabilit\u00e0.\nL'impiego del radar in funzione \"Early Warning\" era reso particolarmente urgente dall'utilizzo delle tattiche kamikaze contro le navi della flotta alleata; il periodo di addestramento degli equipaggi si rivel\u00f2, tuttavia, particolarmente lungo tanto che, sebbene avesse avuto inizio nei primi mesi del 1945, i velivoli di questa variante raggiunsero i reparti solamente nel maggio del 1946.\nGli Avenger TBM-3W vengono ricordati per essere stati il primo velivolo AEW nella storia e rimasero in servizio con la marina statunitense fino alla met\u00e0 degli anni cinquanta quando furono sostituiti dai pi\u00f9 moderni Guardian e Douglas AD Skyraider.\nUn'altra variante di particolare interesse fu quella realizzata negli anni cinquanta e denominata TBM-3S: si trattava di una nuova versione destinata alla lotta antisommergibile, ottenuta mediante la conversione di velivoli g\u00ec\u00e0 esistenti (della serie TBM-3); l'impiego di questi esemplari, dotati di radar AN/APS-4 che non impediva l'impiego del siluro o delle bombe, era previsto in abbinamento a quelli della versione 3W: in sostanza mentre i 3W operavano in funzione di \"scoperta\", i 3S avevano il compito di effettuare l'attacco nei confronti del potenziale nemico; questo particolare tipo di impiego venne definito \"Hunter - Killer\".\nDelle versioni TBM-3W e 3S vennero realizzate diverse varianti che, a seconda del paese che utilizzava i velivoli, si caratterizzavano per l'impiego di particolari apparecchiature elettroniche; per maggior chiarezza espositiva se ne rimanda la descrizione con maggior dettaglio al paragrafo relativo all'impiego operativo.)\nUna variante della versione TBM-3E fu il TBM UT (utilitaire) realizzato per la Aeronautica Francese: in pratica era una versione disarmata e senza radar adattata per il trasporto di sei passeggeri.\nDescrizione tecnica.\nStruttura.\nIl Grumman TBF Avenger era un monoplano monomotore, dalla struttura interamente metallica; la fusoliera di sezione ovale manteneva, per larga parte della sua lunghezza, le dimensioni del motore Twin Cyclone disposto all'estremit\u00e0 anteriore. L'ala era in posizione mediana ed il bordo d'entrata era in corrispondenza della lunga cabina di pilotaggio che ospitava, allineati, i tre membri dell'equipaggio. Oltre al pilota ed al navigatore/puntatore, era presente un mitragliere (che aveva anche funzioni di marconista) alloggiato in una postazione comandata elettricamente, realizzata dalla stessa Grumman in collaborazione con la General Electric, dotata di una singola mitragliatrice dorsale.\nL'ala presentava una prima sezione rettangolare al termine della quale, in corrispondenza con le cerniere del sistema di ripiegamento, la sezione pi\u00f9 esterna presentava linee convergenti verso le estremit\u00e0 ed un leggero angolo diedro negativo. Il sistema di ripiegamento delle ali era il medesimo gi\u00e0 impiegato sui Wildcat ed avrebbe costituito una costante su molti dei velivoli realizzati dalla Grumman anche in tempi successivi. I piani di coda erano di tipo classico con gli stabilizzatori orizzontali situati alla base della deriva.\nIl carrello d'atterraggio era di tipo triciclo posteriore, con tutti e tre gli elementi costituiti da una sola ruota e retrattili; gli elementi anteriori si ritraevano all'interno della struttura alare con movimento laterale diretto verso le estremit\u00e0. All'estremit\u00e0 posteriore della fusoliera era presente il gancio d'arresto per l'appontaggio sulle portaerei.\nMotore.\nIl motore impiegato da tutte le versioni dell'Avenger fu il radiale Wright R-2600: si trattava di un 14 cilindri a doppia stella, raffreddato ad aria. L'elica era una \"Hamilton Standard Hydromatic\" tripala a passo variabile e velocit\u00e0 costante.\nIl prototipo e la prima versione produttiva (TBF/TBM-1) utilizzavano la versione R-2600-8, in grado di sviluppare la potenza di 1\u00a0700\u00a0hp (pari a circa 1\u00a0270\u00a0kW).\nNei prototipi XTBF/XTBM-2 fu installata la versione R-2600-10 del Twin Cyclone: in sostanza si trattava di una versione con compressore meccanico a doppio stadio, particolarmente adatto per l'impiego alle alte quote. Come gi\u00e0 detto la modifica venne considerata superflua e la versione non pass\u00f2 alla produzione di serie.\nIl TBM-3 venne invece equipaggiato con la versione R-2600-20 del radiale della Wright: strutturalmente identica alla 2600-10, se ne distingueva in quanto priva dell'impianto di sovralimentazione; la potenza massima sviluppata alle basse quote rimaneva la medesima (1\u00a0900\u00a0hp, pari a circa 1\u00a0420\u00a0kW) mentre il peso era (data l'assenza del compressore) inferiore; solo l'eventuale utilizzo del velivolo alle quote pi\u00f9 alte ne avrebbe ridotto le prestazioni in modo apprezzabile.\nArmamento.\nIl TBF/TBM-1 era armato con due mitragliatrici Browning M1919 calibro\u00a0.30\u00a0in: una era disposta all'estremit\u00e0 di prua (sparante attraverso il disco dell'elica), l'altra (definita \"pungiglione\") in una postazione ventrale disposta dietro al vano bombe ed accessibile da parte del navigatore. Una terza mitragliatrice Browning M2 calibro .50\u00a0in era a disposizione del mitragliere, disposta in una torretta elettrocomandata dalla caratteristica forma sferica.\nIl carico offensivo di caduta era contenuto nell'ampio vano bombe disposto nella parte inferiore del ventre della fusoliera: in genere si trattava di un siluro Mk 13, ma questo poteva essere sostituito con un massimo di 2\u00a0000\u00a0lb di bombe (pari a circa 907\u00a0kg).\nLa versione TBM-1C vide l'eliminazione della mitragliatrice sul muso che venne sostituita da due armi disposte una per ciascuna semiala, da .50\u00a0in mentre l'irrobustimento della struttura consent\u00ec di installare dei punti d'attacco subalari che potevano essere utilizzati per l'installazione di razzi aria-aria.\nImpiego operativo.\nDurante la guerra.\nDomenica 7 dicembre 1941, in concomitanza con una speciale giornata durante la quale le famiglie dei dipendenti potevano visitare lo stabilimento Grumman di Bethpage (un sobborgo di New York), vi fu l'occasione di mostrare per la prima volta al pubblico il nuovo aerosilurante TBF. Ironicamente quello stesso giorno la Marina imperiale giapponese attacc\u00f2 Pearl Harbor, come presto sarebbe divenuto noto.\nDa quello stabilimento sarebbero usciti, tra il 1941 ed il 1943, 2\u00a0293 Avenger, altri 7\u00a0546 furono realizzati negli impianti della Eastern Aircraft. Nell'impiego del velivolo gli equipaggi incontrarono difficolt\u00e0 causate dal malfunzionamento dei siluri Mk. 13 che non si dimostrarono mai affidabili malgrado le migliorie apportate negli anni. Per ovviare a questi inconvenienti i piloti svilupparono ben presto tecniche di bombardamento in picchiata, sfruttando la versatilit\u00e0 del vano bombe che poteva ospitare 4 ordigni da 500 lb (circa 225 kg). Per questa ragione l'Avenger nella seconda guerra mondiale lanci\u00f2 pi\u00f9 bombe che siluri. Le tecniche usate erano definite di \"glide-bombing\" (bombardamento in planata), poich\u00e9 la struttura dell'Avenger non poteva sopportare una picchiata ad angoli elevati (si erano verificati casi di cedimento strutturale): i piloti eseguivano una discesa a 60\u00b0 gradi che permetteva di mantenere la mira sul bersaglio e non rischiare di colpire la bomba con l'elica dato che l'aereo non era dotato di un meccanismo di eiezione delle bombe.\nLa vita operativa degli Avenger ebbe inizio il 29 maggio 1942, quando venti TBF-1 furono consegnati via nave alla base di Pearl Harbor ed assegnati al \"Torpedo Squadron 8 (VT-8)\", di stanza sulla portaerei .\nSei di questi velivoli, il 1\u00ba giugno furono trasferiti in volo all'atollo di Midway e presero parte alla successiva battaglia decollando dalla locale base aerea. L'impiego in assenza di caccia di scorta e la limitata esperienza dei piloti, fu una tragedia: uno solo dei sei velivoli torn\u00f2 alla base, con molti danni. Come ricorda Gordon Prange nel suo libro \"Il Miracolo delle Midway\" l'obsoleto Devastator e la carenza di nuovi aerei contribu\u00ec molto alla vittoria \"parziale\" ed alla perdita della portaerei .\nNel corso degli sbarchi che quell'estate portarono i marines sull'isola di Tulagi, gli Avenger dell'832th \"Squadron\" della Fleet Air, imbarcati sulla rappresentarono il primo caso di unit\u00e0 britanniche impiegate a bordo di portaerei statunitensi.\nIl 24 agosto 1942 nel corso della battaglia delle Isole Salomone Orientali, i TBF delle due portaerei impegnate (la \"Saratoga\" e la ) contribuirono, unitamente ai bombardieri Dauntless, all'affondamento della portaerei giapponese \"Ry\u016bj\u014d\". Ancora nel corso della Campagna di Guadalcanal, questa volta nel mese di novembre del 1942 (ricordata come battaglia navale di Guadalcanal), gli Avenger della U.S. Navy ebbero un ruolo determinante nell'affondamento della nave da battaglia \"Hiei\".\nSempre nel mese di novembre del 1942 gli Avenger fecero la loro comparsa nella campagna del Nordafrica partecipando agli attacchi alle navi della marina militare della Francia di Vichy, nel corso dell'operazione Torch.\nGli Avenger ebbero una parte di primo piano nel corso della battaglia del Mare delle Filippine, che si risolse con una considerevole sconfitta per la Marina giapponese. Tra i 216 apparecchi che presero parte all'attacco lanciato dall'ammiraglio Marc Mitscher nel pomeriggio del 20 giugno gli Avenger impiegati furono 54. Otto TBF, provenienti dalla \"Yorktown\" e dalla , colpirono a pi\u00f9 riprese la portaerei \"Hiy\u014d\" che si inabiss\u00f2 poco dopo.\nLa battaglia \u00e8 ricordata, nella storiografia, anche per le operazioni di rientro dei velivoli attaccanti che si svolsero mentre l'oscurit\u00e0 si infittiva ed al limite (quando non oltre) dell'autonomia di carburante. L'ammiraglio Mitscher, consapevole dei rischi che la decisione comportava, decise di far illuminare il ponte di ciascuna portaerei all'arrivo degli aerei e concesse agli equipaggi la libert\u00e0 di appontare su qualunque delle navi riuscissero a raggiungere. Si registrarono numerosi incidenti e molti velivoli non raggiunsero le portaerei: dei 100 velivoli che mancavano all'appello solo 20 erano stati abbattuti nei combattimenti. Nel complesso furono 209 i dispersi, ma il numero fu drasticamente ridotto grazie ad una fruttuosa opera di ricerca che port\u00f2 al recupero di 160 aviatori nei giorni immediatamente successivi.\nTra le principali navi giapponesi al cui affondamento contribuirono gli onnipresenti aerosiluranti della Grumman si ricordano le corazzate \"Musashi\" (il 24 ottobre 1944, nel corso della battaglia del Golfo di Leyte) e \"Yamato\" (il 7 aprile 1945, non lontano da Okinawa).\nOltre al contrasto del naviglio di superficie, gli Avenger collezionarono circa 40 affondamenti di sommergibili tra cui il sommergibile giapponese da trasporto \"I-52\", affondato dai TBM della il 24 giugno del 1944 ed il cui relitto fu trovato nel 1998. Nelle missioni antisommergibile erano impiegati apparecchi modificati con l'impiego di radar ASD, la cui designazione fu modificata in TBF/TBM-1D; questi velivoli venivano frequentemente impiegati per missioni notturne: dotati di scarichi antifiamma, disarmati ma muniti di serbatoi supplementari, effettuavano lunghi pattugliamenti notturni (per cui vennero ribattezzati \"night owl\", gufo notturno) alla ricerca dei sommergibili nemici. In caso di intercettazione richiedevano l'intervento di velivoli per l'attacco, illuminando l'area con razzi luminosi paracadutati.\nTra le vicende legate alla carriera degli Avenger, si ricordano alcuni piloti che sarebbero entrati (anche per altre ragioni) nella storia: nel giugno del 1943 il futuro presidente degli USA George H. W. Bush era il pilota dell'aviazione navale pi\u00f9 giovane della sua epoca. Il 2 settembre, mentre volava su un Avenger, decollato dalla fu abbattuto e precipit\u00f2 sull'isola Chichi Jima; i suoi due compagni morirono, tuttavia poich\u00e9 riusc\u00ec a sganciare il proprio carico bellico sull'obiettivo prima di mettersi in salvo fu insignito della Distinguished Flying Cross.\nUn altro personaggio famoso ad aver volato sugli Avenger fu Paul Newman che, non essendo riuscito a passare la visita per diventare pilota a causa del suo daltonismo, era impiegato come mitragliere posteriore. Quando il Boeing B-29 Superfortress \"Enola Gay\" sganci\u00f2 la prima bomba atomica su Hiroshima Newman si trovava a bordo della ad appena 500 miglia di distanza.\nNel dopoguerra.\nCon la conclusione della seconda guerra mondiale il ruolo degli Avenger nei reparti della U.S. Navy e della FAA venne progressivamente ridotto ma la versatilit\u00e0 messa in mostra dalla cellula consent\u00ec, grazie all'installazione di diverse apparecchiature elettroniche, di prolungarne la vita operativa e di diversificarne i ruoli.\nCome gi\u00e0 detto l'impiego di apparati radar diede vita alle versioni TBM-3W e 3S (che in seguito ad aggiornamenti nell'avionica divennero rispettivamente TBM-3W-2 e 3S-2), impiegate operativamente anche in modo combinato nella tattica \"Hunter - Killer\".\nIn patria gli Avenger vennero impiegati fino al 1954 e trovarono impiego, seppur limitato, anche nella guerra di Corea: si tratt\u00f2 prevalentemente di utilizzi legati a compiti di addestramento per la conversione operativa degli equipaggi (in reparti assegnati alle portaerei , e ) o di trasporto; questi ultimi erano affidati ad una versione appositamente studiata (definita TBM-3R) che poteva trasportare fino a sette passeggeri oppure una barella per il trasporto di un ferito o, mediante l'impiego di un contenitore appositamente studiato, carichi di materiale (molto apprezzato fu il trasporto della posta da e per le portaerei).\nLa versione TBM-3S venne acquistata anche dalla Fleet Air Arm (presso la quale divenne Avenger AS. Mk.4) che provvide successivamente ad aggiornamenti nell'avionica (AS. Mk.5) ed all'utilizzo di alcuni esemplari per la cosiddetta guerra elettronica dotandoli di apparecchiature ECM (Avenger ECM. Mk.6) analogamente a quanto avvenuto nell'U.S. Navy con la versione TMB-3Q.\nNell'ambito del Mutual Defense Assistance Program gli Avenger furono assegnati anche a Canada, Francia, Giappone e Paesi Bassi. In particolare la Royal Canadian Navy ricevette esemplari per la lotta antisommergibile (TBM-3S) che vennero immessi in servizio con la designazione di Avenger AS. Mk.3; il loro successivo aggiornamento, mediante l'installazione di un rilevatore MAD per la ricerca di sottomarini in fase di immersione, diede origine alla variante AS. Mk.3M. Quantitativi minori vennero acquistati anche da Brasile ed Uruguay.\nVersioni.\n\"I dati sulle versioni sono tratti da \"US Warplanes.net\"\" \"e da \"Enciclopedia l'Aviazione\"\".\nIl particolare sistema di designazione dei velivoli utilizzato dalla U.S.Navy (che rimase in vigore fino al 1962) consentiva di identificare sia il ruolo che il costruttore del velivolo; nel caso dell'Avenger le lettere TB identificavano il ruolo di aerosilurante (Torpedo Bomber in inglese) mentre la lettera F era il codice assegnato alla casa costruttrice Grumman. Gli esemplari di Avenger realizzati presso le linee di montaggio della Eastern Aircraft (azienda controllata dalla General Motors) erano identificati con il codice costruttore M. Pertanto lo stesso tipo di velivolo era identificato con la sigla TBF o TBM a seconda dell'azienda di provenienza ma (nella sostanza) le differenze tra i due tipi erano marginali, per cui (per maggior chiarezza espositiva) l'elenco sottostante riporta affiancati i due codici identificativi delle versioni del velivolo.\nL'incidente della Squadriglia 19.\nIl 5 dicembre 1945, nel corso di un'esercitazione, cinque Grumman TBF Avenger (identificati come Squadriglia 19) e i loro 14 membri di equipaggio scomparvero in circostanze non chiarite nell'area nota come triangolo delle Bermude. Durante le operazioni di ricerca, un Martin PBM Mariner esplose in volo, anche in questo caso per ragioni ignote e senza che vi fossero superstiti fra i 13 uomini a bordo.\nLa vicenda della Squadriglia 19 \u00e8 ricordata nel film fantascientifico di Steven Spielberg, \"Incontri ravvicinati del terzo tipo\" (del 1977) che ha inizio con il ritrovamento dei cinque Avenger nel deserto di Sonora."}
{"id": "518786", "revid": "41248657", "url": "https://it.wikipedia.org/wiki?curid=518786", "title": "\u00c5land", "text": ""}
{"id": "518795", "revid": "12458", "url": "https://it.wikipedia.org/wiki?curid=518795", "title": "Andrew Nicholas", "text": ""}
{"id": "518796", "revid": "2043462", "url": "https://it.wikipedia.org/wiki?curid=518796", "title": "John French", "text": "Brillante comandante di cavalleria, si distinse durante la seconda guerra boera svolgendo un ruolo importante in molte battaglie alla guida della divisione mobile e dimostrandosi uno dei comandanti britannici pi\u00f9 risoluti e preparati. Dopo la guerra assunse incarichi sempre pi\u00f9 importanti di comando, venendo promosso al grado di feldmaresciallo e assumendo la carica di capo di stato maggiore imperiale.\nDesignato fin dal 1913 comandante del previsto corpo di spedizione britannico preparato in caso di guerra europea, nell'estate 1914 sbarc\u00f2 in Francia con le sue truppe per partecipare alla prima campagna della grande guerra. Dopo aver preso parte con le sue forze alla prima battaglia della Marna, John French venne sostituito al comando del corpo di spedizione nel dicembre 1915 dopo grandi polemiche a seguito dei ripetuti insuccessi delle sue costose offensive frontali e delle sue presunte deficienze come comandante in capo.\nBiografia.\nNato nel Kent, figlio del comandante John French, ufficiale della Royal Navy, si arruol\u00f2 in marina nel 1866 ma pass\u00f2 all'esercito nel 1874. Serv\u00ec col 19\u00b0 Ussari in Sudan nel 1884-85 e venne promosso tenente colonnello.\nAll'inizio della seconda guerra boera venne inviato in Natal con il grado di tenente generale per collaborare alla difesa della provincia e guid\u00f2 le truppe britanniche nella vittoriosa battaglia di Elandslaagte. Prima dell'inizio dell'assedio di Ladysmith gli venne ordinato di trasferirsi nella colonia del Capo e quindi egli, insieme al suo capo di stato maggiore, colonnello Douglas Haig, sfugg\u00ec all'accerchiamento. Subito dopo assunse il comando della divisione di cavalleria che, formata da 5.000 soldati a cavallo, costitu\u00ec la principale forza mobile a disposizione del corpo di spedizione del feldmaresciallo Frederick Roberts che nel febbraio 1900 intraprese la grande invasione delle due Repubbliche boere.\nFrench guid\u00f2 la divisione di cavalleria nella brillante avanzata iniziale verso Kimberley; dopo aver superato la debole resistenza boera a nord del fiume Modder, i cavalieri raggiunsero la citt\u00e0 assediata il 15 febbraio 1900. Dopo questo successo French partecip\u00f2 con le sue truppe montate alla manovra di accerchiamento delle forze boere del generale Piet Cronje; furono i soldati della cavalleria di French che, nonostante le gravi difficolt\u00e0 logistiche e la perdita di molte cavalcature durante la carica su Kimberley, riuscirono a bloccare la ritirata dei boeri intercettandoli a Paardeberg; dopo una dura battaglia i nemici furono costretti alla resa il 27 febbraio 1900.\nFu comandante ad Aldershot dal 1902 la 1907 e venne promosso a generale nel 1907. Fu capo di Stato Maggiore dell'esercito britannico nel 1911, capo dello Stato Maggiore generale imperiale dal 1912 al 1913 e venne promosso a \"Field Marshal\" nel 1913.\nOttenuto il comando della BEF nell'agosto 1914, si trov\u00f2 in accordo con il governo, e contro Lord Kitchener e Sir Douglas Haig, sull'opportunit\u00e0 di dispiegare la BEF in Belgio, piuttosto che ad Amiens, dove sia Haig che Kitchener ritenevano di schierarla col fine di portare un vigoroso contrattacco una volta che si fosse chiarita la direzione di avanzata tedesca. Kitchener obiettava che il dispiegamento della BEF a Mons sarebbe risultato nell'abbandono quasi immediato delle posizioni e di molto materiale, visto che l'esercito belga non sarebbe stato in grado di tenere le posizioni di fronte ai tedeschi; data la solida fiducia che al tempo si riponeva nelle fortificazioni, non sorprende che French e il governo britannico si trovassero in disaccordo con Kitchener su questo punto.\nLa BEF, dopo le prime battaglie a Mons e Le Cateau, proprio l\u00e0 dove Kitchener aveva previsto, dovette ritirarsi per scongiurare il pericolo di essere aggirata sui fianchi alla caduta delle posizioni tenute dai belgi; French fu via via sempre pi\u00f9 indeciso e preoccupato di conservare l'integrit\u00e0 delle truppe, al punto di suggerire di ritirarle sui porti della Manica, piuttosto che di aiutare i francesi. Diede inizio ad un tentativo di ritirata che mise a rischio l'integrit\u00e0 della linea fra gli eserciti francese e belga, e fu necessario un incontro straordinario con Kitchener il 2 settembre 1914 per riorganizzare le idee e dirigere la controffensiva alla Prima battaglia della Marna. French fu particolarmente irritato dal fatto che Kitchener arriv\u00f2 vestendo l'uniforme di \"Field Marshal\": interpret\u00f2 cos\u00ec che si presentasse implicitamente come superiore e non come semplice membro del governo, fatto questo che French menzion\u00f2 in una lettera a Winston Churchill. Nessuno sa esattamente quel che si disse in quell'incontro, visto che non esistono testimonianze scritte, ma French entr\u00f2 sempre pi\u00f9 in contrasto con Kitchener nei mesi successivi fino a che fu rimosso dal comando nel settembre 1915.\nDurante la battaglia di Mons French eman\u00f2 una serie di incalzanti ordini di abbandonare le posizioni e gli equipaggiamenti, ordini che furono per\u00f2 ignorati dal suo sottoposto al comando del II Corpo d'armata, sir Horace Smith-Dorrien, il quale invece mise in atto una vigorosa azione difensiva, riducendo la pressione del nemico e consentendo alle truppe di riorganizzarsi, raccogliere gli equipaggiamenti e ritirarsi in maniera ordinata. Smith-Dorrien ignor\u00f2 pure altri ordini di French che considerava non realistici; fu rimosso dal comando dopo aver insistito per effettuare un ripiegamento tattico ad una certa distanza dalle linee tedesche di Ypres, in seguito al primo uso di gas venefici da parte delle truppe tedesche. Molti giorni dopo questo episodio, French accett\u00f2 il consiglio di Herbert Plumer di effettuare una ritirata quasi identica a quella che raccomandava Smith-Dorrien.\nFrench rimase al comando nel periodo in cui inizi\u00f2 la vera e propria guerra di trincea e nelle battaglie di Neuve Chapelle e Ypres che distrussero quel che restava dell'originaria BEF. Nel 1915 rifiut\u00f2 di cooperare coi francesi, ma dopo i fallimenti dell'Artois e di Loos, le operazioni offensive britanniche furono quasi del tutto sospese. Nel dicembre 1915 fu sostituito da Douglas Haig. Ritorn\u00f2 in Gran Bretagna per ricevere l'incarico di comandante delle forze territoriali, ruolo che tenne sino alla fine della guerra.\nFu creato visconte di Ypres e di High Lake nella contea di Roscommon, nel gennaio 1916. Lord French soffoc\u00f2 la rivolta irlandese del 1916 e fu per questo nominato Lord Luogotenente d'Irlanda dal 1918 al ritiro avvenuto nel 1921. Nel maggio 1922 fu creato conte di Ypres."}
{"id": "518798", "revid": "68105", "url": "https://it.wikipedia.org/wiki?curid=518798", "title": "Ok computer", "text": ""}
{"id": "518799", "revid": "33689", "url": "https://it.wikipedia.org/wiki?curid=518799", "title": "C\u0103ile Ferate Rom\u00e2ne", "text": "C\u0103ile Ferate Rom\u00e2ne, abbreviato CFR, sono le ferrovie romene.\nLa rete \u00e8 estesa per 11.300 km cos\u00ec ripartiti:\nLa societ\u00e0 \u00e8 oggi divisa in quattro settori autonomi:\nStoria.\nSecolo XIX.\nLa prima tratta ferroviaria in Romania venne inaugurata il 20 ottobre 1854 tra Oravi\u021ba e Bazia\u0219, un villaggio appartenente al comune di Socol dove \u00e8 presente un porto sul Danubio. La linea era lunga 62,5\u00a0km e serviva al trasporto di carbone ed era gestita dalle ferrovie austriache (la Transilvania apparteneva all'epoca all'Impero Austro Ungarico). Il 1\u00ba novembre 1856 fu aperta al traffico passeggeri. Il Regno di Romania fece costruire dalla compagnia inglese \"John Trevor-Barkley\" nel decennio successivo la Bucarest - Giurgiu che, inaugurata nel 1869, fu la prima ferrovia costruita dal regno. Nel 1866 il parlamento rumeno approv\u00f2 la costruzione di 915\u00a0km di strada ferrata che univa l'ovest del paese (V\u00e2rciorova, nel distretto di Cara\u0219-Severin alla parte orientale (Tecuci) per una spesa di 270.000 franchi oro al km e la costruzione venne affidata all'impresa tedesca \"Strousberg\". La societ\u00e0 C\u0103ile Ferate Rom\u00e2ne fu fondata il 1\u00ba aprile 1880 per gestire questa linea nel frattempo terminata.\n1900-1945.\nAlla fine della prima guerra mondiale diversi territori si unirono al Regno di Romania per formare la Grande Romania. Tutte le ferrovie l\u00ec costruite dagli austriaci e dai russi fecero ora parte della CFR. Di particolare importanza fu l'annessione della fabbrica di vagoni e locomotive ad Arad. In questi anni vennero raddoppiate diverse linee per migliorare il traffico, tra le quali:\n1945-1989 Periodo comunista.\nCon l'avvento del comunismo gli investimenti crebbero in maniera considerevole, essendo le ferrovie considerate prioritarie per lo sviluppo industriale sia da Gheorghe Gheorghiu-Dej che da Nicolae Ceau\u0219escu. Il treno divenne il simbolo del rapido sviluppo economico e tecnologico del paese.\nVennero elettrificate e raddoppiate le principali linee e continu\u00f2 la costruzione di nuove linee nelle zone rurali. La prima linea ad essere elettrificata fu la Bucharest-Brasov, gi\u00e0 all'epoca molto utilizzata dai cittadini e per il trasporto merci. I lavori iniziarono nel febbraio del 1955 e terminarono nel febbraio del 1969.\nVerso la fine degli anni 60 vennero eliminate le ultime locomotive a vapore, sostituite da locomotori elettrici e diesel costruite nella fabbrica Astra Vagoane Arad\nStoria recente.\nDopo la caduta del regime comunista, la societ\u00e0 si trov\u00f2 a gestire una delle ferrovie pi\u00f9 trafficate e dense d'Europa con una infrastruttura relativamente vetusta. A seguito della crisi economica agli inizi degli anni novanta, diverse linee periferiche vennero dismesse e parte del materiale rotabile costruito negli anni 70 entr\u00f2 in officina per riparazione.\nNel 1998 la societ\u00e0 venne divisa in quattro divisioni separate e la compagnia prese il nome \"Compania Na\u021bional\u0103 de C\u0103i Ferate\". I miglioramenti dei conti economici permisero maggiori investimenti.\nAl 2011, il 15% della propriet\u00e0 \u00e8 stata ceduta dal Ministero dei Trasporti a delle societ\u00e0 private. Alcune tratte vengono comunque considerate non interrompibili dallo Stato Rumeno, e quindi non affidabili alla gestione privata.\nMateriale rotabile.\nLocomotori.\nLa maggior parte dei locomotori sono costruiti dalla Electroputere di Craiova (conosciuti come \"tipo EA\") e dalla Rade Kon\u010dar di Zagabria (conosciuti come \"tipo EC\"). Sono costruiti per lo scartamento normale (1435\u00a0mm) e funzionano a 25\u00a0kV 50\u00a0Hz.\nAttualmente la societ\u00e0 possiede 933 locomotori costruiti dalla Electroputere (classe 40,41,42) e 133 costruiti dalla Kon\u010dar (classe 43,44,46)."}
{"id": "518806", "revid": "599013", "url": "https://it.wikipedia.org/wiki?curid=518806", "title": "Lisa Leslie", "text": "Ha giocato nel ruolo di centro nelle Los Angeles Sparks dal 1997 al 2009, vincendo due campionati WNBA; inoltre con la maglia della nazionale a stelle e strisce ha vinto quattro ori olimpici e due campionati mondiali. \u00c8 membro del Naismith Memorial Basketball Hall of Fame dal 2015. Nel 2018 \u00e8 apparsa nel film \"Uncle Drew\".\nCarriera.\nAi tempi del liceo era inoltre gi\u00e0 famosa per essere riuscita a segnare ben 101 punti in una partita. \u00c8 stata la prima giocatrice nella storia della WNBA a schiacciare a canestro durante una partita di campionato. Nel luglio 2006, durante le celebrazioni del WNBA All-Star Game 2006, \u00e8 stata inserita nella WNBA All-Decade Team, cio\u00e8 le dieci migliori giocatrici dei primi dieci anni della WNBA.\nIl 4 febbraio 2009 ha annunciato il ritiro alla fine della stagione, e l'11 agosto 2009 ha raggiunto i 6.000 punti segnati in carriera. Chiude la sua carriera con un totale di 6.263 (2\u00aa marcatice WNBA di sempre). L'11 agosto 2010 le Los Angeles Sparks hanno ritirato la sua maglia numero 9. L'11 settembre 2015 viene inserita nella Naismith Memorial Basketball Hall of Fame."}
{"id": "518812", "revid": "115549", "url": "https://it.wikipedia.org/wiki?curid=518812", "title": "VFL Wolfsburg", "text": ""}
{"id": "518816", "revid": "4506", "url": "https://it.wikipedia.org/wiki?curid=518816", "title": "Febbre dell'oro", "text": ""}
{"id": "518817", "revid": "4506", "url": "https://it.wikipedia.org/wiki?curid=518817", "title": "Febbre dell'oro californiana", "text": ""}
{"id": "518824", "revid": "451602", "url": "https://it.wikipedia.org/wiki?curid=518824", "title": "Music", "text": ""}
{"id": "518825", "revid": "729019", "url": "https://it.wikipedia.org/wiki?curid=518825", "title": "Douglas SBD Dauntless", "text": "Il Douglas SBD Dauntless (\"impavido\" in inglese) era un bombardiere in picchiata imbarcato prodotto dall'azienda statunitense Douglas Aircraft Company negli anni quaranta ed utilizzato dalle forze alleate durante la seconda guerra mondiale.\n, all'epoca dell'entrata in servizio, era in grado di condurre attacchi in picchiata con una bomba da 454 o la pi\u00f9 pesante da 726\u00a0kg, era caratterizzato da un'elevata robustezza e venne usato in maniera efficiente dai reparti dei Marines e dell'U.S. Navy. Il suo principale successo \u00e8 rimasto tuttavia l'affondamento delle portaerei giapponesi a Midway, vincendo la battaglia aeronavale pi\u00f9 incerta della guerra del Pacifico.\nL'Esercito degli Stati Uniti era dotato di una versione terrestre del Dauntless, denominata A-24 Banshee, che era essenzialmente lo stesso aereo con piccole differenze (non aveva il gancio d'arresto e gli pneumatici erano diversi). Venne prodotto in due versioni ed impiegato durante e dopo la guerra.\nSviluppo.\nIl Dauntless nacque sui tavoli da disegno della Northrop Co. quando questa, fondata nel 1932, stava per essere incorporata dalla Douglas Aircraft, nel 1938.\nIl progetto, inizialmente curato da Jack Northrop e da Edward H. Heinemann, per un bombardiere in picchiata biposto in tandem con ala bassa, era conosciuto come Northrop BT e venne prodotto (nella variante di serie BT-1) a partire dal 1936 in 54 esemplari.\nDopo la partenza di J. Northrop, che di l\u00ec a poco avrebbe fondato una nuova impresa completamente indipendente, l'azienda divent\u00f2 una divisione della Douglas ed il prototipo della seconda variante del velivolo (XBT-2), ampiamente rivisto da Heinemann, divenne Douglas XSBD-1.\nAll'epoca, l'aereo era motorizzato con il prototipo XR-1820-22, di quello che in futuro sarebbe diventato uno dei pi\u00f9 famosi motori radiali al mondo: il Wright Cyclone, un 9 cilindri capace di 950 hp.\nNel febbraio del 1939 la U.S. Navy accett\u00f2 il velivolo e due mesi dopo eman\u00f2 due distinti ordini per SBD-1 ed SBD-2.\nIl Dauntless manteneva le stesse caratteristiche costruttive del Northrop BT, dato che le modifiche principali erano costituite dal carrello d'atterraggio (divenuto completamente retrattile) e dalla forma dell'impennaggio verticale dei piani di coda.\nLa variante SBD-2 incorporava serbatoi autostagnanti (in metallo rivestito di gomma), due dei quali erano posti nelle semiali, per incrementare l'autonomia operativa. Le consegne di questi ultimi aerei vennero completate nel maggio del 1941.\nNel frattempo gli eventi della \"guerra lampo\" nel teatro europeo, avevano messo il luce l'importanza dei bombardieri in picchiata, soprattutto per l'apporto che lo Stuka aveva dato alla schiacciante e fulminea vittoria sulla Francia.\nFu cos\u00ec che, dopo un primo parere contrario, venne richiesta la fornitura di un nuovo quantitativo di Dauntless: l'ordine riguard\u00f2 la variante SBD-3, equipaggiata con una seconda mitragliatrice per il navigatore, con una migliore blindatura, un nuovo impianto elettrico e serbatoi autostagnanti di nuova generazione.\nLa versione SBD-4 venne consegnata sul finire del 1942 ed usufruiva di nuovi apparati di radionavigazione, di una nuova pompa di alimentazione elettrica e di un'elica pi\u00f9 efficiente. Le consegne di questa versione terminarono nell'aprile del 1943.\nIl passo successivo port\u00f2 alla versione SBD-5, sul quale fu installata la versione R-1820-60 del Cyclone, che ora raggiungeva i 1\u00a0200\u00a0hp; fu la versione di maggior produzione e, da uno di questi, motorizzato con un ulteriore aggiornamento del propulsore (questa volta, definito R-1820-66, sviluppava 1\u00a0350\u00a0hp) ebbe origine l'ultima versione di serie, denominata SBD-6.\nLa United States Army Air Force valut\u00f2 il Dauntless come poco interessante fin dalle prime apparizioni ed il successo dell'A-24 Banshee (il nome deriva dalla mitologia irlandese) non fu assolutamente pari a quello dei modelli imbarcati.\nLa produzione, basata su modelli identici a quelli per la U.S. Navy privati degli equipaggiamenti d'atterraggio, si attest\u00f2 su numeri decisamente pi\u00f9 ridotti.\nDescrizione tecnica.\nStruttura.\nIl Dauntless era un monomotore e monoplano ad ala bassa dalla struttura completamente metallica; solo il rivestimento delle superfici di comando era in tela. I due membri dell'equipaggio erano disposti in tandem, con la postazione del navigatore disposta in senso contrario a quello di volo; il tettuccio era in blindovetro e l'abitacolo riparato da una piastra blindata.\nMotore.\nIl motore, in tutte le versioni del velivolo, fu il Wright R-1820 Cyclone: motore radiale a 9 cilindri che, impiegato in diverse varianti, arriv\u00f2 col tempo a sviluppare una potenza di 1\u00a0350\u00a0hp.\nArmamento.\nL'armamento consisteva in due mitragliatrici frontali calibro 12,7\u00a0mm camerate per il munizionamento .50 BMG (12,7 \u00d7 99 mm NATO) annegate anteriormente nella fusoliera e sparanti attraverso il disco dell'elica; nella postazione del navigatore era previsto l'impiego di una terza mitragliatrice calibro 7,62 mm (nelle versioni dalla 3 in poi le mitragliatrici a disposizione del navigatore erano due, del medesimo calibro).\nIl carico offensivo di caduta era rappresentato da due bombe da 650 lb (295 kg) poste in piloni subalari ed una bomba da 1\u00a0600\u00a0lb (726\u00a0kg) posta sotto la fusoliera.\nIn base alle missioni ed alle necessit\u00e0, l'attacco sotto la fusoliera, in sostituzione della bomba, era in grado di ospitare un serbatoio supplementare di carburante, capace di 58 galloni (220 l).\nImpiego operativo.\nI primi Dauntless operativi furono i SBD-1 consegnati allo U.S. Marine Corps prima della fine del 1940; questi aerei furono anche i primi a vedere il combattimento nella seconda guerra mondiale. L'esordio non fu certamente dei pi\u00f9 felici dato che, giunti alle Hawaii a bordo della USS \"Enterprise (CV-6)\", furono distrutti al suolo durante l'attacco di Pearl Harbor del 7 dicembre 1941.\nDa allora in avanti i Dauntless portarono il proprio contributo in quasi tutti i teatri di guerra; i maggiori successi furono colti principalmente nel Pacifico e sotto le insegne della U.S. Navy.\nParadossalmente fu la versione terrestre a vedere per prima l'impiego in missione: gli A-24 dell'USAAC vennero inviati nelle Filippine e da qui spostati, dopo diverse vicissitudini, prima verso l'Australia e poi verso Giava.\nIl 17 febbraio 1942, finalmente, 7 Banshee attaccarono il porto di Bali: due furono abbattuti ed altri tre danneggiati in modo irreparabile. L'evacuazione di Giava mise fine alla prima esperienza di combattimento nei primi giorni di marzo.\nIl 7 maggio 1942 arriv\u00f2 il primo grande successo: a sei mesi esatti da Pearl Harbor, durante la Battaglia del Mar dei Coralli, i Dauntless della e della intercettarono e affondarono la portaerei giapponese \"Sh\u014dh\u014d\" e danneggiarono l'altra portaerei \"Sh\u014dkaku\". La battaglia, che cost\u00f2 l'affondamento della stessa \"Lexington\", tatticamente fu una sconfitta americana, ma strategicamente ferm\u00f2 l'operazione giapponese diretta contro Port Moresby, in Nuova Guinea, costituendo il primo il primo respingimento all'espansione nipponica nel Pacifico.\nIl mese successivo, precisamente il 4 giugno 1942, durante la Battaglia delle Midway i Dauntless della \"Enterprise\" affondarono, nel giro di soli sei minuti, le portaerei giapponesi \"Akagi\", \"Kaga\" e \"S\u014dry\u016b\" e danneggiarono gravemente la \"Hiry\u016b\" (che venne successivamente abbandonata ed affondata da un sottomarino giapponese). Era la svolta della guerra e la marina imperiale da quel momento non si sarebbe pi\u00f9 ripresa.\nQuesti successi, che non furono eguagliati nel corso della residua vita operativa, erano dovuti a diversi fattori ed alcune fortunate concomitanze: l'assenza di copertura della caccia in difesa delle portaerei (determinata dal valoroso sacrificio della prima ondata di Douglas TBD Devastator), la tempistica degli attacchi nel corso dello scontro (che videro i Dauntless attaccare le portaerei giapponesi quando i ponti e gli hangar erano pieni di bombardieri impegnati in operazioni di rifornimento ed armamento) e, non ultima, la tecnica di bombardamento.\nQuest'ultima, in particolare, determin\u00f2 ampie diversit\u00e0 nei risultati ottenuti: i piloti della U.S. Navy avevano sviluppato una tecnica di tuffo (definita \"\"Helldiving\", letteralmente \"tuffo del diavolo\") che li vedeva avvicinarsi a quote elevate (tra i 4\u00a0500 ed i 6\u00a0000 m), per prendere posizione quasi sulla verticale del bersaglio, sollevare il muso e, con l'apporto degli aerofreni, effettuare un mezzo \"tonneau\" ed iniziare la picchiata con angoli prossimi ai 70\u00b0. Dopo lo sgancio delle bombe, la manovra terminava con un movimento che risultava piuttosto agevole, in virt\u00f9 della solidit\u00e0 strutturale della macchina. In proposito \u00e8 significativo notare come, con lo stesso velivolo, i piloti dell'U.S. Marine Corps utilizzando la classica, ma pi\u00f9 lenta, tecnica di bombardamento (definita \"a scivolamento\") subirono perdite maggiori e senza ottenere risultati apprezzabili.\nNonostante questi successi, il Dauntless era comunque un velivolo piuttosto lento e non in grado di competere in quanto a manovrabilit\u00e0 con i caccia avversari. La sua vita operativa, bench\u00e9 gradualmente sostituito (con immenso dispiacere degli equipaggi) dal Curtiss SB2C Helldiver a partire dal 1943, si protrasse comunque fino al termine della guerra e vide altri prestigiosi successi (in particolare nella Battaglia del mare delle Filippine).\nEsemplari del Dauntless vennero forniti a forze aeree di diversi paesi alleati e con le insegne della Francia libera combatterono in Europa fino al giorno della resa tedesca.\nVersioni.\nA-24 Banshee.\nDati tratti da \"L'Aviazione\"\nCuriosit\u00e0.\nLa sigla SBD corrispondeva alla designazione del velivolo secondo quanto previsto dagli standard per la Marina (Scout Bomber Douglas). Come gi\u00e0 in altre occasioni gli equipaggi ebbero ad utilizzare, in modo pi\u00f9 o meno scherzoso, la sigla: in questo caso fu \"Slow But Deadly\"\" (\"lento ma mortale\")."}
{"id": "518827", "revid": "1543377", "url": "https://it.wikipedia.org/wiki?curid=518827", "title": "M48 (astronomia)", "text": "M 48 (conosciuto anche come Messier 48 o NGC 2548) \u00e8 un ammasso aperto visibile nella parte pi\u00f9 orientale nella vasta costellazione dell'Idra, sul confine convenzionale col l'Unicorno.\nDi facile osservazione, anche con un semplice binocolo, appare ben visibile con facilit\u00e0 da entrambi gli emisferi.\nOsservazione.\nM48 \u00e8 un oggetto relativamente semplice da individuare: sebbene si trovi infatti in una zona di cielo priva di stelle od oggetti di rilievo, la sua luminosit\u00e0 facilita la sua individuazione; sotto un cielo in buone condizioni meteorologiche infatti M48 \u00e8 visibile anche ad occhio nudo come un alone chiaro molto debole, mentre gi\u00e0 con piccoli telescopi si possono riuscire ad individuare una cinquantina di stelle. Anche al binocolo \u00e8 possibile risolvere alcune delle sue componenti principali, mentre con un telescopio amatoriale di piccole dimensioni il numero delle stelle visibili si moltiplica, arrivando a diverse decine; le sue dimensioni estese fanno s\u00ec che esso rientri a mala pena nel campo visivo dell'oculare.\nM48 si trova nell'emisfero australe, ma \u00e8 talmente prossimo all'equatore celeste da risultare visibile da tutte le aree popolate della Terra, anche le pi\u00f9 settentrionali; si trova circa una decina di gradi a sud della brillante stella Procione, sul bordo della Via Lattea. Il periodo migliore per la sua osservazione va da fine dicembre a tutto maggio.\nStoria delle osservazioni.\nM48 fu scoperto da Charles Messier nel 1771; egli fece tuttavia un errore nella riduzione dei dati, riportandone cos\u00ec una posizione errata nel suo catalogo, che lo fece diventare uno degli \"oggetti mancanti\" fino al 1959, quando venne identificato da T.F. Morris. Padre Webb descrisse quest'oggetto come un gruppo di stelle quasi uniforme con stelle di nona magnitudine e molte altre stelle pi\u00f9 deboli.\nCaratteristiche.\nQuesto ammasso si trova a circa 1500 anni luce dal sistema solare e dovrebbe contenere all'incirca 80 stelle fino alla magnitudine 13, di cui una cinquantina sono visibili anche con un binocolo o un piccolo telescopio. La regione pi\u00f9 densa del nucleo si estende per oltre 30 minuti d'arco, mentre le regioni esterne si estendono fino a 54'. L'ammasso possiede un diametro di circa 23 anni luce.\nLa stella pi\u00f9 calda di M48 \u00e8 di tipo spettrale A2, con magnitudine di 8,8; l'ammasso inoltre contiene tre giganti gialle di tipo spettrale G e K. Ha un'et\u00e0 stimata intorno ai 300 milioni di anni, un valore medio per questo tipo di oggetti; la sua distanza \u00e8 invece stimata sui 1500 anni luce ed \u00e8 dunque appartenente al nostro stesso braccio di spirale galattico, il Braccio di Orione."}
{"id": "518830", "revid": "121084165", "url": "https://it.wikipedia.org/wiki?curid=518830", "title": "Fibrinogeno", "text": "Il fibrinogeno \u00e8 una glicoproteina del plasma sanguigno sintetizzata dal fegato e dal tessuto endoteliale. Componente della cascata coagulativa, il fibrinogeno \u00e8 il fattore I.\nNel corpo umano, i valori che indicano la presenza normale di fibrinogeno sono da 200 a 400\u00a0mg/dL.\nIl fibrinogeno \u00e8 il precursore della fibrina, presente nel plasma sanguigno sotto forma di molecole proteiche, dimeriche, dalla massa molecolare di circa 340 000 Da. La molecola del fibrinogeno \u00e8 composta a sua volta da tre catene pi\u00f9 semplici di amminoacidi, indicate rispettivamente come A-alfa, B-beta, gamma. Le tre catene possono essere immaginate come poste l'una vicina all'altra, con una struttura approssimativamente lineare. Due \"triplette\" di catene si uniscono per la regione ammino-terminale per formare un'unica molecola di fibrinogeno. La struttura della molecola di fibrinogeno \u00e8 allungata e presenta tre \"nodi\" (regioni ingrossate): uno centrale, detto regione E, che contiene le estremit\u00e0 ammino-terminali delle catene, e due laterali, dette D.\nIl fibrinogeno \u00e8 essenziale nella coagulazione del sangue poich\u00e9 esso \u00e8 trasformato dalla trombina tramite un processo di polimerizzazione in fibrina necessaria alla formazione del trombo emostatico.\nI suoi valori possono venire alterati da infezioni gravi, presenza di emorragie, gravidanza e coagulazione intravascolare disseminata."}
{"id": "518831", "revid": "2202607", "url": "https://it.wikipedia.org/wiki?curid=518831", "title": "Curtiss SB2C Helldiver", "text": "Il Curtiss SB2C Helldiver fu un bombardiere in picchiata imbarcato monomotore, biposto, monoplano ad ala media, sviluppato dall'azienda aeronautica statunitense Curtiss-Wright Corporation nei tardi anni trenta e utilizzato principalmente dall'United States Navy durante la seconda guerra mondiale nel teatro del Pacifico.\nStoria del progetto.\nNel 1938, con il progetto del Douglas SBD Dauntless gi\u00e0 in fase avanzata, il Bureau of Aeronautics (BuAer), il dipartimento della United States Navy, la marina militare degli Stati Uniti d'America, deputato alla gestione del materiale e tecnologia della componente aerea, consapevole delle limitazioni del progetto della Douglas, poneva le basi per un suo successore.\nLa \"Request for Proposal\" inviata alle ditte aeronautiche richiedeva un bombardiere in picchiata che rispetto al Dauntless, doveva essere pi\u00f9 veloce, avere maggiore autonomia e trasportare un carico bellico pi\u00f9 elevato.\nTra i requisiti anche l'uso, come apparato propulsore, del motore Wright R-2600 Cyclone, un motore radiale a doppia stella con 14 cilindri, allora ancora in fase sperimentale e la possibilit\u00e0 di trasportare un carico bellico di stivato all'interno di un vano bombe in fusoliera. \nDelle sei proposte pervenute, il BuAer scelse quella della Curtiss come unica vincitrice nel maggio del 1939, ordinando un singolo prototipo e designandolo XSB2C-1.\nI test preliminari, svolti anche in galleria aerodinamica su un modello in scala dello XSB2C-1 a partire dal febbraio 1940, rivelarono un'eccessiva velocit\u00e0 di stallo e scarsa stabilit\u00e0 longitudinale. Furono quindi introdotte delle modifiche progettuali che portarono a un incremento della superficie alare da a .\nL'esigenza della marina statunitense di consentire su ogni ascensore (dimensioni per ) delle portaerei in servizio lo stazionamento contemporaneo di due velivoli (con semiali ripiegate) con un margine tutt'intorno di aveva costretto i progettisti della Curtiss a ridurre la lunghezza del nuovo velivolo, mentre d'altro canto il maggior carico bellico richiesto comportava un volume interno maggiore rispetto a quello del Dauntless. L'SB2C aveva il 60% in pi\u00f9 di potenza rispetto al Dauntless, ma era due volte pi\u00f9 pesante e pi\u00f9 lungo di .\nL'aumento di peso, dimensioni e potenza senza un corrispondente aumento in lunghezza (imposta dalle dimensioni degli elevatori), ebbe come conseguenza un'instabilit\u00e0 longitudinale intrinseca, che si tent\u00f2 di risolvere incrementando la superficie della deriva, intervento che si realizz\u00f2 due volte durante la vita operativa dell'Helldiver senza mai essere veramente risolutivo.\nL'aspetto tozzo che ne deriv\u00f2 valse all'Helldiver il soprannome affibbiato dai suoi equipaggi di \"Big-tailed Beast\" (\"bestia dalla grande coda\").\nA complicare ulteriormente il quadro, fu la richiesta della U.S. Navy di procedere rapidamente a una produzione di massa. Furono ordinati trecentosettanta SB2C-1 mentre il prototipo era ancora in fase di assemblaggio e poco dopo, con il primo esemplare di produzione ancora sulle linee di montaggio, l'ordine fu incrementato a quattromila esemplari, dei quali tremila dovevano essere costruiti dalla Curtiss, la quale quindi fu obbligata a realizzare una nuova linea di produzione presso la nuova fabbrica di Columbus, Ohio.\nIl 13 dicembre 1940 il prototipo XSB2C-1 (numero di serie 1748) fu completato nella fabbrica della Curtiss di Buffalo, NY.\nLo SB2C si presentava come un velivolo di linee convenzionali, con fusoliera a sezione circolare monoguscio. L'ala su due longheroni realizzata in quattro sezioni, due centrali fisse e due sezioni pi\u00f9 esterne ripiegabili, era costruita in alluminio con rivestimento in Alclad, con superfici di controllo rivestite in tela.\nGli ipersostentatori sul bordo d'attacco alare si estendevano automaticamente all'estrazione del carrello di atterraggio. L'armamento era costituito da due mitragliatrici calibro .50 (12,7 millimetri) situate sulla cappottatura motore e da altre due di simile calibro installate nelle semiali. All'armamento fisso in caccia, si aggiungeva una postazione posteriore manovrata dall'operatore radio/armiere su due mitragliatrici calibro .30 (7,62 millimetri). Il requisito originale era per una torretta simile a quelle utilizzate dall'aerosilurante TBF Avenger, poi sostituita da un sistema simile a quello del Dauntless.\nIl vano bombe poteva contenere una singola bomba da o due da senza modifiche, oppure una singola bomba da o un siluro Mk XVIII con un semplice kit di adattamento.\nLa potenza era fornita da un propulsore R-2600-8 Cyclone da . Il propulsore della Wright aveva gi\u00e0 superato la fase sperimentale, ma non era ancora in produzione e nel dicembre 1940 i problemi di sviluppo del motore si aggiunsero a quelli del prototipo XSB2C.\nCon tali premesse, non sorprendono i numerosi inconvenienti che funestarono i voli iniziali del prototipo XSB2C-1.\nIl primo volo avvenne il 18 dicembre 1940. Nel volo successivo, il 9 febbraio 1941, il prototipo fu seriamente danneggiato a causa della piantata del motore in atterraggio. Riparato il prototipo, i voli ripresero il 6 maggio per essere ancora una volta interrotti a causa del cedimento del carrello d'atterraggio.\nRientrato in fabbrica, i tecnici della Curtiss introdussero le modifiche necessarie a risolvere i vari problemi manifestatisi durante i voli di prova, sia quelli gi\u00e0 noti come l'instabilit\u00e0 longitudinale, sia quelli che si erano presentati per la prima volta come i fenomeni di \"buffeting\" dei piani di coda durante le picchiate ad alta velocit\u00e0.\nNel tentativo di risolvere la stabilit\u00e0 sull'asse verticale, fu ampliata la superficie dei piani di coda, mentre la lunghezza della fusoliera fu estesa di un allungando il castello motore.\nPer la risoluzione dei problemi relativi al \"buffeting\" dei piani di coda, fu presa la precauzione di ridurre tempi e angoli di picchiata.\nIl problema del surriscaldamento del Cyclone fu affrontato ampliando il numero dei flabelli di raffreddamento. Inoltre fu realizzata una presa d'aria separata per il radiatore dell'olio e vennero applicati dei manicotti (in inglese \"cuffs\") alla radice delle eliche allo scopo di incrementare il flusso d'aria all'interno della cappottatura motore.\nIl 21 dicembre 1941, durante un volo di test di picchiata dalla quota di con recupero al massimo numero di \"g\", la semiala destra e lo stabilizzatore cedettero durante la richiamata, con conseguente distruzione del prototipo mentre il collaudatore Raron Hulse riusc\u00ec a salvarsi con il paracadute.\nI voli di prova furono sospesi e il volo di collaudo del primo esemplare di produzione SB2C-1 avvenne solo cinque mesi dopo, il 30 giugno 1942.\nL'SB2C-1 differiva esternamente dal prototipo principalmente per la superficie del piano verticale che era stata ulteriormente ampliata. Tra le altre modifiche introdotte, il ritorno alle eliche senza manicotti, la rimozione dei portelli del ruotino di coda, il riposizionamento delle mitragliatrici dalla cappottatura motore alle ali e la sostituzione delle mitragliatrici binate con una mitragliatrice posteriore singola .\nIl collimatore a telescopio del prototipo fu sostituito da un classico mirino a riflessione, mentre nell'abitacolo fu installata l'antenna circolare per il radiogoniometro e sotto ciascuna semiala furono sistemati attacchi per bombe e l'antenna Yagi per il radar ASB (\"Air-Sea Battle)\".\nModifiche minori comprendevano l'introduzione del blindovetro per il parabrezza, la corazzatura di protezione per l'equipaggio e la semapizzazione dei serbatoi del combustibile.\nForgiati in alluminio sostituirono quelli in magnesio nella sezione centrale dell'ala.\nTutte le modifiche introdotte per assicurare la \"combat-readiness\" ebbero come conseguenza un ulteriore decremento delle prestazioni a causa dell'aumento del peso a vuoto.\nI voli di collaudo dei velivoli di serie rivelarono ancora una miriade di altri problemi (pi\u00f9 o meno gravi), ma per non ritardare la linea di produzione, fu deciso di introdurre una seconda linea di montaggio nella fabbrica di Columbus con l'unico scopo di introdurre le numerose modifiche richieste (raggruppate secondo standard identificati come Mod I, Mod II e Mod III) ai velivoli che uscivano dalla linea di produzione principale\nI primi duecento SB2C-1 di produzione furono quindi forniti secondo vari standard di modifica.\nGli esemplari portati allo standard Mod II differivano dal progetto originale per avere una singola mitragliatrice posteriore calibro invece delle due calibro , fu rimossa l'antenna circolare del radiogoniometro e variato il disegno del tubo di Pitot.\nI primi reparti a ricevere l'SB2C-1 furono il \"VS-9\" e il \"VB-9\" a bordo della portaerei \"USS Essex\", \"CV-9\". Purtroppo le prove condotte a bordo della portaerei furono cos\u00ec insoddisfacenti che la \"Essex\" salp\u00f2 in zona operazioni con ancora a bordo i Dauntless.\nLa stessa situazione si ripet\u00e9 con la portaerei gemella, la \"Yorktown\" (CV-10) costruita anch'essa come la Essex nei cantieri Shipbuilding Newport News, in Virginia. Anche la \"Lexington\" (CV-16) salp\u00f2 con la dotazione di Dauntless. Maggior successo ebbero le prove con i velivoli del \"VB-17\" a bordo della \"USS Bunker Hill\" (CV-17)' che avevano ricevuto in dotazione gli SBC2C-1 Mod. III. Il Mod.III tornava a installare la coppia di mitragliatrici calibro posteriormente, mente il ruotino di coda retraibile era sostituito da un modello fisso carenato.\nLa versione successiva fu la SB2C-1C con due cannoni da 20 mm nelle ali invece della quattro calibro.\nQuesta fu la prima versione usata estensivamente in combattimento, anche se erano trascorsi ben due anni e mezzo dal primo prototipo.\nSettecentosettantotto SB2C-1 furono costruiti dalla Curtiss, mentre la Canadian Car and Foundry produsse trentotto SBW-1 per l'U.S. Navy e ventotto SBW-1B per la Royal Navy. La Royal Navy non soddisfatta delle prestazioni dell'Helldiver, non lo impieg\u00f2 in combattimento. La Fairchild of Canada costru\u00ec cinquanta SBF-1 comparabili completamente con lo SB2C-1.\nLXSB2C-2 fu la versione idrovolante dello SB2C-1. Sviluppata per operare nel Pacifico del Sud, in teatri operativi dove non erano disponibili portaerei o aeroporti, l'XSB2C-2 fu ottenuto da un esemplare di serie SB2C-1 (numero di serie 00005) eliminando il carrello di atterraggio e sostituendolo con una coppia di galleggianti e una pinna ventrale nella parte finale della fusoliera.\nSebbene avesse tempi di decollo lunghi, il prototipo fu trovato soddisfacente e un ordine per duecentonovantaquattro esemplari fu emesso a met\u00e0 del 1943, da ottenere prelevando altrettanti SB2C-1 dalla linea di produzione della Curtiss a Columbus. I lunghi tempi necessari alla conversione e la costruzione nel frattempo di portaerei di scorta capaci di garantire la superiorit\u00e0 aerea nella zona di combattimento uniti alla rapidit\u00e0 con cui le unit\u00e0 Seabee della Marina degli Stati Uniti erano in grado di apprestare piste d'aviazione, fecero decadere l'esigenza e l'ordine per l'SB2C-2 fu cancellato nell'aprile del 1944.\nLa versione successiva fu la SB2C-3 che apparve nella primavera del 1944, dotata di un motore R-2600-20 da al decollo. L'elica tripala fu sostituita da un'elica quadripala priva di ogiva sul mozzo. I piloti apprezzarono la maggior potenza a disposizione, ma l'Helldiver restava comunque un aereo sotto potenziato.\nTra le ulteriori modifiche della versione SB2C-3 figuravano il diverso disegno della cabina per l'operatore radio/mitragliere e la modifica della struttura tra i due abitacoli.\nComunque, la novit\u00e0 pi\u00f9 importante fu l'adozione di freni aerodinamici di tipo perforato e bordo d'uscita seghettato, che divennero standard anche per le successive versioni. La modifica introdotta evitava i fenomeni di \"buffetting\" dei piani di coda durante la picchiata e migliorava il comportamento alle basse velocit\u00e0.\nAlcuni SB2C-3 furono dotati di radar \"APS-4\" la cui antenna era contenuta in un pod sotto la semiala destra. Il radar APS-4 sostituiva il precedente ASB con la sua antenna Yagi. Gli SB2C-3 dotati di radar APS-4 furono denominati SB2C-3E.\nLa Curtiss produsse millecentododici tra SB2C-3 e -3E, mentre la Canadian Car and Foundry ne produsse quattrocentotredici sotto la denominazione SBW-3.\nAltri centocinquanta SBF-3 furono costruiti dalla Fairchild of Canada. Gli esemplari canadesi vennero assegnati a unit\u00e0 di addestramento o impegnati come pattugliatori lungo le coste atlantiche degli Stati Uniti.\nLa versione prodotta in maggior numero di esemplari fu la SB2C-4 (con la sua variante -4E), distinguibile dalla precedente per la presenza dell'ogiva sul mozzo dell'elica. Anche l'abitacolo fu modificato, rimuovendo la vetratura trasparente tra la cabina del pilota e quella dell'operatore/mitragliere. Fu incrementata la capacit\u00e0 dell'armamento di lancio, con la possibilit\u00e0 di trasportare sotto ogni semiala cinque razzi da . Nelle ultime serie produttive, il gancio d'arresto fu sistemato esternamente, a causa di problemi di corrosione rinvenuti in presenza dei ganci di arresto alloggiati all'interno.\nLa Curtiss costru\u00ec duemilaquarantacinque SB2C-4 e -4E, mentre duecentosettanta SBW-4E furono prodotti dalla Canadian Car and Foundry, Ltd. Da parte sua la Canadian Fairchild complet\u00f2 altri cento SBF-4E.\nCon l'immissione in servizio della versione SB2C-4, l'U.S. Navy fu in grado, finalmente di completare la sostituzione del Dauntless a bordo delle portaerei d'attacco classe \"Essex (CV9)\", \"Enterprise (CV6)\" e \"USS Saratoga (CV-3)\".\nLe dimensioni dell'Helldiver non ne permisero per\u00f2 l'uso sulle portaerei leggere della classe \"Indipendence (ex Amsterdam) CVL22\" o sulle portaerei di scorta (\"CVE\").\nNonostante la cattiva fama delle prime versioni, l'SB2C-4 aveva una velocit\u00e0 di crociera maggiore di quella del TBM Avenger e un maggiore raggio d'azione, senza serbatoi ausiliari.\nL'SBD Dauntless era surclassato sotto ogni aspetto, tranne il raggio d'azione. Il Corsair poteva portare lo stesso carico bellico dell'Helldiver ad una maggiore velocit\u00e0, ma con un minor raggio d'azione.\nLa versione finale fu la SB2C-5, distinguibile esternamente per il tettuccio del pilota scorrevole e senza telaio. Con quest'ultima versione la Curtiss forn\u00ec alla U.S. NAVY un velivolo con elevati standard qualitativi. Il vano bombe fu allungato; la disposizione della strumentazione fu disposta in maniera pi\u00f9 razionale, su consolle laterali, secondo gli standard adottati da altri velivoli militari del periodo.\nTutti gli SB2C-5 furono dotati di radar AN/APS-4. La capacit\u00e0 di carburante interna fu incrementata di .\nDei duemilacinquecento SB2C-5 ordinati, ne furono costruiti novecentosettanta SB2C-5 da parte della Curtiss, prima che l'ordine venisse cancellato per la fine delle ostilit\u00e0. In aggiunta la Car and Foundry costru\u00ec ottantacinque SBW-5.\nCon la produzione avviata nel febbraio 1945, l'SB2C-5 arriv\u00f2 troppo tardi per partecipare alle operazioni contro il Giappone, per\u00f2 quando l'U.S. Navy unific\u00f2 gli squadron da bombardamento e aerosiluranti negli squadron di attacco, l'Helldiver ne divenne l'equipaggiamento standard fino al giugno 1949 quando fu sostituito dal Douglas A-1 Skyraider.\nIn ambito MDAP, la versione SB2C-5 fu fornita alla Francia, alla Grecia, all'Italia, al Portogallo e alla Thailandia. La Grecia li utilizz\u00f2 in combattimento durante l'insurrezione comunista del 1948, mentre Francia e Thailandia li utilizzarono in Indocina contro i guerriglieri Viet Minh. Gli Herlldiver francesi della \"Esc. 3.F\" decollarono dalla portaerei \"Arromaches\" durante la battaglia di Dien Bien Phu nel 1954.\nL'Italia utilizz\u00f2 gli Helldiver, denominati 'SC2-5' fino al febbraio 1959.\nUn tentativo di sviluppare una versione pi\u00f9 potente, dotata di un motore Wright R-2600-22 da e denominata 'XSB2C-6', rimase allo stadio di prototipo.\nA differenza della U.S. Navy, l'USAF aveva mostrato scarso interesse all'acquisizione di un bombardiere in picchiata.\nIl successo degli Stuka della Luftwaffe nel corso della Blitzkrieg, spinse gli alti comandi statunitensi a prendere in considerazione la nuova specialit\u00e0.\nFu normale rivolgersi alla consorella Marina che gi\u00e0 disponeva di aeromobili della specialit\u00e0. Pertanto il 31 dicembre 1940 fu piazzato un ordine per cento A-25A, designazione USAF per il SB2C-1A dell'U.S. Navy.\nIn previsione di un futuro ordine per tremila A-25A, la Curtiss fu invitata ad organizzare una nuova linea di produzione negli stabilimenti di St. Louis.\nIl primo A-25A di produzione vol\u00f2 il 29 settembre 1942, tre mesi dopo il primo SB2C-1 dell'U.S. Navy.\nI primi dieci A-25A avevano le ali ripiegabili, caratteristica che non fu mantenuta negli esemplari successivi.\nAlla fine del 1943, con la produzione dell'A-25A a pieno ritmo, l'USAF perse interesse all'utilizzo di un bombardiere in picchiata che proprio in quel periodo mostrava i suoi limiti anche in Europa e si trov\u00f2 quindi nella necessit\u00e0 di trovare un uso per i novecento A-25A gi\u00e0 prodotti dalla linea di produzione di St. Louis.\nLa proposta di consegnarne centocinquanta alla Royal Australian Air Force, non ebbe esito dopo che, ricevuti i primi dieci, la stessa RAAF rifiut\u00f2 l'offerta statunitense.\nLa soluzione fu trovata cedendone quattrocentodieci al Corpo dei Marines, inclusi i centoquaranta rifiutati dalla RAAF, che intendevano utilizzarli come bombardieri in picchiata dalle basi terrestri. Gli A-25A furono quindi retrofittati allo standard SB2C-1A. Gli SB2C-1A ex-A-25A non videro comunque mai il combattimento venendo utilizzati solo come addestratori. Gli A-25A rimanenti, identificati con la sigla RA-25A, furono utilizzati come addestratori o traino bersagli.\nTecnica.\n\"la descrizione tecnica \u00e8 riferita, quando non specificato diversamente, alla versione SB2C-5\"\nCellula.\nL'Helldiver era un monomotore di grandi dimensioni, interamente metallico.\nL'ala, su profili \"NACA 23017\" alla radice e \"NACA 23009\" all'estremit\u00e0, era a pianta trapezoidale, con un allungamento pari a 5,8 ed era suddivisa in quattro sezioni, con quelle pi\u00f9 esterne incernierate e ripiegabili a comando idraulico per facilitare lo stivaggio nelle portaerei. \nLa struttura resistente dell'ala era metallica, bilongherone, con rivestimento in duralluminio, mentre gli alettoni avevano rivestimento in tela. \nIl bordo d'attacco alare era dotato di alette Handley-Page avente lo scopo di ridurre la velocit\u00e0 di stallo e migliorare la manovrabilit\u00e0 dell'aereo alle basse velocit\u00e0, mentre sul bordo d'uscita alare tra fusoliera e alettoni erano presenti i freni aerodinamici costituiti da griglie metalliche forate aprentisi sopra e sotto l'ala.\nGli impennaggi, di tipo classico, erano costituiti da una deriva di grandi dimensioni che faceva parte integrante della fusoliera, e da un piano stabilizzatore fissato alla base della deriva. Le parti mobili dell'impennaggio erano a struttura metallica, ma con rivestimento in tela e munite di alette di compensazione.\nIl carrello era costituito da due gambe controventate che si retraevano per rotazione verso l'interno. Posteriormente era situato il ruotino di coda non retrattile e il gancio di coda abbassabile per l'appontaggio sulle portaerei.\nLa fusoliera semiguscio aveva sezione ellittica con struttura e rivestimento in duralluminio. La lunga cabina vetrata ospitava i due membri dell'equipaggio (pilota ed operatore radar/mitragliere). Il posto di pilotaggio anteriore era chiuso da una cappottina scorrevole all'indietro. Nell'abitacolo posteriore, coperto da una cappottina scorrevole in avanti, trovava posto il secondo membro dell'equipaggio, munito di replicazione degli strumenti principali, schermo radar e alcuni comandi quali quello del traino manica per i velivoli cos\u00ec modificati.\nMotore.\nIl motore era un Wright Cyclone R-2600-20 a 14 cilindri a doppia stella raffreddato ad aria con compressore che sviluppava a 2\u00a0800 RPM al decollo e a 2\u00a0600 RPM ad una quota di ed azionava un'elica quadripala metallica di 3,70 m di diametro.\nSistemi e impianti.\nL'impianto carburante era costituito da due serbatoi in ciascuna semiala rispettivamente da e e da un ulteriore serbatoio da situato nel tronco centrale della fusoliera, per una capacit\u00e0 complessiva interna di .\nPer missioni di ricognizione senza carico offensivo, l'Helldiver poteva disporre di tre serbatoi sganciabili da , di cui due sotto le semiali ed il terzo installato nel vano bombe, per un totale complessivo di .\nIl serbatoio dell'olio aveva una capacit\u00e0 di .\nLa strumentazione di bordo seguiva gli standard dell'epoca, mentre per la comunicazione e la navigazione erano disponibili un'ampia gamma di apparecchiature quali un trasponder IFF AN/APX-2B, un radiogoniometro AN/ARR-2A, ricetrasmettitori AN/ARR-2A.\nSistemi d'arma.\nL'armamento di bordo era costituito da due cannoni da 20 mm alari con 200 colpi per arma, e da due mitragliatrici disposte posteriormente con 2\u00a0000 colpi per arma.\nL'armamento offensivo variava secondo le missioni. Sotto le ali era possibile installare due bombe da , o oppure otto razzi HVAR da in appositi lanciatori Mk 5 Rocket.\nIl vano portabombe poteva ospitare una bomba da oppure un siluro Mk 13 del diametro di .\nLe versioni dell'Helldiver -4 e -5 erano dotate del radar di ricerca AN/APS-4 costruito dalla Western Electric in banda X, utilizzato per la ricerca e individuazione di naviglio di superficie e subacqueo. Il radar era trasportato in un pod situato sotto la semiala destra mentre lo schermo e gli apparati di controllo erano situati nell'abitacolo del secondo membro dell'equipaggio.\nPer facilitare le missioni di bombardamento in picchiata, era presente un sistema di puntamento e gestione dell'armamento AN/ASG-10 che consentiva di effettuare il bombardamento secondo la tecnica del \"toss bombing\" molto simile al successivo sistema \"LAMBS\".\nImpiego operativo.\nStati Uniti d'America.\nIl debutto in combattimento dell'Helldiver avvenne l'11 novembre 1943 quando i velivoli in dotazione al \"VB-17\", imbarcato sulla portaerei \"Bunker Hill\" (CV-17) facente parte della \"Task Force 50.3\" assieme alla \"Essex\" (CV-09) e all\"Independence\" (CVL-22), al comando del LCDR James E. 'Moe' Vose, attaccarono le postazioni giapponesi su Rabaul. Nel corso del raid fu affondato il cacciatorpediniere \"Suzunami\" e gli incrociatori \"Agano\" e \"Yubari\" furono danneggiati.\nSuccessivamente il \"TG 50.3\" si mosse verso le isole Gilbert dando avvio all'Operazione Galvanic, l'occupazione dell'isola di Tarawa (20-23 novembre 1943).\nIl \"VB-17\" era ancora l'unico reparto dell'U.S. Navy ad avere in dotazione trentuno Helldiver nel mese di febbraio 1944 in occasione dei raid sull'isola di Truk, nelle Isole Caroline nel corso dell'Operazione Hailstone (17 e 18 febbraio 1944).\nNel giugno successivo, in occasione della battaglia del Mare delle Filippine solo l\"Enterprise\" e la \"Lexington\" avevano ancora a bordo gli SBD Dauntless.\nGli SB2C-1 equipaggiarono le squadriglie \"VB-1\" (portaerei \"Yorktown\"), \"VB-2\" (portaerei \"Hornet\"), \"VB-8\" (che aveva sostituito il \"VB-17\" sulla portaerei \"Bunker Hill\"), \"VB-14\" (portaerei \"Wasp\"), \"VB-15\" (portaerei \"Essex\").\nAd ottobre, durante la battaglia del Golfo di Leyte tutte e nove i reparti da bombardamento della \"Task Force 38\" erano equipaggiati con gli Helldiver, nelle versioni -3 e -4.\nNel dopoguerra, con l'unificazione dei reparti di bombardamento e aerosiluranti in reparti di attacco (che cambiarono la denominazione da \"VB\" e \"VT\" a \"VA\") dell'U.S. Navy gli Helldiver, nella versione SB2C-5, divennero l'equipaggiamento standard fino al giugno 1949 quando furono sostituiti dal Douglas A-1 Skyraider. Ritirati dalla prima linea furono forniti ai reparti della Riserva. Comunque intorno alla met\u00e0 degli anni cinquanta gli Helldiver non facevano pi\u00f9 parte dell'inventario dei mezzi della Marina statunitense.\nAltri Paesi.\nLa Fleet Air Arm ricevette ventisei Helldiver con la legge Affitti e prestiti, su un ordine iniziale di quattrocentocinquanta.\nI velivoli furono prodotti dalla Canadian Car &amp; Foundry come SBW-1B (comparabile con la versione SB2-1C) e assunsero i numeri di serie da JW100 a JW125.\nConosciuti come Helldiver I iniziarono ad essere consegnati al reparto operativo, lo squadron \"1820 NAS\" costituito a Brunswick nel Maine nell'aprile del 1944. L'equipaggiamento iniziale fu di nove Helldiver, con un organico di otto piloti e otto osservatori.\nDopo l'iniziale familiarizzazione con il nuovo velivolo, il reparto fu trasferito presso la \"Naval Air Station\" di Squantum nel Massachusetts nel maggio del 1944 per completare il periodo di addestramento operativo, funestato da vari incidenti anche mortali Imbarcato sulla portaerei \"HMS Arbiter (D31)\" nel luglio del 1944, per far ritorno in patria, lo squadron \"1820 NAS\" (Naval Air Squadron) non ebbe occasione d'entrare in azione fino a che il reparto stesso, dopo la decisione di ritirare l'Helldiver dal servizio di prima linea, non fu sciolto nel dicembre successivo presso la RNAS (Royal Naval Air Station) di Burscough. Gli Helldiver 1 furono distribuiti tra i vari reparti di seconda linea della \"Fleet Air Arm\".\nL'ultimo Helldiver, serie JW115 serv\u00ec con la FAA fino al dicembre del 1945 con le insegne dello squadron 700 NAS a Middle Wallop, Hampshire\nL'A\u00e9ronautique navale ricevette nel 1950 quarantotto SB2C-5 ex-U.S. Navy,in sostituzione dei veterani SBD Dauntless, con i quali costitu\u00ec due squadriglie la \"3F\" e la \"9F\" destinati alle portaerei \"Arromanches\", gi\u00e0 HMS \"Colossus\" e alle due portaerei di scorta \"Bois Belleau\" (R 97) ex-\"USS Belleau Wood (CVL-24)\" e \"La Fayette\" ex USS \"Langley\".\nI due reparti dell'A\u00e9ronatique navale furono subito inviati in Indocina a supporto dell'esercito francese impegnato contro l'esercito rivoluzionario vietnamita, guidato dal generale V\u00f5 Nguy\u00ean Gi\u00e1p.\nGli Helldiver furono efficacemente impiegati nel periodo 1951-1954 in numerose missioni di supporto a terra, armati con razzi HVAR, bombe da e e bombe al napalm. Dopo la sconfitta francese nella battaglia di Dien Bien Phu, i due reparti rientrarono in madrepatria effettuando il passaggio sul Corsair o sul Grumman Avenger, mentre gli Helldiver superstiti, distribuiti tra i reparti \"1F\", \"2F\" e \"54F\" furono utilizzati per compiti di seconda linea fino al loro completo ritiro avvenuto nel 1958.\nLa Grecia ricevette quarantadue SB2C-5 in conto MDAP nel 1949, dopo che il Congresso degli Stati Uniti autorizz\u00f2 gli aiuti militari a quei paesi che erano in lotta con movimenti di guerriglia comunisti. I primi due SB2C-5 ricevuti nel giugno del 1949 furono usati per addestramento e familiarizzazione dei piloti della Hellenic Air Force di base a Larissa.\nA questi segu\u00ec una fornitura di altri venti velivoli nell'agosto del 1949. Con il completamento della fornitura fu formato a Larisa il 336 Mira.\nGli Helldiver furono impiegati durante la guerra civile greca, in attacchi contro le postazioni dei guerriglieri comunisti che operavano nel nord del paese. Gli SB2C-5 prestarono servizio nell'Aeronautica greca fino al 1953, quando furono sostituiti dagli F-84G.\nIl 4 aprile 1949 l'Italia \u00e8 tra le dodici nazioni firmatarie del Patto Atlantico. La partecipazione al Patto Atlantico \u00e8 la premessa per l'avvio da parte degli Stati Uniti, della cessione di materiale militare nell'ambito del programma MDAP con lo scopo di adeguare e standardizzare il materiale bellico delle nazioni costituenti l'alleanza occidentale.\nPer l'attivit\u00e0 antisommergibile, si prospetta la cessione all'Italia del Curtiss SB2C-5 Helldiver. Per la stessa attivit\u00e0 la Regia Aeronautica aveva utilizzato nel corso della guerra mondiale appena trascorsa, esclusivamente idrovolanti come il CANT Z.506, il CANT Z.501 e il Fiat R.S.14, in controtendenza rispetto all'aviazione delle altre marine occidentali che utilizzavano per lo stesso scopo, monomotori pluriposto imbarcati su portaerei o plurimotori da basi terrestri.\nNon pi\u00f9 in servizio nella U.S. Navy, il velivolo della Curtiss viene considerato come un velivolo di transizione utile all'addestramento di nuove tecniche operative per la lotta antisommergibile. L'Amministrazione americana decise di fornire in conto MDAP i Curtiss Helldiver all'Italia, alla Francia, alla Thailandia e alla Grecia.\nI primi ventiquattro Curtiss Helldiver destinati all'Aeronautica militare, la cui designazione \u00e8 stata cambiata da SB2C-5 in SC2-5 eliminando la B di \"Bomber\" in aderenza al Trattato di Pace, ancora in vigore, che negava all'Italia l'uso di bombardieri, trasportati dalla portaerei \"USS Mindoro (CVE-120)\" sbarcarono a Brindisi nel settembre del 1950.\nAssegnati temporaneamente alla Scuola Volo di Lecce, con questi velivoli venne costituito nel dicembre 1950 l'86\u00ba Gruppo Antisom che fu basato a Grottaglie una volta completati i lavori di adeguamento della pista e la costruzione delle infrastrutture necessarie. Mentre i piloti iniziavano la familiarizzazione con il nuovo velivolo, gli specialisti erano alle prese con i problemi di manutenzione secondo gli standard americani, particolarmente stringenti soprattutto per le apparecchiature elettroniche di cui l'Helldiver era dotato.\nComunque gi\u00e0 nell'aprile del 1951, l'86\u00ba Gruppo inizia la sua attivit\u00e0 all'estero con il rischieramento di dodici Helldiver sull'aeroporto di \u0126al Far a Malta a seguito della squadra navale dell'ammiraglio Massimo Girosi, per operare con reparti britannici.\nPurtroppo l'attivit\u00e0 di volo \u00e8 funestata dai primi incidenti, anche mortali. L'11 gennaio 1951 l'Helldiver (MM M80020) stalla in atterraggio, causando la morte del pilota, tenente Enrico Guerrisi. Il 12 febbraio successivo, l'Helldiver (MM 80025) finisce fuori pista, fortunatamente senza conseguenze per l'equipaggio, ma il velivolo subisce danni tali da dover essere radiato.\nPur funestata da altri incidenti (l'Helldiver MM 80032 il 22 giugno 1951, precipita dopo il decollo causando la morte del pilota, tenente Augusto Bertoli) l'attivit\u00e0 di volo continua intensa ed il livello addestrativo di piloti e specialisti \u00e8 tale da consentire la partecipazione alle esercitazioni interforze previste per l'estate del 1951, come quella che si svolse dall'8 al 19 luglio. Sei Helldiver si trasferirono da Grottaglie a Hy\u00e8res per partecipare ad una manovra congiunta tra le marine italiana, francese e statunitense.\nDal 9 al 18 agosto otto Helldiver si rischierano a Catania per partecipare all'esercitazione \"Bee Hive\" con navi inglesi ed americane. Ancora, dal 14 al 20 settembre, sei Helldiver, da Grottaglie, intervengono a supporto delle operazioni navali dell'esercitazione \"Italic 3\".\nNell'attivit\u00e0 di ricerca del naviglio sottomarino si procede sia a vista che utilizzando il radar AN/APS-4, vera novit\u00e0 per personale navigante e specialista, i cui schermi sono situati nell'abitacolo posteriore sotto il controllo del secondo membro dell'equipaggio.\nNel corso delle esercitazioni, si utilizzano anche le boe idrofoniche che vengono lanciate attorno al sommergibile intercettato, in modo da rilevarne costantemente gli spostamenti.\nIl 4 febbraio 1952 un Helldiver della 162^ Squadriglia ha un grave guasto al motore durante una missione addestrativa fra Pulsano e Gallipoli e il pilota, Ten. Bruno Albini, \u00e8 costretto ad un'atterraggio di fortuna sulla spiaggia di Manduria: l'osservatore, GM Nicola Fanelli, muore per l'impatto e il velivolo \u00e8 completamente distrutto. \nLa cessione di ulteriori sedici Helldiver in ambito MDAP tra il gennaio e il marzo del 1952, permette di trasferire a Catania-Fontanarossa, la 164\u00aa squadriglia che costituisce il primo nucleo del costituendo 87\u00ba gruppo antisom che nasce ufficialmente il 15 luglio del 1952 cui si unir\u00e0 successivamente la 165\u00aa squadriglia. L'attivit\u00e0 \u00e8 intensa e di conseguenza anche l'usura dei velivoli e gli incidenti.\nAlla data del 26 gennaio 1953, l'86\u00ba gruppo ha in carico ventitr\u00e9 Helldiver di cui nove efficienti mentre l'87\u00ba ne ha in carico undici, di cui sei efficienti.\nA partire da febbraio del 1953, L'87\u00ba gruppo inizia la transizione sui Lockeed PV-2 Harpoon, mentre si adegua l'aeroporto di Catania e si allestisce una sala strumentale munita di Link-Trainer, per l'addestramento del personale radarista e marconista. Via via che si rendono disponibili i bimotori, gli Helldiver vengono concentrati presso l'86\u00ba gruppo.\nNell'agosto del 1953, gli Helldiver donati dalla U.S. Navy alla Marina Militare passano a Grottaglie, dove sono presi in carico dall'86\u00ba gruppo.\nDall'inizio del 1954 tutti gli Helldiver sono concentrati a Grottaglie, mentre anche l'86\u00ba gruppo inizia la transizione sugli Harpoon con i quali viene costituita la 161\u00aa squadriglia.\nAd aprile del 1954 la dotazione di Helldiver ammonta a trentadue unit\u00e0 che iniziano a raggiungere i limiti di ore di volo.\nContinua comunque l'attivit\u00e0 operativa. Nel 1954 otto S2C-5 e altrettanti PV2, partecipano con quattordici navi e un sommergibile all'esercitazione \"Vito 2\" nelle acque del Mar Ionio.\nVia via che raggiungono i limiti delle ore di volo, gli Helldiver vengono radiati. Nel 1956, tre velivoli vanno perduti per incidenti di volo, anche mortali.\nCon l'arrivo dei nuovi Grumman S-2 Tracker, gli Helldiver sono relegati alla sola attivit\u00e0 di traino manica per l'addestramento contraereo delle unit\u00e0 della Marina e dell'Esercito. Per questa attivit\u00e0 all'inizio del 1958, l'86\u00ba gruppo ha in carico tredici superstiti Helldiver con un'efficienza media di sette velivoli.\nGli ultimi Helldiver saranno radiati nei primi mesi del 1959.\nDopo le dure condizioni del Trattato di pace, con l'ammissione dell'Italia nel Patto Atlantico e l'avvio da parte statunitense degli aiuti militari alle Nazioni alleate (Mutual Defense Assistance Program), per la Marina Militare si prospetta, come accaduto per la Francia, la possibilit\u00e0 di ottenere una portaerei tra quelle in surplus dell'U.S. Navy e finalmente riuscire a soddisfare il desiderio per una componente aerea autonoma, sempre negato per ragioni politiche, di carenza di risorse e vincoli legislativi. Nel 1950 il ministro della Difesa Randolfo Pacciardi invi\u00f2 a Washington il Capo di stato maggiore della Marina Militare Ammiraglio Emilio Ferreri, per trattare la cessione delle unit\u00e0 da richiedere agli americani, tra cui figuravano due portaerei di scorta e la relativa dotazione di velivoli imbarcati.\nCi si rese subito conto che i costi di gestione, tralasciando le difficolt\u00e0 di ordine politico e giuridico, superavano le possibilit\u00e0 del bilancio della Marina Militare. Rimaneva comunque aperta la possibilit\u00e0 di costituire una componente aerea basata a terra con compiti prevalentemente navali e antisom.\nNel novembre 1950 un gruppo di quindici ufficiali della Marina Militare, suddiviso in tre sezioni, fu inviato in addestramento negli Stati Uniti presso la Naval Air Station di Corpus Christi, in Texas, per conseguire il brevetto di pilota e l'abilitazione su portaerei. Il reparto addestrativo \u00e8 il \"VA-5\" datato di velivoli Douglas Skyraiders.\nSul locale aeroporto di Cabaniss Field, l'U.S. Navy consegna a piloti e specialisti italiani due Curtiss SB2C-5 Helldiver come prima dotazione per un costituendo reparto aereo della Marina Militare. La consegna ha carattere ufficioso, al di fuori della fornitura MDAP per l'Aeronautica Militare.\nIl personale italiano ottenuto il brevetto di volo nell'estate del 1952, nell'ottobre successivo completa quindi l'addestramento avanzato ed ognitempo ed effettua il passaggio sull'Helldiver, gi\u00e0 in dotazione all'86\u00ba gruppo antisom, che comprende anche decolli da portaerei e appontaggi.\nSulle fusoliere degli Helldiver, con la caratteristica livrea blu scuro dell'U.S. Navy, spiccano le ancore stilizzate dipinte sulla coccarda nazionale e lo stemma delle repubbliche marinare sulla deriva. \nGli Helldiver conservano il gancio di arresto, rimosso invece sugli esemplari forniti all'Aeronautica Militare e assumono le matricole I-01 e I-02. Gli ufficiali della Marina abilitati sono i tenenti di vascello Cottini e Volpe, il sottotenente di vascello Paramithiotti, i guardiamarina Saccardo, Cali, Valente.\nIl 10 novembre 1952 Volpe e Valente trasferiscono gli Helldiver sulla base di Norfolk e il 1\u00ba dicembre velivoli e piloti sono imbarcati sulla portaerei USS Midway (CV-41) diretta nel Mediterraneo.\nDurante la navigazione, s'intuisce dagli ordini contraddittori che provengono dallo Stato Maggiore Marina, che in Italia l'opposizione alla creazione di una Aviazione Navale \u00e8 ancora forte.\nComunque, il 19 dicembre 1952, al largo di Marsiglia i due Helldiver decollano dalla Midway con la scorta di otto F9F-5 Panther del \"VF-61\".\nIn prossimit\u00e0 dell'isola d'Elba, al limite dello spazio aereo italiano, la scorta lascia i due Helldiver, che senza un piano di volo e ausili di navigazione, sono costretti a navigare a vista finch\u00e9 atterrano sull'aeroporto di Napoli-Capodichino.\nPer evitare il sequestro dei velivoli, del tutto sconosciuti alle autorit\u00e0 aeronautiche italiane i due piloti della Marina li parcheggiano nella zona aeroportuale riservata all'amministrazione statunitense, di fatto proprietaria degli aeromobili. I due Helldiver restano accantonati sull'aeroporto di Napoli-Capodichino finch\u00e9, incorporati nell'AMI, ricevettero le matricole MM4698 e MM4699, venendo ceduti nell'agosto del 1953 all'86\u00ba gruppo di Grottaglie.\nIl Portogallo ricevette ventiquattro Curtiss SB2C-5 insieme con parti di ricambio e accessori nel 1950.\nDi stanza sulla base del Centro de Avia\u00e7\u00e3o Naval de S\u00e3o Jacinto, gli Helldiver ricevettero le sigle da AS-1 a AS-24 operando come mezzi antisom alle dipendenze della Marina Portoghese fino al 1952.\nSuccessivamente furono trasferiti alla For\u00e7a A\u00e9rea Portuguesa che li utilizz\u00f2 a partire dal 1953 presso la base N.5.\nNel 1954 gli aeromobili furono trasferiti nella base n. 6 Montijo vicino a Lisbona da dove operarono fino al loro ritiro avvenuto nel 1956..\nIl 29 giugno 1951 sei SB2C-5 furono ceduti alla Royal Thai Air Force. Inviati a bordo della portaerei di scorta \"Cape Esperance (CVE-88)\", gli Helldiver thailandesi effettuarono missioni di attacco e bombardamento contro guerriglieri comunisti finch\u00e9 furono ritirati dal servizio attivo nel 1957.\nVersioni.\nProdotti dalla Curtiss-Wright negli Stati Uniti d'America: \nProdotti da Fairchild Aircraft e Canadian Car and Foundry in Canada:\nEsemplari attualmente esistenti.\nUn esemplare di SB2C-5 (numero di serie 83589) \u00e8 conservato in condizioni di volo, in Texas, appartenente alla \"Commemorative Air Force\" gi\u00e0 \"Confederate Air Force\", un'organizzazione non profit statunitense che restaura velivoli storici esibendosi in manifestazioni aeree negli Stati Uniti e in Canada."}
{"id": "518836", "revid": "1305772", "url": "https://it.wikipedia.org/wiki?curid=518836", "title": "Theme Hospital", "text": "Theme Hospital \u00e8 un videogioco gestionale di simulazione di un ospedale, sviluppato da Bullfrog Productions e pubblicato dalla Electronic Arts per MS-DOS e Microsoft Windows nel 1997.\nNel 1998 \u00e8 stata effettuata una conversione per PlayStation. Nel 2007 la Codemasters ha pubblicato \"Hospital Tycoon\", considerato dalla critica \"un remake di \"Theme Hospital\"\". A partire dal 31 gennaio 2008 \u00e8 disponibile per PlayStation 3 e PlayStation Portable tramite PlayStation Network. Dal 2012 \u00e8 possibile acquistare la versione per Microsoft Windows e macOS presso GOG.com. Nel 2015 la versione per Windows \u00e8 stata inserita su Origin e temporaneamente resa disponibile per il download gratuito.\nNel gioco \u00e8 presente solo l'annunciatrice come unica voce parlante; nel caso dell'edizione italiana, tale voce \u00e8 doppiata da Grazia Verasani.\nModalit\u00e0 di gioco.\nIl giocatore ha il compito di costruire gli opportuni reparti necessari per l'accettazione, la diagnosi e la cura dei pazienti, anche in situazioni di emergenza. L'interno dell'ospedale, inizialmente un edificio vuoto, viene mostrato con visuale isometrica con livello di zoom variabile e le persone al suo interno si muovono in tempo reale.\nIl fulcro del gioco consiste nella costruzione delle stanze, che devono essere opportunamente disposte ed equipaggiate. I reparti devono presentare staff sanitario preparato e macchinari funzionanti. All'interno dell'ospedale \u00e8 inoltre importante mantenere la pulizia delle stanze, fornendo opportuni servizi igienici, evitare lunghe code di attesa e fornire le stanze di piante, termosifoni e distributori automatici. Anche lo staff necessita di un'apposita sala del personale.\nNonostante non abbia il controllo diretto sullo staff ospedaliero o sui pazienti che frequentano l'ospedale, il giocatore pu\u00f2 assumere o licenziare dottori, infermieri, receptionist e inservienti, modificarne il salario o trasferirli da un locale all'altro.\nAd ogni livello \u00e8 fornito un esiguo budget e un edificio vuoto da costruire in un tempo limitato e da amministrare in maniera tale da soddisfare alcuni requisiti: equilibrio finanziario, numero di cure erogate, valore economico dell'ospedale, reputazione della struttura e percentuale di pazienti curati con successo. Una volta soddisfatti i criteri, una comunicazione da parte del Ministero della Salute notificher\u00e0 la possibilit\u00e0 di proseguire ad un livello successivo in cui verr\u00e0 fornito un ospedale di dimensioni maggiori, tuttavia con pi\u00f9 malattie e situazioni di emergenza da amministrare.\nIl numero di clienti in arrivo all'ospedale dipende, in parte, dalla sua reputazione e dal costo dei trattamenti medici. Sebbene la maggior parte delle malattie sia curata nel reparto Farmacia, alcuni malanni, come \"Ossa rotte\", \"Iperlingua\" e \"Calvizie\", necessitano di stanze dotate di particolari macchinari.\nIl livello finale del videogioco contempla tutte le malattie presenti nei precedenti scenari ed \u00e8 caratterizzato da frequenti emergenze e requisiti di vittoria estremamente elevati.\nReparti.\nLe stanze in Theme Hospital sono suddivise in quattro categorie, in base alle mansioni che si svolgono al loro interno: Diagnosi, Trattamento, Clinica e Attrezzature.\nDescrizione di alcuni reparti del gioco.\nL'ambulatorio \u00e8 una sala di dimensioni variabili contenente almeno una sedia, una scrivania e uno schedario, oltre che ad altri oggetti opzionali. Questa \u00e8 la sala pi\u00f9 importante di tutto il gioco dato che i pazienti che arrivano devono necessariamente fare una diagnosi nell'ambulatorio. Per il funzionamento dell'ambulatorio \u00e8 necessario un medico anche senza alcuna specializzazione. Dopo esser stato visitato nell'ambulatorio, il paziente pu\u00f2 essere immediatamente curato o controllato meglio tramite altre diagnosi.\nLa sala personale, atta a far riposare il personale dell'ospedale \u00e8 una stanza di dimensioni variabili, composta da un accessorio indispensabile (un divano giallo) e da alcuni oggetti opzionali tra i quali almeno una TV, un biliardo, una console da videogioco (solo nei livelli pi\u00f9 avanzati), delle piante, un estintore e dei termosifoni. Dopo un riposo completo, il personale ritorna automaticamente nella stanza in cui lavora. La costruzione di una sala personale \u00e8 molto importante, perch\u00e9 un personale molto stanco combina disastri all'interno dell'ospedale, compromettendo quindi lo svolgimento corretto delle terapie.\nQuesta sala, costruibile solo nei livelli pi\u00f9 avanzati, pu\u00f2 essere di dimensioni variabili e comprende oggetti necessari (un proiettore ed una sedia) e non necessari (piante, estintori, cestini, scheletri, librerie e termosifoni). La stanza \u00e8 occupata da uno o pi\u00f9 dottori e da un dottore consulente; quest'ultimo svolge la funzione di insegnante, e porta avanti le lezioni necessarie a far passare i suoi allievi da assistenti a dottori, o da dottori a consulenti. Il consulente si occupa anche di istruire gli allievi relativamente alla propria specializzazione, rendendoli cos\u00ec a loro volta psichiatri, ricercatori o chirurghi.\nQuesta sala appartiene alla categoria delle cliniche, ed \u00e8 composta da un macchinario (detto \"affettatrice\") che ha bisogno di una saltuaria manutenzione, e di un dottore che la utilizzi; la sala pu\u00f2 anche essere abbellita con alcuni oggetti (piante, cestini, estintori e termosifoni). Viene utilizzata per curare i pazienti affetti dalla malattia \"iperlingua\", e il meccanismo consiste nell'inserire la lingua malata nella fenditura del macchinario e, girando una manovella, tagliarla per riportarla alle dimensioni corrette.\nQuesta sala, ove \u00e8 necessaria la presenza di un'infermiera, appartiene alla categoria \"trattamento\" ed \u00e8 composta da almeno un letto e una scrivania, e pu\u00f2 essere abbellita con pi\u00f9 letti, cestini, termosifoni e piante. La sala serve per tutte quelle situazioni in cui \u00e8 richiesto un certo periodo di degenza, necessario per curare alcune malattie, o per certe diagnosi; se \u00e8 presente una sala operatoria, i pazienti che hanno bisogno di essere operati devono obbligatoriamente stare un po' di tempo all'interno della corsia. Entrato nella sala (che deve essere necessariamente grande, perch\u00e9 i letti occupano spazio), il paziente viene accompagnato nel letto, e vi resta per il tempo necessario a ricevere la diagnosi, la cura o il trattamento preoperatorio a seconda dei casi.\nQuesta sala appartiene alla categoria delle cliniche e la sua utilit\u00e0 risiede nella sola guarigione dalla malattia delle ossa rotte. Un'infermiera fa sedere il paziente, che si presenta ingessato alla testa, a una gamba o ad un braccio, e la macchina, una volta chiuso il paziente all'interno, provvede a togliergli il gesso.\nQuesta sala, che appartiene al gruppo delle cliniche, serve a guarire dalla testa gonfia. Al paziente, che si presenta con una testa gigantesca, viene fatta esplodere la testa con uno spillone e poi rigonfiata attraverso un compressore. Per il funzionamento di questa macchina \u00e8 necessario un medico generico.\nQuesta sala, appartenente alle cliniche, serve per guarire dalla calvizie. Un medico fa sedere il paziente (calvo) su una poltrona molto futuristica, e un casco simile a quello dei parrucchieri si poggia sulla testa del paziente, finch\u00e9 il casco si solleva e il paziente si rialza con un'invidiabile chioma in stile Elvis Presley.\nIn questa sala, appartenente alla categoria Trattamenti, si eseguono le operazioni chirurgiche. Funziona solo in presenza di due medici specializzati in chirurgia, e si curano malattie come costolette, cuore infranto, calcoli renali, calcoli gassosi, noci perforate etc...\nQuesta sala ha funzioni terapeutiche e diagnostiche, in quanto il medico specializzato in psichiatria potr\u00e0 collaborare ad individuare la malattia del paziente, oppure curare disturbi come la sindrome di Elvis, la nostalgia di III grado, il riso infettivo, le mani sudate etc...\nQuesta sala pu\u00f2 essere gestita solo dalle infermiere, ed ha la funzione di preparare medicinali per curare alcuni tipi di disturbi come la colonite, la grattarola, la trasparenza, l'invisibilit\u00e0 etc...\nQuesta clinica \u00e8 utile ai malati di Cespuglite, che ha come sintomi evidenti il corpo interamente ricoperto di peli. Un medico invita il paziente a salire su uno strumento che scaricher\u00e0 sul paziente una violenta scossa elettrica che brucer\u00e0 completamente i peli in eccesso. Questa macchina necessita di manutenzione da parte di un inserviente.\nQuesta clinica serve ai malati di Radiazione Grave, i cui affetti si presentano in ospedale avvolti da un alone verde. Un dottore li far\u00e0 sistemare in questo macchinario, che provveder\u00e0 a fare una doccia decontaminante. Necessita anch'essa di manutenzione da parte di un inserviente.\nQuesta clinica serve per guarire dalla gelatinite, un'orrenda malattia che fa diventare il corpo del malato molliccio e instabile. Un medico far\u00e0 salire il paziente in cima a questo macchinario, che provveder\u00e0 a sfilare lo scheletro dal corpo del malato, ricomporlo, e ricoprirlo con la carne del paziente che torner\u00e0 sano dopo questo trattamento \"splatter\".\nCloni.\nIl primo tentativo di analizzare il codice di Theme Hospital risale al 2008. Tramite ingegneria inversa Alexander Gitter ha documentato la struttura dei file della versione per PC del videogioco.\nOpenTH.\nNel 2009 sono nati alcuni progetti per sviluppare un clone open source: a febbraio viene sviluppato \"OpenTH\", a luglio \"CorsixTH\" e ad ottobre viene creato \"Java Hospital\".\nCorsixTH.\nCorsixTH \u00e8 scritto in C++ e Lua. Disponibile per Linux, Microsoft Windows e macOS, il suo codice \u00e8 sotto licenza MIT. Nel 2012 \u00e8 stato effettuato un port gratuito per Android ed uno, a pagamento e non autorizzato, su Google Play."}
{"id": "518837", "revid": "77358", "url": "https://it.wikipedia.org/wiki?curid=518837", "title": "Trombo emostatico", "text": ""}
{"id": "518842", "revid": "1305772", "url": "https://it.wikipedia.org/wiki?curid=518842", "title": "Infinite Jest", "text": "Infinite Jest \u00e8 un romanzo dello scrittore americano David Foster Wallace, pubblicato nel 1996. L'opera, lunga oltre le mille pagine, si segnala per un'intricata ed inusuale struttura narrativa, caratterizzata dalla presenza labirintica di molteplici narratori e da una cronologia interna fortemente frastagliata e non lineare, sorretta da un'imponente mole di note narrative (se ne contano 388, molte delle quali note di ulteriori note), fungenti da collante tra vari livelli della narrazione e, allo stesso tempo, da caleidoscopico strumento d'approfondimento alle tematiche affrontate. \nAmbientato perlopi\u00f9 a Boston in un futuro imprecisato ma non troppo lontano dal periodo in cui fu pubblicato, il romanzo tocca una vastissima gamma di argomenti, quali il tennis inteso come metafora dell'agonismo intrinseco nello stile di vita medio della societ\u00e0 americana e delle \"infinite soluzioni in uno spazio finito\", la dipendenza dalle sostanze stupefacenti ed i relativi programmi di recupero e riabilitazione (vero fulcro su cui ruota la maggior parte delle vicende), gli abusi sui minori, la pubblicit\u00e0 ed il suo rapporto dialettico con il tessuto sociale, l'intrattenimento popolare nelle sue forme maggiormente parossistiche ed alienanti, le pi\u00f9 disparate teorie cinematografiche e, attraverso la vicenda d'un gruppo secessionista quebecchese illustrata nel libro, il complesso rapporto dell'identit\u00e0 nazionale e dei suoi processi gestativi.\nReputato un romanzo enciclopedico, per la complessit\u00e0 e vastit\u00e0 della sua struttura e dei temi trattati, si accosta, come altre opere dell'autore, alle correnti letterarie postmoderne del realismo isterico e dell'Avantpop.\nGenesi dell'opera.\nWallace cominci\u00f2 a lavorare a \"Infinite Jest\" tra il 1986 e il 1989. Tra il 1991 e il 1993 complet\u00f2 il manoscritto; alcune parti del romanzo apparvero a partire da quell'anno su numerose riviste letterarie statunitensi.\nWallace invi\u00f2 il manoscritto - che nella prima stesura era lungo 1600 pagine - alla casa editrice Little, Brown and Company. L'editor che segu\u00ec la pubblicazione di \"Infinite Jest\", Michael Pleitsch, oper\u00f2 alcuni tagli al romanzo, che Wallace accett\u00f2 a malincuore. In una lettera datata 22 dicembre 1994, Pleitsch scrisse all'autore:Wallace decise di inviare una copia del manoscritto al suo collega e amico Steven Moore, che lo aiut\u00f2 a selezionare le parti da tagliare. Il romanzo fu poi pubblicato il 1\u00ba febbraio 1996.\nStoria editoriale.\nIl romanzo prende il nome, almeno in parte, da un verso dell\"'Amleto\", in cui il principe danese fa riferimento a Yorick, il buffone di corte: \"Ahim\u00e8, povero Yorick! L'ho conosciuto, Orazio: un compagno di scherzi infiniti\" (\"infinite jest\", in lingua originale). A tale citazione si fa allusione molte volte, dato che la compagnia cinematografica di James Incandenza si chiama \"Poor Yorick Productions\".\nDurante la stesura, Wallace aveva scelto il titolo temporaneo di \"A failed entertainment\". A tal proposito, l'autore ebbe a dichiarare:\nL'editore scelse come copertina un'immagine in cui il titolo appariva nel cielo, avvolto dalle nuvole. Wallace avrebbe preferito, stando alle dichiarazioni di David Lipsky, una foto di Fritz Lang che dirige la sua troupe durante le riprese di \"Metropolis,\" foto di cui tra l'altro si parla nelle pagine finali del libro.\nTrama.\nLe vicende ruotano attorno alla cartuccia smarrita di un film (a cui spesso si fa riferimento come \"l'Intrattenimento\") intitolata \"Infinite Jest\" dal suo autore, James Incandenza: la visione del film produce un vero e proprio piacere fisico, talmente intenso che i suoi ignari spettatori dopo pochi istanti diventano catatonici e perdono qualsiasi interesse per tutto ci\u00f2 che non sia l'infinita visione del film.\nLa cartuccia rappresenta l'incarnazione estrema della dipendenza, uno dei temi centrali del romanzo, che si svolge in gran parte nell'accademia di tennis fondata da Incandenza (l'ETA, situata nei sobborghi di Boston) e nell'attigua casa di recupero e reinserimento per tossicodipendenti (l'Ennet House) in cui presta servizio Don Gately, un ex ladro d'appartamenti e tossicodipendente in via di reinserimento.\nNel mondo futuristico del romanzo, il Nord America \u00e8 uno stato unico composto dagli Stati Uniti, dal Canada e dal Messico denominato Organization of North American Nations. Le grandi imprese acquistano il diritto di dare il nome a ciascun anno del calendario e quelli che una volta erano gli Stati Uniti del nord est sono diventati un'enorme e insalubre discarica annessa al Quebec, conosciuta come \"La Grande Concavit\u00e0\", in cui confluiscono le scorie di un processo di produzione energetica noto come \"anulazione\". Di converso, il Canada tende a non voler riconoscere il territorio come proprio (per ovvi motivi): si tratta, insomma, di una terra di nessuno.\nTempo Sponsorizzato.\nNel futuro rappresentato nel romanzo, la spietata ricerca di nuovi mercati ha creato un mondo in cui, per decreto dell'ONAN, gli anni prendono il nome unicamente dal loro sponsor aziendale.\nGran parte della storia di \"Infinite Jest\" ha luogo nell'Anno del Pannolone per Adulti Depend, o A.P.A.D., che \u00e8 probabilmente l'anno gregoriano 2009, essendo l'Anno dell'Upgrade per Motherboard il 2007. Il critico Stephen Burn, nel suo libro su \"Infinite Jest\", argomenta in modo convincente che l'A.P.A.D. corrisponde al 2009: la Rivolta Linguistica del MIT (fomentata dai Grammatici Militanti del Massachusetts, di cui fa parte anche Avril) si verifica nel 1997 (vedi nota 24 e in particolare pag. 1314) dodici anni prima dell'A.P.A.D. (cfr. nota 60). A sostegno dell'ipotesi che l'A.P.A.D. sia il 2009 \u00e8 anche il fatto che nel testo \u00e8 esplicitato il giorno della settimana in cui cade l'11 novembre A.P.A.D., ossia il mercoled\u00ec (cfr. pag. 749); l'11 novembre cade di mercoled\u00ec proprio nel 2009.\n\u00c8 per\u00f2 anche possibile che l'A.P.A.D. sia l'anno gregoriano 2008, siccome Matty Pemulis compie 23 anni proprio nell'A.P.A.D. (pag. 908). Il padre di Matty e Michael \"era arrivato a Lenster [...] nel 1989. Matty a quel tempo aveva tre o quattro anni\" (pag. 909). Se Matty aveva compiuto quattro anni nel 1989, ci\u00f2 significa che \u00e8 nato nel 1985, ovverosia compie 23 anni nel 2008.\nMa \u00e8 anche possibile che Wallace abbia deliberatamente mantenuto la corrispondenza del tempo sponsorizzato al calendario gregoriano volutamente fluida e vaga nelle oltre 1400 pagine del libro.\nEventi principali.\nQui di seguito si presentano gli eventi nell'ordine in cui sono raccontati, dunque il libro inizia con quello che \u00e8 l'ultimo evento della storia nell'ordine cronologico.\nAl colloquio di ammissione dell\u2019adolescente Hal Incandenza all\u2019Universit\u00e0 dell\u2019Arizona, i decani dell\u2019universit\u00e0 sono preoccupati del fatto che Hal possa aver imbrogliato nella sua domanda di ammissione, risultata di qualit\u00e0 estremamente notevole. Hal prova a spiegare che la domanda \u00e8 autentica, ma sembra avere qualche tipo di crisi o episodio psicotico ed \u00e8 portato all\u2019ospedale. Hal ha sempre avuto difficolt\u00e0 a comunicare con suo padre, James, morto suicida. Le loro conversazioni finivano con Hal che soffocava. Hal condivide la sua stanza - all\u2019Enfield Tennis Academy di Enfield, Massachusetts, un college privato che \u00e8 contemporaneamente liceo e accademia di tennis \u2013 con il fratello Mario, che ha una disabilit\u00e0 mentale. Hal parla al telefono col fratello Orin, ma cade la linea.\nIl fratello di Hal, Orin \u00e8 un giocatore dell\u2019NFL che sta avendo incubi su sua madre, Avril. Hal ha sviluppato una segreta dipendenza dalla marijuana, e spende molto del suo tempo a stare fatto segretamente nella Stanza delle Pompe dell\u2019aria dell\u2019E.T.A. Il padre di Hal era il primo preside dell\u2019E.T.A.; dopo la sua morte, suo cognato Charles Tavis ha preso il suo posto. Charles e Avril avevano una relazione e Charles \u00e8 probabilmente il vero padre di Mario. Sia James che suo padre, James Sr., erano stati giocatori di tennis giovanili di talento. James Jr. consegu\u00ec un PhD in fisica ottica e cominci\u00f2 a fare film di avant-garde. La madre di Hal, Avril Incandenza, \u00e8 una donna del Qu\u00e9bec, e il suo matrimonio con James le ha permesso di assicurarsi la VISA statunitense, dopo aver incontrato difficolt\u00e0 a causa del suo coinvolgimento giovanile con separatisti del Qu\u00e9bec. James aveva 54 anni quando si uccise.\nL\u2019attach\u00e9 medico del Principe Q-, il Ministro Saudita dell\u2019Intrattenimento da Casa, vuole rilassarsi alla fine della giornata guardando un film. Trova una cartuccia senza descrizione che gli \u00e8 stata inviata per posta, e la mette nel Teleputer (TP) per guardarla. Don Gately \u00e8 un tossicodipendente di 27 anni, che svaligia case per finanziare la sua dipendenza. Irrompe nella casa di Guillaume DuPlessis e per sbaglio lo uccide imbavagliandolo, dato che DuPlessis era malato e non poteva respirare dal naso. Kate Gompert, una ragazza appena ricoverata in un ospedale dopo il suo quarto tentativo di suicidio in tre anni, parla al suo dottore dell\u2019insopportabile dolore e depressione e come si interseca con la sua dipendenza di marijuana. Intanto, l\u2019attach\u00e9 medico non si \u00e8 fatto vivo al lavoro, quindi l\u2019assistente personale del Principe Q- va alla sua casa a vedere cosa \u00e8 successo. L\u2019assistente stesso non torna indietro e non lo fanno nemmeno due guardie della sicurezza dall\u2019ambasciata Saudita, n\u00e9 un paio di Avventisti del Settimo Giorno che provano a consegnare un pamphlet alla casa dell\u2019attach\u00e9. L'intero gruppo di persone rimane a fissare il TP dell\u2019attach\u00e9.\nR\u00e9my Marathe, un uomo del Qu\u00e9bec sulla sedia a rotelle e membro dell\u2019organizzazione separatista A.F.R. (Assassins des Fauteuils Rollents, ovvero gli Assassini sulla Sedia A Rotelle), s\u2019incontra con l\u2019agente dei Servizi Non Specificati Hugh Steeply, in Arizona. Hugh \u00e8 sotto copertura e vestito come Helen, una giornalista. Marathe \u00e8 un agente che fa il triplo o il quadruplo gioco e non \u00e8 chiaro se sta effettivamente tradendo l\u2019A.F.R. o no. I due discutono di una cartuccia film letale chiamata l\u2019Intrattenimento che \u00e8 stata spedita all\u2019attach\u00e9 medico saudita. L\u2019A.F.R. vuole usare la cartuccia come arma di distruzione di massa per forzare la secessione del Quebec sia dal Canada che dall\u2019O.N.A.N. (l\u2019Organizzazione delle Nazioni dell\u2019America del Nord). Il creatore dell\u2019Inrattenimento \u00e8 di Boston, che \u00e8 la citt\u00e0 Americana pi\u00f9 vicina alla Grande Concavit\u00e0, un deserto \u2013 discarica che \u00e8 stato \u201cregalato\u201d al Canada durante la formazione dell\u2019O.N.A.N.\nLa Ennet House \u2013 Casa di Recupero da Droga e Alcool \u2013 era stata fondata da un tossicodipendente che credeva cos\u00ec tanto in un\u2019estrema forma di sottomissione ai programmi di recupero, che aveva fatto mangiare rocce ai residenti pur di provare il loro impegno per la sobriet\u00e0 (questa pratica poi \u00e8 stata proibita). La Ennet House \u00e8 nello stesso luogo dell\u2019Ospedale della Sanit\u00e0 Pubblica Enfield Marine, che \u00e8 a una breve distanza dall\u2019E.T.A. Kate ora \u00e8 un residente alla Ennet House e Don Gately \u00e8 nel personale residenziale.\nUno studente dell\u2019E.T.A. chiamato Michael Pemulis viaggia a Boston per comprare DMZ, una potente droga chiamata col soprannome \u201cMadame Psychosis\u201d, come la presentatrice di un programma radiofonico cult della radio degli studenti del M.I.T., la WYYY. Mentre il programma viene registrato, Madame Psychosis siede dietro uno schermo nello studio e fuma. In seguito, Hal, Pemulis e il loro amico Trevor Axford pianificano il loro trip con la DMZ, sapendo che avranno bisogno di stare nascosti per 36 ore dopo l\u2019esperienza.\nUna ragazza di nome Joelle Van Dyne pianifica di uccidersi tramite overdose alla festa della sua amica Molly Notkin. Joelle e Molly si erano incontrati nel dipartimento del M.I.T. di Teoria del Film e Cartucce filmiche. Joelle \u00e8 dipendente da cocaina in crack e, anche se non ama pi\u00f9 fare uso di droghe, non riesce a sentire di poter fermarsi. Ha un velo davanti alla faccia perch\u00e9 ha il volto sfregiato. Dopo aver tentato l\u2019overdose, vomita nel gabinetto di Molly. Orin chiama Hal e gli dice che sta per essere intervistato da una giornalista (presumibilmente Helen Steeply). I fratelli discutono delle conseguenze del suicidio di James. Hal \u00e8 stato colui che trov\u00f2 il corpo del padre, il quale si era messo la testa in un microonde. Durante l\u2019anno da matricola di Orin al college, lui s\u2019innamor\u00f2 di una majorette del secondo anno, Joelle van Dyne, cui lui diede il soprannome di La Ragazza Pi\u00f9 Carina di Tutti i Tempi (\"The Prettiest Girl of All Time\" o \"Prettiest G.O.A.T.\"), e pass\u00f2 dal tennis universitario al football universitario per poter stare con lei. Joelle e Orin iniziarono a uscire e Joelle cominci\u00f2 ad apparire in alcuni dei film di James.\nIn Arizona, Marathe e Steeply hanno un dibattito sul valore, la dipendenza statunitense per la libert\u00e0 individuale contro il valore, la devozione, la dipendenza canadese per il bene comune. In seguito, Steeply parla a Marathe di un esperimento biomedico Canadese dove degli animali hanno ricevuto pressioni con una leva, che producono intense sensazioni di piacere attraverso gli elettrodi nel cervello. Gli animali sono morti nell\u2019esperimento perch\u00e9 assuefatti al piacere, ma quando i dettagli dell\u2019esperimento sono trapelati, centinaia di volontari giovani e sani provarono a iscriversi come soggetti per i test.\nOgni anno al \u201cGiorno dell\u2019Interdipendenza\u201d, gli studenti dell\u2019E.T.A. fanno un complesso gioco di loro invenzione chiamato Eschaton, che simula un conflitto armato internazionale. Quest\u2019anno, il gioco degenera in una grossa scazzottata, tra lo sgomento di Hal e degli altri studenti pi\u00f9 vecchi. In seguito, Mario fa la sua proiezione annuale del film che ha realizzato sulla nascita dell\u2019O.N.A.N. usando le marionette. Avendo fallito nel tentativo di suicidarsi, Joelle prova con la Ennet House. Gately \u00e8 attratto da lei anche se indossa il velo tutto il tempo. Madame Psychosis - cio\u00e8 Joelle - manca alla sua stazione radio e Mario \u2013 che \u00e8 un fan del suo programma \u2013 \u00e8 sconvolto. A Boston, membri degli A.F.R. arrivano a un negozio di noleggio di cartucce filmiche che appartiene ai fratelli Lucien e Bertraund Antitoi, che per poco tempo furono separatisti del Qu\u00e9bec, cercando la copia master dell\u2019Intrattenimento; tuttavia la copia che trovano \u00e8 di sola lettura. Uno di loro uccide Lucien ficcandogli in gola un manico di scopa spezzato.\nDopo il fiasco dell\u2019Eschaton, tutti gli studenti dell\u2019E.T.A. sono sanzionati e i pi\u00f9 vecchi ricevono la punizione pi\u00f9 dura. Ad Hal e i suoi amici viene detto che devono fare un test dell\u2019urina. Alla Ennet House, il nuovo residente Randy Lenz continua a prendere piccole quantit\u00e0 di cocaina e comincia anche a essere violento con gli animali. Rodney Tine, il Capo dei Servizi Non Specificati, sta facendo di tutto non solo per rintracciare la copia master dell\u2019Intrattenimento, ma anche per fermare il curiosissimo Presidente degli U.S.A., l'ex cantante lounge e narcisista Johnny Gentle, dal vedere l\u2019Intrattenimento. All\u2019E.T.A., Pemulis va nell\u2019ufficio senza porta di Avril e la coglie nel mezzo di un gioco di ruolo sessuale con lo studente dell\u2019E.T.A. John Wayne. Lenz e un altro residente dell\u2019Ennet House, Bruce Green, tornano alla casa da un incontro degli Alcolisti Anonimi (AA): Lenz \u00e8 fatto di coca e non smette di parlare, mentre Green \u00e8 distratto dai ricordi della sua infanzia infelice. Improvvisamente, Lenz afferra un cane e lo accoltella. Kate e un altro residente della Ennet House, Ruth Van Cleve, camminano vicino Inman Square, quando un tossicodipendente chiamato Povero Tony Krause gli scippa le borse, ferendo Kate.\nIntanto, Orin \u00e8 in un hotel e sta facendo sesso con il suo ultimo \u201cSoggetto\u201d, una Svizzera che fa la modella di mani, quando un uomo in sedia a rotelle bussa alla porta e chiede che lui risponda ad alcune domande per un sondaggio. Orin risponde e l\u2019uomo gli chiede su cosa gli manca o di cosa \u00e8 nostalgico. Comunque, la conversazione non dura a lungo, perch\u00e9 l\u2019uomo nota che Orin \u00e8 occupato in altro.\nAll\u2019E.T.A., \u00e8 rivelato che il test dell\u2019urina di Hal e degli altri non avverr\u00e0 prima di altri 29 giorni. Hal smette di fumare erba e si sente una persona completamente differente; gli altri studenti si chiedono cosa c\u2019\u00e8 che non va con lui. Helen Steeply arriva all\u2019E.T.A. sperando di intervistare Hal per la sua \u201cscheda\u201d su Orin, tuttavia il personale dell\u2019E.T.A. \u00e8 riluttante a lasciarla parlare con lui. Qualcosa va terribilmente male nella partita di Hal contro Ortho Stice e perde il suo secondo posto nella classifica degli studenti dell\u2019E.T.A. Hal guarda alcune delle cartucce filmiche del padre ed \u00e8 amareggiato dal finale inconclusivo e ambiguo, che trova imbarazzantemente maldestro e pesante. Hal finalmente si apre a Mario, confessandogli il suo abuso di droga e ammettendogli che si sente perso e confuso a proposito di cosa fare. Si sente colpevole e scopre che Pemulis sar\u00e0 usato come un capro espiatorio per la questione dell\u2019abuso di sostanze all\u2019E.T.A. Hal va alla Ennet House chiedendo di essere ricoverato. Hal va a un incontro di Narcotici Anonimi (NA) ed \u00e8 scioccato da cosa ci trova. A Pemulis viene detto che verr\u00e0 espulso dall\u2019E.T.A., notizia che prende abbastanza con calma.\nI membri della A.S.R. mettono a punto la strategia per la loro prossima mossa, chiedendosi se debbano torturare Joelle e/o i membri della famiglia Incandenza per aiutarli a trovare la copia master dell\u2019Intrattenimento. Marathe arriva alla Ennet House fingendo di essere uno Svizzero dipendente dall'eroina, che chiede di essere ricoverato: la direttrice della Ennet House, Pat Montesian, lo accoglie. Marathe \u00e8 insicuro se debba tradire gli A.F.R. o no; vuole concludere il corso degli eventi soprattutto per aiutare sua moglie, Gertrude, che \u00e8 fortemente invalida, comatosa e ha bisogno di urgenti cure mediche. A un jazz club di Inman Square, Kate e Marathe si stanno ubriacando insieme. Kate, che sta avendo una ricaduta, accusa Marathe di non aver amato davvero sua moglie prima del coma.\nMolly \u00e8 interrogata da agenti dei Servizi Non Specificati. Spiega che il vero nome di Madame Psychosis / Joelle \u00e8 Lucille Duqeutte e che \u00e8 del Kentucky. Il padre di Joelle era attratto sessualmente da lei e dopo che lui lo aveva finalmente confessato, la madre di Joelle ha provato a lanciargli dell\u2019acido addosso, ma fin\u00ec per colpire Joelle, sfigurandola. Molly racconta che per quel che ne sa lei Joelle \u00e8 la protagonista senza veli del film che presumibilmente \u00e8 l'Intrattenimento di cui tutti parlano, chiamato \"Infinite Jest\", che \"rappresenta Madame Psychosis come una specie di incarnazione materna della figura archetipica della Morte, ed \u00e8 seduta nuda, il corpo stupendo, fantastica, enormemente incinta, la faccia orribilmente deforme \u00e8 o velata o coperta da pixel di colore ingranditi al computer o anamorfizzata fino a diventare irriconoscibile da obiettivi molto inusuali, e sta seduta l\u00ec nuda a spiegare con parole molto semplici a chiunque sia la persona rappresentata dalla macchina da presa che la Morte \u00e8 sempre femmina e che la femmina \u00e8 sempre materna. \"La donna che ti uccide \u00e8 sempre la madre della tua prossima vita\".\nFuori dalla Ennet House, scoppia una rissa tra Lenz e un gruppo di uomini Canadesi e molti altri residenti entrano a farne parte. Nella zuffa uno dei Canadesi spara a Gately, che viene poi portato all\u2019ospedale dove prova a spiegare che non gli possono dare narcotici perch\u00e9 \u00e8 un tossicodipendente, ma non riesce a comunicare in quanto intubato. Vari membri del personale e residenti della Ennet House lo visitano, ma nessuno sembra accorgersi o curarsi del fatto che non riesce a rispondergli.\nIn una sequenza onirica surreale, Gately \u00e8 visitato da uno \u201cspettro\u201d che si rivela essere James Incandenza. Durante la sua visita, lo spettro spiega che ha realizzato l\u2019Intrattenimento come un modo disperato di comunicare con Hal. Anche Joelle fa visita a Gately, anche se questa visita poi si rivela essere un sogno. Gately ha dei sempre pi\u00f9 frequenti incontri con dei dottori che cercano di dargli narcotici, ma lui \u00e8 ancora incapace di esprimersi. Gately ricorda l\u2019inizio del suo consumo di droga che lo port\u00f2 ad essere cacciato dal liceo. Poi lavor\u00f2 insieme a un tizio dipendente da Dilaudid, chiamato Facklemann, raccogliendo scommesse per un allibratore.\nJoelle dice a Hugh / Helen Steeply che la copia master dell\u2019Intrattenimento probabilmente non esiste e se esiste \u00e8 sepolta con James. Hal guarda un disturbante film snuff realizzato dal padre.\nOrin \u00e8 stato imprigionato in una gabbia di vetro dalla Svizzera modella di mani, che si rivela essere la \"femme fatale\" della resistenza pan-Canadese del Qu\u00e9bec Luria P-, aiutata da M. Fortier superiore di Marathe agli A.F.R.. Luria versa scarafaggi nella gabbia per forzare Orin a rivelare il nascondiglio della copia master dell\u2019Intrattenimento. (Questo sembra confermare che \u00e8 Orin che ha spedito copie a persone come l\u2019attach\u00e9 medico) Orin crolla e accetta.\nGately ricorda il momento raccapricciante in cui il suo vecchio capo Facklemann era stato atterrato dai tirapiedi di un certo Sorkin, un allibratore vendicativo che era stato imbrogliato da lui. I tirapiedi cucirono gli occhi a Facklemann e lo forzarono a guardare una cartuccia filmica, mentre darono a Gately una droga estremamente piacevole e forte chiamata Sunshine. Gately si addorment\u00f2 per il Sunshine e si risvegli\u00f2 su una spiagga, steso sulla sabbia congelata.\nPersonaggi.\nLes Assassins des Fauteuils Rollents.\nLes Assassins des Fauteuils Rollents (AFR) ovvero, in italiano, gli Assassini sulle Sedie a Rotelle, \u00e8 un gruppo separatista quebechiano. (La parola \u00abrollents\u00bb, scritta cos\u00ec nel testo di Wallace al posto della grafia corretta \"roulants\", \u00e8 uno dei numerosi errori di francese che l'autore ha volutamente posto nel romanzo). Moltissimi gruppi come questi esistono al tempo del libro, quando gli Stati Uniti hanno costretto il Canada e il Messico ad unirsi nell'Organization of North American Nations (ONAN), ma l'AFR \u00e8 tra questi il pi\u00f9 sanguinario ed estremo. Mentre gli altri separatisti si accontenterebbero che il Qu\u00e9bec fosse una Nazione autonoma, l'AFR vuole che il Canada abbandoni l'ONAN e restituisca agli USA l'inquinatissima Grande Concavit\u00e0. \nL'AFR va alla ricerca della copia master di \"Infinite Jest\" (l'unica riproducibile, a differenza delle altre), da utilizzare come arma terroristica per raggiungere le sue finalit\u00e0 anti-experialiste. (Per Experialismo, una voce nuova creata dall'autore, si intende il contrario dell'Imperialismo: invece di annettere territori per aumentare il loro dominio, gli USA cedono le aree pi\u00f9 problematiche dal punto di vista ambientale ad altri stati, lasciandone ad essi la gestione). \nIl rito d'ingresso nell'AFR \u00e8 un 'gioco d'infanzia' in cui figli di minatori si schierano sul bordo dei binari di una ferrovia e si sfidano a saltare per ultimi al sopraggiungere di un treno; molti sono i ragazzi che in questo modo muoiono o perdono le gambe. Ma pur sedendo su sedie a rotelle, i membri dell'A.F.R. sono brutali e senza piet\u00e0 (cfr. ancora la nota 304 per conoscere nel dettaglio le motivazioni, i fini e i metodi di questo gruppo). Solo il figlio di un minatore non \u00e8 riuscito a saltare, e potrebbe essere il padre di John Wayne, dal momento che entrambi hanno lo stesso cognome. La \"liaison\" di Avril con John e l'attach\u00e9 medico mezzo canadese che Gately uccide accidentalmente, suggerisce la sussistenza di legami della donna con l'AFR e gli altri gruppi separatisti, cos\u00ec come viene lasciato supporre che la pro-rettrice dell'ETA Poutrincourt sia una infiltrata del gruppo all'interno dell'accademia.\nUno dei crimini pi\u00f9 efferati dell'AFR \u00e8 l'assassinio dei fratelli Lucien e Bertraund Antitoi, facenti parte del gruppo separatista FLQ, i cui fini e metodi vengono considerati dall'AFR inaccettabilmente moderati. I due fratelli sono proprietari del negozio di specchi, oggetti scherzosi, cartoline ecc. chiamato Antitoi Entertainment e che usano come copertura, situato all'imbocco di Prospect street vicino a Inman square nel degradato quartiere portoghese/brasiliano di Cambridge (crf. p. 257 ediz. Einaudi stile libero). Da loro Pemulis ha acquistato 650\u00a0mg di DMZ. Gli sfortunati Antitoi vengono barbaramente uccisi da alcuni membri degli AFR (recatisi nel negozio per cercarvi il master di \"Infinite Jest\"), uno con un chiodo da rotaia in un occhio e l'altro con la propria scopa dall'estremit\u00e0 del manico acuminata la quale gli viene infilata in bocca fino a fargliela uscire dall'estremit\u00e0 opposta del tronco.\nPovero Tony Krause (P.T. Krause).\nPovero Tony \u00e8 una drag queen in passato associata al fratello maggiore di Michael Pemulis (Matty Pemulis) e Randy Lenz in un gruppo che metteva a segno varie azioni per conto di M. DuPlessis. Nel corso del romanzo P.T. \u00e8 risucchiato in una spirale fatta di droghe e carcere, fino a morire per mano degli AFR. Povero Tony \u00e8 tra l'altro un ponte che collega vari personaggi all'Intrattenimento, tra cui Don Gately, e ci sono alcune supposizioni sul fatto che potrebbe essere stato sottoposto alla visione del samizdat in una forma non letale ma che portava comunque all'assuefazione. Anche Don Gately ha avuto probabilmente un'esperienza simile con l'Intrattenimento, ma ne ha perduto memoria.\nAmbientazione.\nI lettori che hanno familiarit\u00e0 con Brighton, Massachusetts, riconosceranno la sua particolare rassomiglianza con la collina di Enfield citata pi\u00f9 volte nel romanzo e sede della Enfield Tennis Academy (ETA). Lo scenario della collina di Enfield, in cui gli studenti della ETA trascorrono una vita isolata e tutto sommato idilliaca, rappresenta un punto di contrasto rispetto alla vicina Allston, che nel romanzo \u00e8 una pericolosa sede di smercio della droga. Il nome Enfield \u00e8 stato forse tratto dalla vera Enfield, una citt\u00e0 non pi\u00f9 esistente, un tempo collocata nel cuore del Massachusetts, ed ora in gran parte sommersa dal bacino artificiale Quabbin Reservoir.\nStile dell'opera.\n\"Infinite Jest\" \u00e8 comunemente ritenuta un'opera complessa, che racchiude in s\u00e9 diversi generi: romanzo enciclopedico, romanzo postmoderno, realismo isterico sono tra le categorie pi\u00f9 utilizzate per descrivere il libro di Wallace. Molto celebre \u00e8 divenuto l'uso digressivo delle note a pi\u00e8 di pagina, le quali costituiscono spesso dei veri e propri racconti che si dipanano per diverse pagine; esse stesse sono talvolta dotate di note. In un'intervista, Wallace ha dichiarato di aver usato tale tecnica per rompere la linearit\u00e0 del testo.\nLa lunghezza del romanzo, inoltre, ha offerto a Wallace la possibilit\u00e0 di cimentarsi con vari registri linguistici, dal gergo di strada al lessico medico-scientifico, passando per quello sportivo, giudiziario, cinematografico, accademico.\nIl finale del romanzo \u00e8 stato molto discusso, dal momento che si interrompe bruscamente mentre Gately ricorda la morte del suo amico, e gli eventi centrali accaduti tra l'Anno del Pannolone per Adulti Depend e l'Anno di Glad rimangono fuori dalla narrazione. Ci\u00f2 che accade \u00e8 dunque desumibile dagli indizi sparsi nel corso della storia, seguendo una tecnica di frammentazione e ricostruzione dell'intreccio tipica del romanzo postmoderno.\nAccoglienza e diffusione nel mondo.\nIl magazine \"TIME\" l'ha inserito fra i cento migliori romanzi in lingua inglese pubblicati fra il 1923 e il 2005. Pi\u00f9 in generale, ha riscosso fin da subito un gran successo negli Stati Uniti, con diverse recensioni positive.\nNel resto del mondo, la diffusione del romanzo \u00e8 stata parzialmente frenata dalla rarit\u00e0 delle traduzioni, rese particolarmente difficili dalla complessit\u00e0 dell'opera. Al 2016, \"Infinite Jest\" era stato tradotto solamente in italiano, spagnolo, tedesco, portoghese e francese.\nAltri media.\nNell'inverno del 1996, il giornalista David Lipsky della rivista Rolling Stone venne inviato a scrivere un profilo su David Foster Wallace, durante il tour promozionale di Infinite Jest. Dall'intervista, che non fu pubblicata, sono stati successivamente tratti il libro \"Come diventare se stessi\", e il film \"The End of the Tour - Un viaggio con David Foster Wallace\", uscito in Italia l'11 febbraio 2016.\nInfluenza culturale.\nIl video della canzone \"Calamity song\" dei The Decemberists (tratto dall'album The King Is Dead) \u00e8 esplicitamente ispirato all'episodio dell'Eschaton."}
{"id": "518843", "revid": "1404372", "url": "https://it.wikipedia.org/wiki?curid=518843", "title": "Douglas TBD Devastator", "text": "Il Douglas TBD Devastator fu un bombardiere-aerosilurante imbarcato monomotore ad ala bassa sviluppato dall'azienda statunitense Douglas Aircraft Company negli anni trenta.\nPortato in volo per la prima volta nel 1935, entr\u00f2 in servizio nel 1937 impiegato dalla United States Navy, la marina militare statunitense, durante i primi mesi della guerra del Pacifico, in quel periodo il pi\u00f9 moderno aerosilurante in dotazione all'USN e, probabilmente, del mondo. Tuttavia, la grande rapidit\u00e0 nello sviluppo della tecnologia in campo aeronautico lo rese ben presto superato.\nDurante la battaglia delle Midway i Devastator vennero quasi totalmente abbattuti dai caccia giapponesi, tanto che fu ritirato dal servizio subito dopo venendo sostituito dal pi\u00f9 efficace Grumman TBF Avenger.\nStoria del progetto.\nNei primi anni trenta la U.S. Navy, avendo in previsione di sostituire i bombardieri imbarcati in servizio sulle proprie portaerei con dei modelli pi\u00f9 recenti, emise una specifica alla quale risposero numerose aziende aeronautiche statunitensi con dei progetti preliminari. Per la seconda fase del concorso la commissione esaminatrice della marina scelse tra tutti i pi\u00f9 promettenti, tra i quali quello proposto dalla Douglas, decretandoli vincitori ed invitandoli a realizzare dei prototipi atti alla valutazione in condizioni operative. Gli altri progetti giudicati interessanti includevano i Great Lakes XB2G, Great Lakes XTBG, Grumman XSBF, Hall XPTBH e Vought XSB3U, che non riuscirono a superare la fase di prototipo, mentre il Northrop BT-1, evolutosi poi nel Douglas SBD Dauntless, il Brewster SBA (come Naval Aircraft Factory SBN), il Douglas TBD Devastator ed il Vought SB2U Vindicator vennero avviati alla produzione in serie.\nL'XTBD, il suffisso \"X\" (experimental) nella sigla era identificativa dei modelli sperimentali, che vol\u00f2 per la prima volta il 15 aprile 1935, era un progetto sicuramente innovativo e tecnologicamente avanzato, tanto da considerarlo rivoluzionario, che segn\u00f2 una serie di primati per la U.S. Navy: fu il primo monoplano basato su una portaerei ad essere ampiamente utilizzato, cos\u00ec come il primo modello imbarcato di costruzione interamente metallica, il primo ad includere una cabina di pilotaggio completamente chiusa ed il primo che adottava, per il ripiegamento delle ali, un impianto ad azionamento idraulico. Altre particolarit\u00e0 riguardavano la scelta del carrello d'atterraggio, semiretrattile, caratterizzato dalle ruote che sporgevano di 10 in (250 mm) sotto le ali per consentire, in caso di avaria del sistema, un appontaggio con danni minimi, ed il lungo abitacolo a tre posti in tandem racchiuso da un grande tettuccio, dotato di una fitta finestratura simile ad una serra, che occupava quasi met\u00e0 della lunghezza del velivolo. La postazione anteriore era riservata al pilota, il mitragliere di coda che svolgeva anche compiti di operatore radio sedeva all'ultimo posto mentre quello centrale era occupato dal puntatore. Durante un bombardamento, il puntatore scivolava sotto la postazione del pilota e, in posizione prona, controllava l'approssimarsi dell'obiettivo attraverso una finestra nella parte inferiore della fusoliera, utilizzando un sistema di puntamento Norden.\nIl normale armamento offensivo del TBD consisteva in un siluro aviolanciato Bliss-Leavitt Mk 13 da 1\u00a0200 lb (540 kg) o una singola bomba da 1\u00a0000\u00a0lb (450\u00a0kg). In alternativa era equipaggiato con tre bombe ad uso generale da 500\u00a0lb (230\u00a0kg), agganciate una sotto ogni ala ed una sotto la fusoliera, o un carico di 12 bombe a frammentazione da 100\u00a0lb (45\u00a0kg) ciascuna, che potevano essere agganciate, sei per lato, sotto ogni ala. Questo carico bellico venne spesso utilizzato negli attacchi ad obiettivi giapponesi sulle Isole Gilbert e Marshall nel 1942. L'armamento difensivo consisteva in una mitragliatrice M1919 Browning calibro .30 in (7,62\u00a0mm) montata su supporto brandeggiabile a disposizione del mitragliere posteriore integrata da una seconda fissa in caccia montata sul lato destro della cappottatura del motore, o una calibro. 30 in (7,62\u00a0mm) o una pi\u00f9 pesante M2 Browning calibro .50 in (12,7 mm).\nLa propulsione era affidata ad un motore Pratt &amp; Whitney R-1830-64 Twin Wasp, un radiale 14 cilindri a doppia stella raffreddato ad aria in grado di erogare una potenza pari a 850 hp (630 kW), evoluzione del prototipo Pratt &amp; Whitney XR-1830-60/R-1830-1 da 800\u00a0hp (600\u00a0kW). Altre differenze, rispetto al prototipo del 1935, consistevano in una cappottatura NACA dal diverso disegno e l'innalzamento del tetto della cabina di pilotaggio per migliorare la visibilit\u00e0.\nIl tettuccio originale adottato dall'XTBD, piatto nella parte superiore, venne sostituito nella versione di serie da uno pi\u00f9 bombato.\nLe prove sostenute presso le NAS Anacostia e Norfolk tra il 24 aprile ed il 24 novembre 1935 furono facilmente superate, con l'unica richiesta espressa dai piloti collaudatori della U.S. Navy riguardante il miglioramento della visibilit\u00e0 del pilota. Dopo aver completato brillantemente un successivo test di lancio siluri, il prototipo venne trasferito sulla per la certificazione per l'uso imbarcato. Le prove di volo in condizioni operative continuarono fino al 1937 con i primi due esemplari di serie trattenuti dall'azienda costruttrice esclusivamente destinati ad un ciclo di test.\nIl Bureau of Aeronautics (BuAer) emise un ordine per la fornitura di 129 esemplari e, a partire dal 1937, cominci\u00f2 ad assegnare i TBD alle portaerei , , , , , e . Nel periodo prebellico i TBD vennero impiegati nella formazione degli equipaggi ed in altre attivit\u00e0 operative, avvicinandosi gradualmente al termine della loro vita operativa con la pianificazione della conversione di almeno un esemplare ad aereo da traino bersagli. Dal 1940 la U.S. Navy era consapevole che le prestazioni del modello risultavano oramai sorpassate rispetto ai caccia e bombardieri in dotazione alle forze aeree delle altre nazioni; era quindi pianificata la sua sostituzione, tuttavia quando gli Stati Uniti d'America si trovarono costretti ad entrare attivamente nella seconda guerra mondiale i TBD risultavano ancora in servizio anche se l'affaticamento subito aveva ridotto il loro numero a poco pi\u00f9 di 100 unit\u00e0. La U.S. Navy, dalla fine del 1941, modific\u00f2 il suo sistema di designazione introducendo nomi popolari, cos\u00ec il TBD venne ridesignato TBD Devastator, anche se tra gli equipaggi rimaneva comunemente indicato con il soprannome \"torpecker\".\nImpiego operativo.\nNei primi giorni della guerra del Pacifico, il TBD riusc\u00ec a dare una buona prova delle proprie capacit\u00e0 tra il febbraio e marzo 1942, durante gli attacchi portati delle portaerei USS \"Enterprise\" e USS \"Yorktown\" agli obiettivi situati sulle isole Marshall e Gilbert, sulla Wake e Marcus mentre il 10 marzo i TBD partiti dalla USS \"Yorktown\" e dalla USS \"Lexington\" colpivano un convoglio della Marina imperiale giapponese al largo della Nuova Guinea. Durante la battaglia del Mar dei Coralli i TBD parteciparono all'affondamento della portaerei \"Sh\u014dh\u014d\" del 7 maggio mentre, il giorno seguente, non furono altrettanto efficaci fallendo nel tentativo di colpire la \"Sh\u014dkaku\".\nUn'indagine riusc\u00ec a stabilire che la responsabilit\u00e0 era dovuta al malfunzionamento dei siluri Mark 13 i quali, pur avendo visivamente constatato il raggiungimento l'obiettivo, non riuscirono a far detonare la carica esplosiva, inoltre tendevano a navigare ad una profondit\u00e0 maggiore di quella impostata. Per correggere il problema fu necessario attendere pi\u00f9 di un anno cosicch\u00e9 questo durante la Battaglia di Midway, del 4 giugno 1942, non era ancora stato risolto.\nA Midway, un totale di 41 TBD, la maggioranza di quelli ancora operativi, decollarono dalle USS \"Hornet\", \"Enterprise\" e \"Yorktown\" per attaccare la flotta giapponese. Le missioni non risultarono per\u00f2 ben coordinate, in parte perch\u00e9 il contrammiraglio Raymond Spruance ordin\u00f2 di attaccare le portaerei nemiche immediatamente dopo averle individuate piuttosto che spendere del tempo per organizzare un attacco ben coordinato coinvolgendo i diversi tipi di velivoli a disposizione, caccia, bombardieri ed aerosiluranti, con lo scopo di prevenire un contrattacco giapponese verso le portaerei statunitensi. I TBD decollati dalla \"Hornet\" e dall\"Enterprise\" persero contatto con i loro caccia di scorta iniziando l'attacco senza la loro protezione.\nIn quell'occasione il TBD si rivel\u00f2 una trappola mortale per i propri equipaggi: lento e scarsamente manovrabile, dotato di un armamento difensivo basato su una mitragliatrice leggera e una corazzatura altrettanto leggera in relazione agli armamenti dell'epoca; la sua velocit\u00e0 di approccio in fase di bombardamento era di sole 200 miglia orarie (322 km/h), il che li rendeva una facile preda per i caccia e per le armi difensive delle unit\u00e0 della flotta imperiale. Inoltre il siluro non poteva essere rilasciato a velocit\u00e0 superiori a 115\u00a0mph (185\u00a0km/h). Il profilo di missione richiedeva un attacco con approccio portato su una lunga linea retta, rendendo l'aereo vulnerabile, e la bassa velocit\u00e0 del velivolo li ha resi facili obiettivi per i Mitsubishi A6M Zero. Del gruppo di attacco solo quattro TBD riuscirono a fare ritorno all\"Enterprise\", nessuno all\"Hornet\" e due alla \"Yorktown\", e in quell'occasione nessun siluro riusc\u00ec a raggiungere l'obbiettivo.\nTuttavia il loro sacrificio non fu del tutto inutile, in quanto diversi TBD riuscirono a portarsi a breve distanza dai rispettivi obiettivi prima di sganciare i propri siluri: essendo comunque abbastanza vicini per essere in grado di mitragliare le navi nemiche e costringere le portaerei giapponesi ad eseguire delle manovre evasive. Inoltre, quel giorno, le azioni degli equipaggi dei TBD dirottarono la copertura aerea giapponese in un'altra posizione. Questa finestra venne sfruttata a vantaggio del successivo arrivo dei bombardieri in picchiata Douglas SBD Dauntless comandati dai Lieutenant Commander C. Wade McClusky e Max Leslie, e tre delle quattro portaerei giapponesi furono irreparabilmente danneggiate poco pi\u00f9 tardi.\nDopo le pesanti perdite a Midway la U.S. Navy ritenne necessario ritirare il TBD dalla prima linea, tanto pi\u00f9 che ne erano sopravvissuti solamente 39 esemplari. Questi rimasero brevemente in servizio nel teatro dell'Oceano Atlantico e, come aereo da addestramento, nei reparti di formazione fino al 1944. Il prototipo originale fin\u00ec la sua carriera preso la NAS Norman, Oklahoma, e l'ultimo TBD rimasto nell'U.S. Navy venne usato dal comandante della Fleet Air Activities-West Coast. Quando il suo TBD venne messo a terra nel novembre 1944, non ne erano rimasti altri. Dalle documentazioni in possesso agli storici dell'aviazione nessun esemplare risulta essere sopravvissuto alla fine della guerra e non \u00e8 noto se ne esista ancora qualche esemplare sconosciuto.\nIn realt\u00e0, rispetto ai Devastator, i nuovi TBF Avengers risultarono similmente inefficaci gi\u00e0 nel 1942, perdendo a Midway cinque su sei esemplari senza ottenere alcun obiettivo colpito. L'unico successo degli Avengers nel corso del 1942 fu ottenuto contro la portaerei leggera \"Ryujo\" e la nave da battaglia \"Hiei\" Nella fase iniziale della Guerra del Pacifico la scarsa efficacia degli aerosiluranti in dotazione alla US Navy era da attribuire in generale alla vulnerabilit\u00e0 di questa tipologia di velivolo contro il fuoco antiaereo ed i caccia di difesa sommata all'inesperienza dei piloti statunitensi e dal mancato coordinamento con la copertura da parte dei caccia di scorta, cos\u00ec come dai seri malfunzionamenti ai siluri i cui difetti di progettazione vennero scoperti e corretti solamente alla fine del 1943. Fu necessario creare una superiorit\u00e0 aerea statunitense, un migliore coordinamento in fase di attacco ed una maggiore esperienza da parte dei piloti prima che gli Avengers fossero in grado di adempiere con successo il proprio ruolo nelle successive battaglie contro le forze di superficie giapponesi.\nDopo la debacle a Midway, i TBD Devastator sopravvissuti nel VT-4 e VT-7 rimasero in servizio per breve tempo prima di essere rispediti negli Stati Uniti continentali dove gli esemplari vennero relegati a compiti di formazione per piloti e meccanici o distrutti ed incendiati per la formazione degli addetti antincendio. Dalla fine del 1944, non risulta alcun TBD Devastator nell'inventario US Navy."}
{"id": "518846", "revid": "599013", "url": "https://it.wikipedia.org/wiki?curid=518846", "title": "Clan Giuliano", "text": "Il clan Giuliano \u00e8 un sodalizio camorristico di Napoli che opera nelle zone centrali della citt\u00e0, dal quartiere Forcella-San Gaetano fino alla zona della Maddalena, in Piazza Garibaldi e Piazza Mercato. Il clan \u00e8 stato tra i pi\u00f9 potenti di tutta la Campania dagli anni '70 agli anni '90.\nStoria.\nI capostipiti e la prima generazione dei fratelli Giuliano.\nLa dinastia dei Giuliano \u00e8 lunga e originariamente legata al contrabbando di sigarette. Il capostipite si chiamava Pio Vittorio Giuliano (1927-2009), noto contrabbandiere di sigarette e artefice principale di questo affare di famiglia (anche i fratelli Salvatore e Giuseppe si diedero al contrabbando). Pio Vittorio era uno dei 6 figli di Luigi e tra questi vi erano Guglielmo (morto anziano) Salvatore, Giuseppe e Luigi (omonimo del padre), Luigi Giuliano a sua volta era uno dei 12 figli di Erminia e Nunzio Giuliano provenienti da Cassino e trasferitisi a Napoli nel 1889.\nPio Vittorio ebbe, con Gemma Sacco, 11 figli (6 maschi e 5 femmine):\nI fratelli Giuliano conobbero il contrabbando negli anni del dopoguerra, nell'ambito della malavita cittadina (ma non tutti si sono fatti travolgere dalla spirale criminale).\nGli anni '80 e '90.\nIl clan per quasi un trentennio, dalla fine degli anni settanta e per tutti gli anni ottanta e novanta, \u00e8 diretto dai figli di Pio Vittorio Giuliano con i cugini Ciro Giuliano e Luigi Giuliano (figli di Giuseppe Giuliano, fratello di Pio Vittorio), oltre che da Tonino Capuano. \nNegli anni '80 emerge particolarmente la figura di Luigi Giuliano, che diventa cos\u00ec conosciuto a tutti come \"'o Rre\", al quale si aggiungono presto i fratelli Guglielmo (\"'o Stuorto\"), Salvatore (\"'o Muntone\"), Carmine (\"'o Lione\") e Raffaele (\"'o Zui\"). L'unico figlio maschio del capostipite Pio Vittorio che rest\u00f2 fuori dagli affari illeciti fu il primogenito Nunzio, che in seguito alla morte per overdose di eroina del figlio Pio Vittorio, omonimo del nonno, decise anche di dissociarsi pubblicamente dalla famiglia, finendo ciononostante ammazzato a via Tasso nel 2005 per una vendetta trasversale, prima che i fratelli, a cominciare dal capo Luigi 'o Rre, decidessero di collaborare con la giustizia. A distanza di tanti anni i suoi sicari non hanno ancora nome, n\u00e9 volto. Particolarmente attiva negli affari criminali della famiglia c'\u00e8 anche una sorella di Luigi, Erminia, detta \"Celeste\", maritata con Giuseppe Roberti, detto \"Capavacante\". Tra i loro crimini, l'assassinio del diciottenne Nicola Gatti nel 1993. Al giovane ragazzo di Forcella, persona di fiducia della famiglia, venne affidato il compito di controllare le figlie della coppia, Gemma e Milena, all'epoca minorenni, ma il ragazzo instaur\u00f2 una relazione con entrambe le ragazze. Il suo corpo non fu mai ritrovato e solo nel 2010, grazie anche alle rivelazioni di alcuni pentiti, \u00e8 stata ricostruita la sua fine: attirato con un pretesto da Giuseppe Roberti su un motoscafo, al largo di Mergellina venne tramortito con una mazza e gettato in mare legato ad un'ancora. Per questo omicidio Roberti \"Capavacante\" si trova ancora adesso in carcere.\nTra gli anni ottanta e novanta i fratelli Giuliano sono i padroni della citt\u00e0: sono proprietari di negozi, ristoranti e night club, e \"Lovegino\" \u00e8 il sovrano indiscusso del crimine campano, controllando un clan che fattura decine di miliardi all\u2019anno con droga, estorsioni, prostituzione, usura, totonero e contrabbando di sigarette. \u00c8 una famiglia dai matrimoni sfarzosi con ostriche, champagne e cantanti, e mondana (scalpore fecero le foto pubblicate a fine anni ottanta che ritraevano Diego Armando Maradona che brindava con alcuni dei fratelli Giuliano).\nNella faida tra Nuova Camorra Organizzata e Nuova Famiglia della prima met\u00e0 degli anni ottanta, il clan si adopera per annientare Raffaele Cutolo, fondatore e capo della Nuova Camorra Organizzata. In questo contesto i fratelli Giuliano si inseriscono stabilmente nell'organizzazione detta Nuova Famiglia, creata con il solo intento di distruggere Cutolo.\nLe numerose guerre tra gli anni ottanta e novanta contro i Contini, i Licciardi, i Lo Russo, i Misso e i Mazzarella depotenziano per\u00f2 notevolmente il clan Giuliano, e i numerosi pentimenti dei principali boss fanno progressivamente perdere peso a quella che veniva considerata tra le pi\u00f9 potenti famiglie camorristiche.\nGli anni 2000 e le faide interne al clan.\nIl clan conobbe anche due faide interne a partire dagli anni novanta, che coinvolsero i vari parenti della famiglia Giuliano e il loro parentado, e che posero di fatto fine all'egemonia del clan. Vi fu poi anche una terza faida, nell'ambito di una guerra di camorra, negli anni dieci di questo secolo.\nLa seconda generazione della famiglia Giuliano.\nI figli di Nunzio Giuliano (1948-2005) sono:\nI figli di Luigi Giuliano (Napoli, 3 novembre 1949), detto \"'o Rre\" o anche \"Lovegino\", e Carmela Marzano sono:\nI figli di Guglielmo Giuliano (Napoli, 26 maggio 1951), detto \"'o Stuorto\", sono 9 quelli avuti dalla prima moglie Rita Tolomelli (1954-aprile 2008) sposata nel 1972 tra cui:\nI figli di Carmine Giuliano (1953 - 2004), detto \"'o Lione\", e Amalia Stolder (sorella di Raffaele) sono tre, due femmine e un solo maschio,\nI figli di Salvatore Giuliano (Napoli, 10 maggio 1954), detto \"'o Muntone\", sono nati da due matrimoni. Quelli avuti dalla prima moglie Rita Saltalamacchia:\ne quelli avuti dalla seconda moglie, Assunta Stolder, sorella di Amalia, che sono 5, di cui due noti alle forze dell'ordine e sono:\nI 5figli di Raffaele Giuliano (1969) e sua moglie Elvira Daniele (1969):\nPoi ci sono i figli di Giuseppe Giuliano (1935-9 luglio 1998), fratello del capostipite Pio Vittorio, e Rita Ilardo (1935-5 febbraio 2014), che sono:\nTra quelli afferenti alla Paranza dei bambini (cartello Sibillo-Giuliano-Brunetti-Amirante):\npoi ci sono quelli avuti con Carmela De Rosa (1965), che sono invece:\nGuglielmo Giuliano (1994) omonimo del nonno, figlio di Raffaele Giuliano (1974).\ninfine vi sono poi altri Giuliano: Salvatore Giuliano,\nManuel Giuliano (Napoli, 16 novembre 1989) e Antonietta Giuliano (1996), quasi tutti legati alle nuove leve del clan.\nLa terza generazione dei Giuliano.\nIn seguito ad alcune importanti operazioni condotte contro i clan di Forcella, in particolare nei confronti di alcuni gruppi composti da giovani o giovanissimi, \u00e8 stata evidenziata la presenza di membri del Clan Giuliano. Dalle indagini \u00e8 emerso come costoro facciano parte di un \"cartello\" insieme ai clan Amirante-Brunetti-Sibillo che punta ad allontanare i Mazzarella-Del Prete-Buonerba. Osservatori e giornalisti parlano di \"terza generazione dei Giuliano\".\nI pentimenti.\nOltre a Luigi Giuliano, si erano gi\u00e0 pentiti i due fratelli di Luigi, Guglielmo e Raffaele.\nNel 2004 il fratello Carmine \u00e8 morto per un cancro alla gola e nel 2005 fu ucciso un altro dei fratelli, Nunzio, del tutto estraneo agli affari della famiglia. Il 7 dicembre 2006 viene ucciso il figlio del boss, Giovanni Giuliano, che aveva in precedenza rifiutato il programma di protezione."}
{"id": "518847", "revid": "22414", "url": "https://it.wikipedia.org/wiki?curid=518847", "title": "Frame al secondo", "text": ""}
{"id": "518852", "revid": "897219", "url": "https://it.wikipedia.org/wiki?curid=518852", "title": "Ada\u00edlton Martins Bolzan", "text": "Biografia.\nHa dichiarato di aver scelto la maglia del Bologna numero 85 in quanto anno di nascita della fidanzata e di aver superato la delusione per non essere mai stato convocato in Nazionale maggiore dopo esservi stato molto vicino alla fine degli anni novanta.\nCaratteristiche tecniche.\nIn carriera \u00e8 stato impiegato come seconda punta, trequartista e, pi\u00f9 raramente, esterno alto di centrocampo. Intervistato ha pubblicamente dichiarato di preferire la posizione di seconda punta o trequartista. Fra i pregi annovera un ottimo tocco di palla, pur tradendo spesso una staticit\u00e0 eccessiva. Mancino naturale, \u00e8 uno specialista sui calci di punizione. Intervistato da un tifoso bolognese ha detto di ispirarsi, nel tirare i calci piazzati, a Zico, suo connazionale. Sempre nel corso della stessa intervista ha dichiarato che alcuni lo vedrebbero bene come centrocampista d'impostazione davanti alla difesa, ma di non sentirsi adatto a ricoprire tale ruolo.\nCarriera.\nGiocatore.\nInizia la carriera in Brasile, nella Juventude nel 1993. Milita per tre stagioni in Sud America.\nNell'estate 1997 disput\u00f2 un buon Mondiale U20, laureandosi capocannoniere e aggiudicando l'Adidas Golden Shoe. Le aspettative attorno a lui divennero altissime e i giornalisti lo paragonano a Ronaldo e Rom\u00e1rio.\nIl decise quindi di acquistare con la formula del prestito il giocatore, che venne preferito dall'allenatore Ancelotti a Roberto Baggio per questioni tattiche. Durante le amichevoli estive Adailton si fece notare per il gran numero di goal segnati, tra cui uno contro il Celtic, ma durante l'anno gioc\u00f2 solo tredici partite segnando due reti. Esord\u00ec alla terza giornata di campionato, contro il , sostituendo Crespo e fu schierato per la prima volta dall'inizio, anche a causa di una squalifica che aveva colpito Enrico Chiesa, in Empoli-Parma, dove realizz\u00f2 il suo primo goal in Serie A.\nL'anno dopo passa al Paris Saint-Germain, in una stagione totalizza 19 presenze e due reti. Nel 1999 torna in Italia, al Verona, appena promosso in Serie A, dove gioca tre anni in Serie A e quattro in Serie B, segnando in ogni stagione un numero maggiore di reti fino alle 15 in 39 presenze della stagione 2005-2006.\nNella stagione 2006-07 passa al Genoa, con il quale il 10 giugno 2007 raggiunge la promozione in Serie A, grazie anche ai suoi 11 gol. Il 31 agosto 2007 lascia Genova e firma per il Bologna. Debutta con i felsinei tre giorni dopo sul campo della Spezia segnando il goal dello 0-2 dopo 27 minuti di gioco. Il primo campionato in rossoblu si conclude con la conquista della Serie A.\nIl 27 settembre 2009 realizza, nel recupero, la rete del pareggio in casa della Juventus. Il 28 febbraio 2010, durante Genoa-Bologna (3-4), mette a segno la sua prima tripletta nella massima serie, battendo cos\u00ec il suo record stagionale di segnature in serie A.\nA fine campionato 2009-10 il suo contratto col Bologna scade, e nell'agosto 2010 firma un biennale con i rumeni del Vaslui. Dopo 41 presenze e 13 gol segnati nel campionato rumeno, nel 2012 decide di lasciare la Romania.\nNon riuscendo a trovare squadra in Italia, nell'aprile del 2013 decide di ritornare in Brasile nel club che l'ha visto crescere, lo Juventude, in quarta serie.\nAllenatore.\nNel 2014 smette di giocare e frequenta un corso di allenatore. Nel luglio 2017 comincia il corso da allenatore a Coverciano che consente di allenare in Serie D. Nella stagione 2017-2018 \u00e8 vice allenatore alla , la terza squadra di Verona, in serie D a fine stagione promossa in serie C.\nL'11 giugno 2019 diventa il nuovo allenatore della Vigor Carpaneto, squadra piacentina militante nel campionato di Serie D. \nViene esonerato il 7 ottobre 2019 dopo 6 giornate e 4 sconfitte consecutive con la squadra al penultimo posto.\nIl 27 maggio 2021 diviene il vice allenatore del , formazione militante nella Serie D brasiliana.\nStatistiche.\nPresenze e reti nei club.\n\"Statistiche aggiornate al 20 maggio 2012.\""}
{"id": "518853", "revid": "729019", "url": "https://it.wikipedia.org/wiki?curid=518853", "title": "Encefalomalacia", "text": "L'encefalomalacia \u00e8 la degenerazione della sostanza cerebrale a seguito di un trauma (ischemia, emorragia, infezioni), che interessa l'encefalo in generale.\nSi distingue dalla leucomalacia periventricolare, dove \u00e8 interessata solo la sostanza bianca.\nIl termine malacia (molle) identifica l'aspetto che le cellule cerebrali assumono dopo il decadimento, risultando positive alla valutazione ultrasonica (ecogenicit\u00e0). All'encefalomalacia si associano spesso delle aree \"vuote\" pi\u00f9 o meno diffuse, in corrispondenza delle cellule cerebrali decadute. Si configura quindi una encefalomalacia multicistica (o policistica)."}
{"id": "518854", "revid": "123879457", "url": "https://it.wikipedia.org/wiki?curid=518854", "title": "Giovanni Battista Sidotti", "text": "Durante il periodo Edo entr\u00f2 illegalmente in Giappone per predicare il Cristianesimo, fu arrestato e tenuto in cella fino alla sua morte.\nUn importante studioso e politico dell'epoca, Arai Hakuseki, pubblic\u00f2 una delle sue opere pi\u00f9 note, il Seiy\u014d Kibun, sulla base delle conversazioni avute con Sidotti.\nBiografia.\nSidotti nacque in Sicilia nel 1668; avendo udito voci sul martirio di missionari in Giappone, che aveva all'epoca adottato il \"sakoku\" chiudendo le sue frontiere alle influenze occidentali, si risolse a recarvisi. Dopo aver ottenuto il permesso da Papa Clemente XI, giunse a Manila, dove per\u00f2 non trov\u00f2 alcuna nave disposta ad accompagnarlo nell'isola; riusc\u00ec nel suo intento solo nell'agosto 1708, quando sbarc\u00f2 a Yakushima, travestito da samurai, a dispetto del fatto che i suoi tratti somatici lo tradivano immediatamente: fu arrestato e portato a Nagasaki, per essere poi, nell'anno seguente, condotto a Edo dove fu interrogato dal politico e studioso confuciano Arai Hakuseki.\nHakuseki fu impressionato dalla cultura e dall'abilit\u00e0 dialettica di Sidotti, e svilupp\u00f2 una grande stima nei suoi riguardi; Sidotti fu altrettanto intrigato dal dibattito e il dialogo tra i due divenne sempre pi\u00f9 aperto, conducendo per la prima volta dopo un secolo di \"sakoku\" ad un confronto serrato tra due liberi pensatori appartenenti a due culture lontane e diverse. Tra le altre cose, Sidotti riusc\u00ec a spiegare a Hakuseki che, contrariamente a quanto i giapponesi credevano all'epoca, i missionari occidentali non erano l'avanguardia degli eserciti dei rispettivi paesi. Perci\u00f2, abbandonando la pratica consueta della tortura al fine di fargli rinnegare la sua fede, Arai consigli\u00f2 ai suoi superiori di seguire la seguente strategia nei rapporti con gli stranieri: tentare prima di isolarli, se ci\u00f2 non avesse effetto imprigionarli e infine lasciare la condanna capitale come soluzione estrema.\nLa raccomandazione di Hakuseki non aveva precedenti nella storia del Paese: alla fine, il governo scelse di imprigionare Sidotti, inviandolo al a My\u014dgadani (odierna Kohinata, Bunky\u014d, Tokyo), costruito nel 1646 per ospitare i missionari arrestati ma fino a quel momento mai utilizzata, sia per il \"sakoku\" sia per il divieto di indottrinamento, entrambi i quali conducevano generalmente a una condanna capitale.\nImpossibilitato a predicare nel \"Yashiki\", Sidotti fu anche esentato dalla tortura; inoltre gli fu concesso un trattamento speciale, simile agli arresti domiciliari, noto come . I suoi guardiani nel \"Yashiki\" erano un'anziana coppia di nome Ch\u014dsuke e Haru, due ex-cristiani che avevano rinnegato la fede; sorpreso a predicare ad essi, fu trasferito in una cella sotterranea della residenza, dove mor\u00ec nel 1714, all'et\u00e0 di 46 anni.\nArai Hakuseki utilizz\u00f2 le conoscenze acquisite nei suoi colloqui con Sidotti per scrivere il \"Seiy\u014d Kibun\", pubblicato postumo, e il \"Sairan Igen\". Un'immagine appartenente al frate, detta fu considerata un importante cimelio culturale ed \u00e8 oggi ospitata nel Museo nazionale del Parco di Ueno.\nNel luglio 2014 i suoi resti sono stati trovati ed identificati proprio nell'area ove Sidotti venne tenuto prigioniero."}
{"id": "518862", "revid": "599013", "url": "https://it.wikipedia.org/wiki?curid=518862", "title": "Francesca Zara", "text": "Alta 177 cm per 66 kg, giocava come play-guardia. Ha giocato sia nel campionato italiano che in quelli russo e francese, vincendo anche un'Eurolega.\nCarriera.\nCon i club.\nFrancesca Zara inizia a giocare a pallacanestro nel 1985, nelle giovanili della Pallacanestro Femminile Schio. Ad 11 anni viene acquistata da Vicenza. Con la squadra veneta conquista il primo successo a 16 anni, con la vittoria della Coppa Ronchetti 1992. Nel 1993 viene convocata con la nazionale cadette agli europei di Poprad, dove conquista il bronzo. L'anno dopo vince l'oro con le juniores agli europei di Veljko Tarnovo e prende parte anche ai Goodwill Games di San Pietroburgo.\nDopo una stagione ad Alcamo, nel 1994-95, vive il suo momento migliore con la maglia della Pool Comense. A Como vince cinque scudetti, due Coppe Italia e cinque Supercoppe italiane.\nNel 2003-04 passa alla Phard Napoli, con cui rimane due stagioni mentre partecipa alle qualificazioni per gli europei successivi. Partecipa nel 2004 al suo ultimo \"All Star Game\" a Bari. Nell'estate 2005 viene acquistata dalle Seattle Storm, nella \"Women's National Basketball Association\". Con la societ\u00e0 dello stato di Washington gioca 34 partite nella stagione regolare e tre nei play-off (persi al primo turno contro le Houston Comets), segnando un totale di 101 punti.\nChiude l'esperienza napoletana nel 2005-06, per poi spostarsi nel campionato russo, con lo Spartak Mosca. \u00c8 stata selezionata per l'All Star Game Fiba nel 2006. Dopo una stagione nel club francese USVO Valenciennes, nel 2008-09 torna in Italia, al Basket Parma. Si trasferisce in seguito a Umbertide. Dopo un biennio, torna nuovamente al Lavezzini Parma.\nNel 2013-2014 si trasferisce alla Reyer Venezia, per aiutare nella crescita le giovani playmaker venete. Nel 2014-15 \u00e8 l'acquisto di punta di Vigarano.\nCon la Nazionale.\nIl 30 novembre 1996, a 19 anni, esordisce con la maglia della nazionale italiana a Roma, contro le \"All Star\" del campionato italiano: finisce 62-87.\nNel 1997 fa parte della nazionale italiana ai Giochi del Mediterraneo di Ruvo di Puglia; vince l'argento nel 2001 a Tunisi. Dal 1997 al 2002 ha la possibilit\u00e0 di prendere parte all'Eurolega, conquistando un secondo, un terzo e un quarto posto sempre con la Pool Comense. Nello stesso periodo, ha preso parte a quattro \"All Star Game\", a Roma, Parma (due volte) e Viterbo. Nel 1999 disputa l'Europeo in Polonia e nel 2003 conquista l'argento alle Universiadi di Taegu. Proprio in Corea del Sud realizza il suo record personale di punti in una partita con la nazionale: 23 alla Serbia, il 26 agosto (80-65 per l'Italia).\nHa partecipato agli Europei nel 2007.\nDopo quest'ultima esperienza, la Zara si \u00e8 allontanata dalla Nazionale, evitando ogni estate la convocazione, sia per rimanere a riposo dopo alcuni campionati logoranti, sia perch\u00e9 non era sicura di poter rendere al massimo per motivi fisici. Al termine della stagione 2010-11, conclusa con maggiore freschezza e con il fisico integro, Giampiero Ticchi l'ha convocata per il raduno in vista dell'Additional Round in vista dell'Europeo 2011, in sostituzione dell'infortunata Chiara Pastore.\nStatistiche.\nPresenze e punti nei club.\n\"Statistiche aggiornate al 24 giugno 2008\""}
{"id": "518865", "revid": "125998667", "url": "https://it.wikipedia.org/wiki?curid=518865", "title": "L'ombra del coyote", "text": "L'ombra del coyote (\"The Last Coyote\") \u00e8 il quarto romanzo di Michael Connelly con protagonista il detective Harry Bosch, edito nel 1995.\nTitolo.\nil titolo del libro deriva dal fatto che, durante la storia, Bosch far\u00e0 una serie di sogni legati alla propria psiche, nei quali comparir\u00e0 sempre un coyote.\nTrama.\nHarry Bosch, detective della Polizia di Los Angeles, \u00e8 stato sospeso per aver messo le mani addosso ad un superiore. \nOra ha il tempo, con l'aiuto di una psichiatra, di mettere ordine nella sua vita. \nCercher\u00e0 di far luce sull'omicidio della madre, prostituta, avvenuto ben 34 anni prima, quando era ancora bambino. \nSenza paura di schiacciare i piedi al potente di turno, l'impavido detective attraverser\u00e0 tutti gli Stati Uniti arrivando fino in Florida, pur di arrivare a scoprire una verit\u00e0 sconcertante. \nE cos\u00ec lontano da casa, forse, trova anche l'amore."}
{"id": "518866", "revid": "1543377", "url": "https://it.wikipedia.org/wiki?curid=518866", "title": "M50 (astronomia)", "text": "M 50 (conosciuto anche come Messier 50 o NGC 2323) \u00e8 un ammasso aperto visibile nella costellazione dell'Unicorno.\nFa parte del Catalogo di Messier, sebbene non sia comunque l'oggetto pi\u00f9 luminoso della costellazione; in un cielo in condizioni perfette \u00e8 al limite della visibilit\u00e0 ad occhio nudo.\nOsservazione.\nSi individua in una zona povera di stelle brillanti, sebbene molto ricca di piccoli addensamenti stellari e minute nebulose; lo si pu\u00f2 raggiungere circa 7 gradi a nord della stella , a sua volta vicina a Sirio, o alternativamente, a circa 1/3 della distanza fra Sirio e Procione, partendo dalla prima. Grazie alla sua grande vicinanza all'equatore celeste, \u00e8 ben osservabile da tutte le aree popolate della Terra.\nUn binocolo da 50mm di apertura \u00e8 sufficiente per iniziare la risoluzione in stelle: si osservano una quindicina di componenti su un fondo che resta ancora nebuloso; la visione migliore si ha con piccoli telescopi amatoriali (da 90mm a 150mm), in cui si mostra completamente risolto, con una cinquantina di componenti comprese entro 10' di diametro. Con un 150mm si arriva a contare un'ottantina di stelle, fra le quali diverse disposte in coppia.\nStoria delle osservazioni.\nFu scoperto probabilmente da Cassini prima del 1711 e poi indipendentemente riscoperto da Charles Messier nel 1772, che lo descrisse come un ammasso di piccole stelle; quest'ultimo lo individu\u00f2 seguendo una cometa. Probabilmente per\u00f2 M50 potrebbe essere gi\u00e0 stato individuato da Hodierna, nel 1654.\nCaratteristiche.\nM50 si trova ad una distanza di circa 3000 anni luce dal Sole (le stime per\u00f2 non sono ancora precise). Ha un diametro angolare di 15x20, e quindi dovrebbe avere una dimensione lineare di circa 18 anni luce, ma la regione centrale ne misura solo 9.\nSi stima che M50 possieda all'incirca 200 componenti. La stella pi\u00f9 luminosa \u00e8 di tipo spettrale B8 o B6 a seconda delle fonti.\nUna bella caratteristica di questo ammasso \u00e8 che a 7' a sud del centro si trova una gigante rossa di tipo M, che con il suo colore contrasta con le stelle bianche e azzurre nelle vicinanze. L'ammasso contiene anche alcune giganti gialle.\nHa un'et\u00e0 stimata in 78 milioni di anni."}
{"id": "518884", "revid": "5680", "url": "https://it.wikipedia.org/wiki?curid=518884", "title": "Passeggiate aleatorie", "text": ""}
{"id": "518888", "revid": "111319", "url": "https://it.wikipedia.org/wiki?curid=518888", "title": "Nuoto ai Giochi della XXV Olimpiade", "text": ""}
{"id": "518892", "revid": "1149807", "url": "https://it.wikipedia.org/wiki?curid=518892", "title": "Yami to b\u014dshi to hon no tabibito", "text": " \u00e8 una visual novel pubblicata nel 2002 dalla Root da cui \u00e8 stato tratto un anime composto da 13 episodi prodotto da Studio Deen nel 2003. Sebbene i personaggi del gioco e dell'anime siano gli stessi, la storia \u00e8 leggermente differente. L'anime verte intorno all'amore che la protagonista Hazuki prova nei confronti della sorellastra Hatsumi, e pertanto la serie \u00e8 considerato uno yuri a tutti gli effetti. I quattro protagonisti della serie, inoltre, fanno una piccola apparizione nell'anime \"T\u014dka Gettan\", prodotto dallo Studio Deen e basato su un videogioco della Root.\nTrama.\nNon appena scocca la mezzanotte del giorno del suo sedicesimo compleanno, Hatsumi Azuma scompare in un lampo di luce verde. Decidendo di assecondare il volere di Hazuki, sorella di Hatsumi, il parrocchetto parlante Ken la conduce da Lilith, \"Yami\" guardiana della Grande Biblioteca, nella quale sono custoditi tutti i mondi dell'universo sotto forma di libri. Inizialmente restia a farsi accompagnare dalla \"Yami\" nel viaggio tra i libri alla ricerca di Hatsumi, infine Hazumi decide di fidarsi: le due ragazze partono cos\u00ec alla scoperta dei mondi nei libri.\nEpisodi.\nLa sigla di apertura \"Hitomi no naka no meikyuu\" \u00e8 cantata da Aiko Kay\u014d, mentre la sigla di chiusura \"Eien no inori wo sasagete\" \u00e8 cantata da Sanae Kobayashi."}
{"id": "518893", "revid": "1318658", "url": "https://it.wikipedia.org/wiki?curid=518893", "title": "Arrondissement di Confolens", "text": "L\"arrondissement\" di Confolens \u00e8 un \"arrondissement\" dipartimentale della Francia situato nel dipartimento della Charente, nella regione della Nuova Aquitania.\nStoria.\nFu creato nel 1800 sulla base dei preesistenti distretti. Il 1\u00ba gennaio 2008 vi sono stati trasferiti i cantoni di Aigre, Mansle, Ruffec e Villefagnan, che in precedenza facevano parte dell'arrondissement di Angoul\u00eame.\nComposizione.\nL\"arrondissement\" \u00e8 composto da 139 comuni raggruppati in 10 cantoni:"}
{"id": "518894", "revid": "5680", "url": "https://it.wikipedia.org/wiki?curid=518894", "title": "Classe (insiemistica)", "text": ""}
{"id": "518895", "revid": "121539429", "url": "https://it.wikipedia.org/wiki?curid=518895", "title": "Cardinalit\u00e0 del continuo", "text": "In matematica la cardinalit\u00e0 del continuo \u00e8 il numero cardinale dell'insieme dei numeri reali formula_1 (che, a volte, viene chiamato \"il continuo\"). Questo numero cardinale viene spesso indicato con il carattere formula_2:\nPropriet\u00e0.\nNon numerabilit\u00e0.\nGeorg Cantor introdusse il concetto di cardinalit\u00e0 di un insieme per confrontare le dimensioni di insiemi infiniti. Egli dimostr\u00f2 che l'insieme dei numeri reali \u00e8 non numerabile, cio\u00e8 che formula_2 \u00e8 maggiore della cardinalit\u00e0 dei numeri naturali, indicata con formula_5 (aleph-zero):\nIn altre parole, i numeri reali sono molti di pi\u00f9 (incommensurabilmente di pi\u00f9) dei numeri interi: tanto che questi ultimi possono venire contati, mentre i numeri reali no (per esempio \u00e8 perfettamente lecito parlare dei \"primi 100 numeri interi\"; la stessa espressione applicata ai numeri reali \u00e8 priva di senso).\nCantor dimostr\u00f2 quest'affermazione utilizzando una tecnica nota come l'argomento diagonale.\nUguaglianze tra numeri cardinali.\nUna variante dell'argomento diagonale di Cantor pu\u00f2 essere usata per dimostrare il teorema di Cantor, che afferma che la cardinalit\u00e0 di ogni insieme \u00e8 strettamente minore di quella del suo insieme delle parti, e cio\u00e8 formula_7. Si pu\u00f2 concludere che l'insieme delle parti formula_8 dell'insieme dei numeri naturali formula_9 \u00e8 non numerabile. \u00c8 dunque naturale chiedersi se la cardinalit\u00e0 di formula_8 sia uguale a formula_2. La risposta \u00e8 affermativa. Si pu\u00f2 dimostrare questa affermazione in due passi:\nPer il teorema di Cantor-Bernstein-Schroeder si conclude che\nNumeri beth.\nLa successione dei numeri beth \u00e8 definita ponendo formula_28 e formula_29. Dunque formula_2 \u00e8 il secondo numero beth, \"beth-uno\"\nIl terzo numero beth, formula_32, \u00e8 la cardinalit\u00e0 dell'insieme di tutti i sottoinsiemi dei numeri reali.\nUtilizzando le regole dell'aritmetica dei numeri cardinali si pu\u00f2 dimostrare che\ndove formula_34 \u00e8 un qualunque cardinale finito maggiore o uguale a 2.\nL'ipotesi del continuo.\nLa famosa ipotesi del continuo afferma che formula_2 \u00e8 anche il secondo numero aleph, cio\u00e8 formula_36 (aleph-uno). In altre parole, l'ipotesi del continuo afferma che non esiste un insieme formula_37 avente cardinalit\u00e0 strettamente compresa tra formula_5 e formula_2:\nOggi si sa che l'ipotesi del continuo \u00e8 indipendente dagli assiomi della teoria degli insiemi di Zermelo-Fraenkel (ZFC). Questo significa che sia l'ipotesi del continuo sia la sua negazione sono consistenti con questi assiomi. In effetti, si ha che per ogni numero naturale formula_34 diverso da zero, l'uguaglianza formula_42 \u00e8 indipendente da ZFC (il caso formula_43 \u00e8 l'ipotesi del continuo). L'affermazione \u00e8 vera per molti altri aleph, anche se in alcuni casi si pu\u00f2 dimostrare l'uguaglianza, grazie al teorema di K\u00f6nig sulla base della cofinalit\u00e0, per esempio formula_44. In particolare, formula_45 pu\u00f2 essere uguale a formula_36 oppure a formula_47, dove formula_48 rappresenta il primo numero ordinale non numerabile, e quindi formula_45 pu\u00f2 essere un cardinale successore o un cardinale limite, e un cardinale regolare oppure un cardinale singolare.\nInsiemi con cardinalit\u00e0 formula_2.\nMolti insiemi studiati in matematica hanno cardinalit\u00e0 uguale a formula_2. Per esempio:"}
{"id": "518898", "revid": "31094", "url": "https://it.wikipedia.org/wiki?curid=518898", "title": "Path\u00e9 Fr\u00e8res", "text": ""}
{"id": "518899", "revid": "119336419", "url": "https://it.wikipedia.org/wiki?curid=518899", "title": "Race condition", "text": "La situazione di corsa, o pi\u00f9 semplicemente corsa (in inglese: \"race condition\"), \u00e8 un fenomeno che si presenta nei sistemi concorrenti quando, in un sistema basato su processi multipli, il risultato finale dell'esecuzione di una serie di processi dipende dalla temporizzazione o dalla sequenza con cui vengono eseguiti.\nSpesso, una situazione di corsa \u00e8 un effetto indesiderato e genera malfunzionamenti. In questo caso, essa \u00e8 denominata corsa critica per il sistema.\nElettronica.\nIn elettronica, esistono alcune interessanti applicazioni delle situazioni di corsa. Ad esempio, il circuito logico mostrato in figura \u00e8 spesso utilizzato per ottenere un impulso, corrispondente al fronte di salita del segnale originale A. Il ritardo di commutazione, introdotto dalla porta logica invertente, crea un ritardo nella determinazione del corretto stato logico della porta AND. Cos\u00ec facendo, ogni qual volta ci sar\u00e0 un fronte di salita sul segnale A, in uscita dal circuito si otterr\u00e0 un impulso di durata \u0394t1.\nLa competizione tra il segnale originale A ed il segnale ritardato \u0100 genera una situazione di corsa per determinare lo stato finale del circuito logico.\nInformatica.\nPer evitare il verificarsi di situazioni di corsa quando si impiegano memorie, file o risorse in condivisione, sono stati studiati diversi algoritmi che prevedono la mutua esclusione, ovvero garantiscono che, quando la risorsa condivisa \u00e8 interessata un processo, nessun altro processo possa accedervi.\nSe pi\u00f9 processi hanno la possibilit\u00e0 di accedere ad una risorsa in modalit\u00e0 di scrittura, \u00e8 importante prevedere ed includere l'utilizzo di questi algoritmi, dei quali si pu\u00f2 invece fare a meno se la risorsa \u00e8 accessibile solamente in modalit\u00e0 di lettura, perch\u00e9 i processi non possono influenzare lo stato della risorsa, quindi non \u00e8 fisicamente possibile la realizzazione di situazioni di corsa.\nCasi reali.\nUn caso divenuto noto in cui una situazione di corsa ha generato malfunzionamenti molto pericolosi \u00e8 stato quello del Therac-25, un macchinario per la radioterapia prodotto ed impiegato in America settentrionale negli anni '80. Esso era equipaggiato per emettere sia elettroni a bassa energia in maniera diretta, sia raggi X ad alta energia con l'attivazione di alcuni dispositivi meccanici di protezione; quando veniva impartita una determinata sequenza di comandi, apparentemente normale in condizioni di operativit\u00e0 ordinaria, si manifestava una situazione di corsa nel software di controllo della macchina che causava l'emissione di raggi X senza le protezioni, e ci\u00f2 causo la somministrazione di una dose di radiazioni 100 volte superiore a quella prevista a sei persone, tre delle quali morirono a causa di ci\u00f2."}
{"id": "518900", "revid": "1123126", "url": "https://it.wikipedia.org/wiki?curid=518900", "title": "Pietro Canisio", "text": "Biografia.\nPietro Canisio nacque l'8 maggio 1521 a Nimega, citt\u00e0 principale della Gheldria, allora appartenente al Sacro Romano Impero, da nobili e agiati genitori. Ricevette la prima istituzione umanistica in patria; ma ancora adolescente fu inviato nel 1535 all'Universit\u00e0 di Colonia dove studi\u00f2 retorica, filosofia e diritto civile e canonico, laureandosi nel 1540 \"magister artium\", o dottore in filosofia. Durante il suo soggiorno a Colonia Canisio sub\u00ec l'influenza del mistico brabantino Nicolaus van Esch e quella del compagno di Ignazio di Loyola Pierre Favre; accompagn\u00f2 Favre a Magonza nel 1543 e, dopo aver seguito un corso di esercizi spirituali, entr\u00f2 nella Compagnia di Ges\u00f9, approvata appena tre anni prima: divent\u00f2 cos\u00ec il primo gesuita tedesco. Affittata a Colonia una piccola casa, vi install\u00f2 in segreto il Favre e altri 10 compagni costituendovi la prima comunit\u00e0 di gesuiti in Germania. Era l'inizio di quell'azione combattiva che egli condurr\u00e0 poi per tutta la vita. All'inizio la fortuna non gli arrise troppo: avrebbe dovuto anzi esulare da Colonia, se l'universit\u00e0 non fosse intervenuta e non avesse ottenuto che, separatamente, egli e i compagni vi si potessero trattenere ancora. Pi\u00f9 tardi, l'attiva predicazione e l'opera svolta gli fecero ottenere una certa fama: tanto che fu inviato al campo imperiale, nel 1547, per trattare, insieme con altri, con le autorit\u00e0 dell'impero la questione dell'apostata vescovo di Colonia Hermann von Wied.\nDa questo punto comincia la definitiva ascesa del giovane gesuita. Venuto a contatto e divenuto amico del cardinale d'Augusta, Ottone di Waldburg, personaggio allora influentissimo, cominci\u00f2 a farsi strada nell'ordine. Inviato nel 1547 a Trento, poi a Bologna, al Concilio, emerse accanto ai tre rappresentanti gesuiti, Diego La\u00ednez, Alfonso Salmer\u00f3n, Claude Jay. Ignazio di Loyola stesso, venuto a conoscenza del suo valore e della sua opera, lo chiam\u00f2 a Roma e poi lo mand\u00f2 a Messina come maestro di retorica e predicatore. Ma questa parentesi italiana dur\u00f2 poco; poich\u00e9 gi\u00e0 nel 1549 veniva inviato dallo stesso Ignazio all'Universit\u00e0 bavarese di Ingolstadt. Di questa citt\u00e0 e dell'universit\u00e0 egli riusc\u00ec lentamente a fare le roccheforti della Controriforma e della restaurazione cattolica e pi\u00f9 tardi il principale centro dell'ortodossia cattolica in Germania, di fronte a Jena, centro del luteranesimo rigido. Accanto all'attivit\u00e0 accademica, Canisio ebbe naturalmente una non meno forte attivit\u00e0 riformatrice, condotta con tutti i mezzi e con una instancabilit\u00e0 sorprendente. A Ingolstadt fond\u00f2 un primo collegio: la fondazione di collegi gesuitici diventer\u00e0 uno dei mezzi pi\u00f9 pratici della sua opera missionaria. Non si ferm\u00f2 alla Baviera, ma si rivolse anche ad altre aree d'Europa, come la Boemia e l'Austria, dove il cattolicesimo aveva subito perdite gravi e occorreva quindi una combattivit\u00e0 maggiore. A Vienna entr\u00f2 alla corte imperiale come predicatore e consigliere e riusc\u00ec ad imporsi all'arciduca Massimiliano che aveva permesso l'insediamento di un predicatore luterano che fu allontanato. Prese parte alla dieta di Augusta, nel 1555, con l'imperatore Ferdinando (e poi, nel 1556-57, sar\u00e0 presente anche alla dieta di Ratisbona, e nel 1559 alla nuova dieta di Augusta). Fond\u00f2 inoltre altri collegi (nel 1559 Monaco, nel 1562 Innsbruck) e venne chiamato alla suprema carica di provinciale dell'ordine per la Germania Superiore (Svevia, Baviera, Boemia, Ungheria, Alta e Bassa Austria). Chiamato a Roma nella primavera del 1565, fu dal generale Francesco Borgia nominato visitatore dell'ordine nella provincia renana e da Pio IV nunzio apostolico per promulgare in Germania i recenti decreti tridentini. L'anno seguente 1566 Pio V, succeduto a Pio IV, lo invi\u00f2 alla dieta di Augusta insieme al suo legato Giovanni Francesco Commendone. A tutta questa operosit\u00e0 di missionario e, in parte, di diplomatico, aggiunse anche, frutto del suo ingegno e dei suoi studi, uno dei pi\u00f9 potenti strumenti di istruzione, di educazione e di propaganda cattolica, ossia la famosa \"Summa\" del 1555 (diffusa in Austria sotto il nome di \"Cathechismus Ferdinandi\"), la cui eccezionale importanza \u00e8 rilevata dalle numerose edizioni che se ne fecero in poco pi\u00f9 di un secolo, che sommano a parecchie centinaia.\nNegli anni sessanta, per desiderio di Pio V, prese parte alle polemiche contro Flacio Illirico e i Centuriatori di Magdeburgo. Nel 1580 fond\u00f2 un altro collegio a Friburgo in Svizzera. Dedic\u00f2 gli ultimi anni alla predicazione: mor\u00ec il 21 dicembre 1597 nel collegio da lui fondato a Friburgo.\nSubito dopo la sua morte corsero voci di miracoli: ma solo nel secolo seguente incominciarono le ricerche (dei vescovi di Frisinga, Friburgo e Dillingen dal 1625 al 1690) per la sua beatificazione. A Roma le pratiche incominciarono nel 1734; furono riprese sotto Gregorio XVI; il 17 aprile 1864 Pio IX approv\u00f2 quattro dei miracoli attribuiti all'antico gesuita. Il 20 novembre 1869 si ebbe in San Pietro la solenne beatificazione. Fu canonizzato e dichiarato dottore della Chiesa il 14 maggio 1925.\nLe opere pi\u00f9 importanti del Canisio, quelle per cui egli esercit\u00f2 una grande influenza spirituale e morale sul suo tempo, sono, oltre alla \"Summa doctrinae christianae\"... \"in usum Christianae pueritiae\" (Vienna 1555, ma l'ed. definitiva \u00e8 quella di Colonia del 1556), il \"Parvus Catechismus Catholicorum\" (Colonia 1558, ed. critica di F. Streicher; Monaco 1933, apparso pure in traduzione tedesca, Dillingen 1560), che \u00e8 un compendio della \"Summa\" e che godette di larghissimo favore; inoltre la confutazione dei Centuriatori di Magdeburgo, che, incompiuta, consta di due parti (\"Commentariorum de Verbi Dei liber primus\": \"in quo de Sanctissimi Praecursoris Domini Joannis Baptistae Historia evangelica pertractatur\", Dillingen 1571; \"De Maria Virgine\"... \"libri quinque\", Ingolstadt 1577) unite poi in un'opera sola in due volumi \"Commentariorum de Verbis corruptelis\" (1583).\nTra le altre opere del Canisio si ricordano le \"Lectiones et Predicationes Ecclesiasticae\" (Ingolstadt 1556); i \"Principia Grammatices\" (ivi 1556); le \"Institutiones et Exercitamenta christianae pietatis\" (Anversa 1566); \"Notae in Evangelicas lectiones\" (Friburgo 1591); l\"'Enchiridion pietatis quo ad precandum Deum instruitur princeps catholicus\", dedicato al futuro imperatore Ferdinando II, ma pubblicato solo nel 1751 (s. a.); e una quantit\u00e0 di altri scritti, in latino e in tedesco, di carattere soprattutto ascetico educativo.\nImportanti sono poi le \"Epistulae et Acta Petri Canisii\", a cura di O. Braunsberger (voll. 8, Friburgo in Brisgovia 1891-1923).\nCulto.\nCanisio fu proclamato beato nel 1869 da papa Pio IX e canonizzato nel 1925 da papa Pio XI che lo nomin\u00f2 pure \"dottore della Chiesa\". Peraltro gi\u00e0 papa Leone XIII lo aveva definito il secondo apostolo della Germania dopo san Bonifacio.\nLa sua memoria liturgica cade il 21 dicembre o il 27 aprile nella messa tridentina e sempre in questa data continua ad essere ricordato anche in Germania."}
{"id": "518903", "revid": "122839937", "url": "https://it.wikipedia.org/wiki?curid=518903", "title": "Jay O. Sanders", "text": "Biografia.\nInizia la sua carriera a teatro, interpretando negli anni settanta diverse opere shakespeariane. Negli anni ottanta si avvicina alle nuove forme di comunicazione, interpretando la voce narrante di molti audiolibri.\nDebutta in una pellicola cinematografica nel 1979, nel ruolo secondario in \"\" di Alan J. Pakula. Attualmente alterna con successo l'attivit\u00e0 teatrale con quella cinematografica.\nNel corso della sua carriera ha partecipato a varie pellicole quali \"JFK - Un caso ancora aperto\", \"Senza difesa\", \"Daylight - Trappola nel tunnel\", \"La musica del cuore\", \"Nella morsa del ragno\", \"The Day After Tomorrow - L'alba del giorno dopo\", \"5 appuntamenti per farla innamorare\", \"Catfight - Botte da amiche\" e \"Matrimonio per sbaglio\".\nNel 2011 prende parte al film \"Lanterna Verde\" basato sui fumetti DC Comics, nel ruolo di Carl Ferris.\nRecita la parte del personaggio Alex Barker nel 2013, nella serie televisiva della NBC \"American Odyssey\", mentre dal 2015 al 2016 recita nella prima stagione di \"Blindspot\", interpretando la parte di Bill Weller.\nVita privata.\nSposato dal 1991 con l'attrice teatrale, vincitrice di un Tony Award, Maryann Plunkett, dalla quale ha avuto un figlio, Jamie, nato nel 1994."}
{"id": "518919", "revid": "767487", "url": "https://it.wikipedia.org/wiki?curid=518919", "title": "Camminacammina", "text": "Camminacammina \u00e8 un film del 1983 diretto da Ermanno Olmi ed interpretato da attori non professionisti.\nL'autore rivisita la storia dei magi che seguendo una stella si mettono in viaggio alla ricerca del Salvatore.\nFu presentato fuori concorso al 36\u00ba Festival di Cannes.\nTrama.\nUna notte il sacerdote astronomo Mel ed il suo discepolo Rupo, scrutando il cielo dalle rovine di un tempio, sono sorpresi da una luce fortissima ed improvvisa. La interpreteranno come un segno della venuta del Salvatore e decideranno, insieme a molti abitanti della citt\u00e0, di mettersi in cammino per rendergli omaggio e consegnargli i doni affidatigli dal re.\nNel lungo cammino, che non tutti riusciranno a portare a termine, si uniranno altre due carovane.\nTroveranno il Salvatore in un castello abbandonato, sotto le spoglie di un bambino, e gli renderanno omaggio. La notte stessa per\u00f2, temendo un agguato delle truppe di un invidioso imperatore, le tre carovane si disperderanno dopo aver cancellato tutti i segni della loro visita. Solo un soldato torner\u00e0 nottetempo al castello, ma arriver\u00e0 dopo le truppe dell'imperatore."}
{"id": "518923", "revid": "74801", "url": "https://it.wikipedia.org/wiki?curid=518923", "title": "Nicola D'Alagni", "text": "Nato in una famiglia ricca di vocazioni ecclesiastiche e religiose e con numerosi personaggi insigni per cultura o per meriti nella vita civica del paese di Castellaneta.\nFra i suoi avi emergono ben 3 sindaci, Nicol\u00f2 d'Alagni (1662), Nicolantonio d'Alagni (1664), Francesco d'Alagni (1668), Giovan Carlo d'Alagni (1758)\nInizia gli studi presso il Seminario Vescovile conseguendo il diploma magistrale. \nA Castellaneta svolse la sua attivit\u00e0 di insegnante (\u00e8 stato il maestro di Rodolfo Valentino) e si dedic\u00f2 con passione alla ricerca storica sulla sua citt\u00e0. \nNon ha pubblicato alcuna opera, ma il d'Alagni ha dato un notevole contributo alla storiografia locale. Scrisse le \"Memorie di Castellaneta\", opera che non termin\u00f2 ma che fu successivamente completata e pubblicata nel 1980 da mons. Donato Colafemmina con il titolo \"Castellaneta nei manoscritti del prof. Nicola d'Alagni\". In tale libro vengono narrati gli avvenimenti pi\u00f9 salienti dei secoli scorso, dai fatti del 1799 a quelli della Carboneria, dalle leggi eversive del feudalesimo agli episodi del brigantaggio preunitario e postunitario nel territorio della Provincia di Taranto.\nNicola d'Alagni si \u00e8 occupato anche di pittura."}
{"id": "518924", "revid": "599013", "url": "https://it.wikipedia.org/wiki?curid=518924", "title": "Bab\u00e0", "text": "Il bab\u00e0 \u00e8 un dolce da forno a pasta lievitata con lievito di birra di origine francese e divenuto tipico della pasticceria napoletana. Il suo diametro pu\u00f2 variare da 5\u20137\u00a0cm fino a 35\u201340\u00a0cm. Lo si trova anche diviso in due e ripieno con del cioccolato o panna. Inoltre, esiste anche una versione con essenza di bergamotto .\nStoria.\nIl bab\u00e0 \u00e8 la derivazione di un dolce a lievitazione naturale originario della Polonia (\"babka ponczowa\") e di altri paesi slavi. Perfezionato dai cuochi francesi assunse il nome di \"baba\". Vide poi trasformato il proprio nome in \"babb\u00e0\" dai pasticceri napoletani.\nL'invenzione del bab\u00e0 si fa risalire al ultimo duca di Lorena ed effimero re di Polonia Stanislao Leszczy\u0144ski, suocero di Luigi XV di Francia. Leszczy\u0144ski era uso dilettarsi nell'invenzione culinaria ma, essendo privo di denti, era impossibilitato a mangiare dolci quali la babka polacca o un dolce simile alla babka ovvero il Kougelhopf, originario dell'Alsazia, che egli trovava troppo asciutto; decise allora di ammorbidirlo nel tokaj e nello sciroppo.\nLa ricetta del bab\u00e0 al rum nella tipica forma a fungo moderna risale al 1835. La si deve a un discendente del celebre pasticciere Nicolas Stohrer, giunto a Parigi con Maria Leszczy\u0144ska, figlia del sovrano polacco, che aveva voluto portare con s\u00e9 il suo pasticcere preferito in occasione delle proprie nozze con Luigi XV, re di Francia.\nAncora oggi, nella capitale francese, la \"maison\" propone dolci simili.\nUn'altra versione delle origini faceva ricordare al re la gonna a campana (tonde) delle donne anziane che si chiamano \"babka\".\nUn'altra storia racconta che il re, dal pessimo carattere, scagliasse il dolce contro una credenza, fracassando una bottiglia di rum.\nQuesta and\u00f2 a inzuppare il dolce e Stanislao allora lo assaggi\u00f2, trovandolo ottimo.\nNel XIX secolo il maestro Anthelme Brillat-Savarin invent\u00f2 un liquore che ben si accompagnava alle macedonie di frutta.\nLa pasticceria francese dei fratelli Julien ebbe l'idea di chiudere la macedonia in un bab\u00e0 opportunamente spennellato di confettura di albicocche: nacque cos\u00ec il \"Bab\u00e0 Savarin\".\nLe prime fonti partenopee sul dolce risalgono al 1836 quando il cuoco Angeletti scrisse un manuale culinario in cui \u00e8 descritta la ricetta con uvetta e zafferano, questi ultimi ingredienti persi negli anni a causa della \"volgarizzazione\" delle pasticcerie commerciali che ne hanno sfornati nuovi tipi con crema e amarene o anche servito \"mignon\" con gelato semifreddo. Ma, secondo un\u2019etimologia pi\u00f9 semplice e popolare, il dolce sarebbe pi\u00f9 antico di quanto si creda e cio\u00e8 ricorderebbe, sia nella forma sia nel nome, i copricapi dei \"baba\", cio\u00e8 di quei dignitari turchi che accompagnavano a Napoli ogni nuovo ambasciatore ottomano e sfilavano in corteo con lui nelle strade della citt\u00e0. \nRicetta.\nLa tecnica di impasto e i tempi di lievitazione rappresentano due grandi segreti di questo rinomato dolce. \u00c8 lasciato lievitare a lungo in uno stampo a tronco di cono allungato, quindi cotto in forno ben caldo. Assume un colore ambrato e una caratteristica forma a \"fungo\". Terminata la cottura viene estratto, e lo si fa \"asciugare\" per almeno un giorno affinch\u00e9 perda la maggior parte dell'umidit\u00e0. Successivamente \u00e8 posto parzialmente immerso in ampi contenitori pieni di liquido caldo a scelta: sciroppo di zucchero, rum, o altri liquori come il limoncello. \u00c8, infine, sommariamente privato del liquido in eccesso e inviato ai rivenditori autorizzati. Alcune pasticcerie ne ricoprono la superficie con una glassa all'albicocca, che lo rende pi\u00f9 lucido e attraente.\nUna variante del bab\u00e0 \u00e8 il cosiddetto Savarin, che pur conservando gli stessi ingredienti di base del bab\u00e0 prevede l'introduzione di un po' di latte nell'impasto: il risultato \u00e8 una pasta pi\u00f9 chiara e spugnosa, dal sapore meno acidulo, che si presta ancor meglio alla produzione di grosse \"torte bab\u00e0\" da guarnire con panna, frutta e gelatina."}
{"id": "518930", "revid": "78273", "url": "https://it.wikipedia.org/wiki?curid=518930", "title": "Anna Pavlova (ginnasta)", "text": ""}
{"id": "518938", "revid": "287204", "url": "https://it.wikipedia.org/wiki?curid=518938", "title": "Pog", "text": "Per Pog si intende un gioco popolare nella prima met\u00e0 degli anni novanta, o gli stessi gettoni di cartone collezionati per questo gioco. Il nome dei gettoni derivava dalla bevanda POG, un succo di frutta (al gusto frutto della passione, arancia e guava); i tappi della bevanda in questione inizialmente erano usati come gettoni per questo gioco. Il Pog \u00e8 nato a Maui, nelle Hawaii, intorno agli anni trenta, ma venne popolarizzato dalla Canada Games Company che lo propose in Nord America nella prima met\u00e0 degli anni Novanta, periodo in cui vennero vendute versioni commerciali dei gettoni Pog, che ottennero un enorme successo tra i preadolescenti. \u00c8 possibile che le origini del Pog debbano essere ricercate anche nel gioco giapponese Menko.\nRegole di base del gioco.\nLa versione classica del gioco prevede che un giocatore impili diversi Pog, il suo avversario dovr\u00e0 impilarne un numero uguale. Tutti i Pog devono essere rivolti con la faccia decorata rivolta verso il basso. Quindi uno dei due giocatori prende uno Slammer (un Pog pi\u00f9 spesso, spesso fatto di plastica o metallo, chiamato anche 'kini') e lo lancia contro la colonna dell'avversario, con l'obiettivo di capovolgere il numero massimo di gettoni. I Pog capovolti diventano propriet\u00e0 dell'avversario, quelli rimasti con la faccia decorata verso il basso rimangono allo sfidante. Nel turno successivo sar\u00e0 l'altro giocatore a lanciare lo Slammer e ad aggiudicarsi i Pog. Il gioco pu\u00f2 essere giocato da pi\u00f9 di due persone, gestendo opportunamente i turni.\n\"Nota:\" La versione originale giocata alle Hawaii non prevedeva uno \"Slammer.\" I veri tappi del latte, usati negli anni Trenta, avevano imprecisioni che rendevano il gioco pi\u00f9 difficile, e l'urto si realizzava con un altro tappo, identico agli altri messi in gioco.\nStoria.\nGi\u00e0 dagli anni venti i contadini delle Hawaii giocavano a Pog (ovviamente chiamandolo con altri nomi) usando tappi delle bottiglie di latte. Nel 1991 la maestra elementare Blossom Galbiso, sempre nelle Hawaii, insegn\u00f2 questo gioco ai suoi studenti, presentandolo come un vecchio passatempo di giovent\u00f9.\nIn realt\u00e0 gi\u00e0 nel XVII secolo i giapponesi giocavano ad un gioco di carte molto simile, il Menko.\nPopolarit\u00e0.\nI Pog divennero celebri negli anni Novanta, quando ne furono prodotte centinaia di varianti, decorate con immagini di giochi, personaggi di cartoni animati, film e sportivi. Oggi la moda \u00e8 ampiamente passata, ed i collezionisti devono cercare i Pog pi\u00f9 rari (in base alle immagini decorative) su siti come eBay.\nI Pog In Italia.\nOltre che in America il gioco divenne celebre anche in Europa. In Italia era particolarmente celebre la serie originale, quella venduta su scala mondiale edita dalla \"World Pog Federation\", decorata da una mascotte, Pogman, un buffo personaggio antropomorfo, peloso e con un grande sorriso.\nProprio ad opera della World Pog Federation la prima serie \"ufficiale\" fece la sua comparsa in Italia nel 1994, mentre le successive due serie sono rispettivamente del 1995 e del 1996.\nLa prima serie italiana dei pog consiste di 100 pezzi e viene semplicemente indicata come \"Pog Serie N\u00b0 1\". La seconda serie consiste di 60 pezzi, \u00e8 caratterizzata dal nome \"Il Giro del Mondo\", sui quali viene raffigurato Pogman in luoghi famosi di tutto il mondo. La terza ed ultima serie italiana consiste di 100 pezzi e viene indicata come \"Il Club dei Campioni\".\nPolemiche.\nPoich\u00e9 i bambini ottenevano giocando i Pog dei compagni, molte scuole li vietarono, considerandoli una forma di gioco d'azzardo. I divieti provocarono diverse polemiche, specialmente in Nord America, Regno Unito e Australia.\nPog educativi.\nAllo scopo di capitalizzare il successo del Pog, molte organizzazioni caritatevoli o di sensibilizzazione crearono i loro Pog. Questi gettoni, per la loro rarit\u00e0 e originalit\u00e0, sono particolarmente ricercati dai collezionisti. Alcuni, ad esempio, erano decorati con frasi della Bibbia.\nAttualit\u00e0.\nNel 2006 Funrise ha rilanciato i Pog in negozi specializzati, con una nuova serie di sponsorizzazioni e collezioni speciali vendute online. L'evento ha avuto risonanza sui network televisivi americani Fox e CBS."}
{"id": "518939", "revid": "254059", "url": "https://it.wikipedia.org/wiki?curid=518939", "title": "Discoteca", "text": "La discoteca \u00e8 un locale di pubblico spettacolo principalmente destinato a intrattenimenti danzanti, dove si offre produzione di carattere artistico-musicale, dietro il pagamento di un corrispettivo.\n\u00c8 un luogo di ritrovo e d'incontro ed \u00e8 considerata l'evoluzione della vecchia balera.\nCaratteristiche.\nSi possono distinguere vari tipi di discoteca, sia in base alla \"collocazione\" che secondo le \"dimensioni\" e i \"generi musicali\" proposti. La relativa giovane et\u00e0 del tipo di locale e la velocissima evoluzione che ha sub\u00ecto non consentono oggi di attribuire a tutte le discoteche le stesse caratteristiche, cosa invece possibile negli anni settanta. Nell'immaginario collettivo, la discoteca \u00e8 passata da locale dove si va per conoscere altre persone a locale dove si va per estraniarsi dalla realt\u00e0, per poi suddividersi, nell'era attuale, in molteplici tipi di locale; i pi\u00f9 diffusi attualmente:\n\u00c8 possibile individuare aree ad altissima densit\u00e0 di discoteche: in Italia, \u00e8 notoria la diffusione delle discoteche nella Riviera romagnola tra Rimini e Riccione, o in altre localit\u00e0 balneari nella Versilia come Forte dei Marmi, in Puglia come Gallipoli, Castellaneta Marina e in Veneto come nel litorale del Lido di Jesolo e nelle provincie di Venezia e Treviso. A livello europeo i locali notturni si accentrano nell'isola spagnola di Ibiza ed in Grecia per la intensa attivit\u00e0 turistica estiva, ma soprattutto in Gran Bretagna, Germania ed Olanda dove durante tutto l'anno il settore offre interessanti proposte alla clientela. Il panorama internazionale delle discoteche \u00e8 particolarmente fiorente in Florida.\nDiscoteche turistiche.\nNelle aree ad alta densit\u00e0 di nightclub, quasi sempre coincidenti con apprezzate localit\u00e0 del turismo balneare, le discoteche sono caratterizzate da dimensioni superiori alla media, solitamente sono accessoriate di piscina e area all'aperto per i cocktail vista mare, e spesso sono completamente all'aperto, svolgendo un richiamo prettamente estivo. In locali del genere, spesso presi in affitto da gruppi ed agenzie di viaggio internazionali, si raggiungono presenze sull'ordine delle migliaia di ragazzi, e sono affollate per tutta la settimana. Per questo sono dotate di ampi parcheggi e di zone drink, oltre che degli immancabili buttafuori.In merito alle nuove tendenze estive, va segnalata la novit\u00e0 dei \"Beach Club\" diffusisi a partire dalla fine degli anni novanta che, pur rispettando orari diversi dalle discoteche, offrono lo stesso prodotto ma direttamente sulla spiaggia.\nCapostipite del fenomeno \u00e8 stata la \"Nikki Beach\" di Miami, seguita da Saint-Tropez e quindi dall'Emilia-Romagna ed infine dalla Costa Smeralda in Sardegna.\nDiscoteche di citt\u00e0.\nNelle citt\u00e0, invece, le discoteche tendono ad essere poste in periferia, in modo da non nuocere agli abitanti con i rumori intensi e prolungati. Nelle grandi citt\u00e0 meta di un turismo prevalentemente non estivo, come le maggiori capitali europee, invece, si trovano anche discoteche in centro, frequentate da turisti e locali (a differenza dei locali di Malta o Ibiza, assiepate esclusivamente di giovani stranieri). Questo tipo di locali si differenzia per le dimensioni modeste, la presenza di sale da ballo rigidamente al chiuso e il pi\u00f9 delle volte prive di servizi accessori esterni come i parcheggi, e una frequentazione drasticamente inferiore e limitata soprattutto ai fine settimana. Le discoteche di citt\u00e0 sono tuttavia le pi\u00f9 capillarmente diffuse, e coprono quasi interamente il territorio nazionale italiano.\nTuttavia spesso questa differenza tra discoteche turistiche e di citt\u00e0 non sussiste, e si ha soltanto l'intensificazione dell'attivit\u00e0 di un locale nel periodo estivo o viceversa.\nStoria delle discoteche.\nLa discoteca come locale frequentato da giovani, dove si ascolta e si balla musica alla moda, si sviluppa in seguito al boom economico degli anni sessanta e quindi all'affermazione del turismo di massa e della musica leggera popolare. Va inoltre evidenziato che essa si evolve subito nella struttura e nell'aspetto insieme al genere di musica \"ballabile\".Con il tempo, \u00e8 diventata una categoria commerciale ben definita e del tutto scorporata da altre iniziative ricreative.\nParigi anni '50: culla del fenomeno.\nLa nascita del fenomeno della discoteca a livello mondiale (intesa come Dancing dove un Disc jockey sostituisce la Band musicale) sembrerebbe risalire a Parigi nel 1954 ed esattamente al \"Le Whisky a gogo\" di Paul Pacini.\nIn quegli anni l'animatrice incontrastata delle notti Parigine \u00e8 una giovane show girl di origine belga dal nome d'arte \"Regine\" ed \u00e8 lei a concepire il nuovo concept dei locali da ballo del periodo chiedendo al Gestore Paul Pacini di riaprire \"Le Whisky a gog\u00f2\" per sperimentare la sua intuizione.\nIl successo \u00e8 travolgente e Regine nel 1956 fonda il \"Chez Regine\" di Parigi che diventa il locale culto del \"Twist\".\nRegine ha inciso numerosi dischi tra gli anni 50 e 60 ed \u00e8 tuttora un personaggio pubblico famoso in Francia.\nGli anni sessanta.\nFino ai primi anni sessanta, i luoghi di villeggiatura (termali e balneari) erano caratterizzati dalla presenza dei club sportivi (\"sporting club\") che integravano la propria offerta di svago con balere e locali piano-bar spesso selettivi nelle frequentazioni. Con l'avvento del benessere economico generale degli anni 1962-1963 si assiste anche alla nascita di locali di svago e d'incontro per un turismo pi\u00f9 popolare e meno classista.\nIn Italia \u00e8 sulla riviera toscana della Versilia e sulla riviera romagnola che sorgono i primi grandi locali che propongono musica giovanile e che molto spesso ospitano gli artisti dei successi stagionali del momento (come i concerti organizzati alla \"Capannina\" di Alassio, la \"Bussola di Focette\" (oggi Bussola Versilia) di Marina di Pietrasanta e l'altra storica \"Capannina\" di Forte dei Marmi).Questi locali (spesso all'aperto) vengono organizzati con una pista da ballo, console del Dj, palco per ospitare complessi e cantanti, bancone del bar e spazi adibiti alla sosta ed alla conversazione.Durante l'inverno, i locali da ballo sono ubicati nei grandi centri urbani e risultano molto pi\u00f9 contenuti nelle dimensioni che negli intenti: ci si pu\u00f2 ricondurre essenzialmente all'idea di bar, ristoranti e caff\u00e8 (presenza dei jukebox) in cui si pu\u00f2 anche ballare. Anche gli orari di funzionamento si adeguano a quelli lavorativi cittadini, ragion per cui solo i sabati sera e le domeniche pomeriggio vengono interessate dal ballo. Questi locali, che in larga misura si limiteranno a riprodurre la musica, si caratterizzano fino alla seconda met\u00e0 degli anni settanta per una selezione musicale molto eterogenea: si spazia dal \"rock\" al \"lento\". Tuttavia ci saranno locali come il Piper di Roma che si distingueranno per promuovere prevalentemente musica dal vivo ospitando (e talvolta lanciando) gli artisti pi\u00f9 giovani.\nIn realt\u00e0 nel 1964 nel comune di Portoferraio (isola d'Elba) nacque forse la prima discoteca in quanto tale, un posto dove si andava per ballare con la musica ad alto volume utilizzando solo dei dischi, niente musica dal vivo come si usava all'epoca, si chiama ancora oggi Club 64.\nGli anni settanta: il periodo d'oro.\nIn Italia i luoghi in cui si balla sono ancora le \"sale da ballo\" dove regnava la musica dal vivo. Successivamente, si iniziarono a ballare i dischi, in alternativa o come pausa musicale delle orchestre. Ecco esordire i primi disc jockey che si occupavano di mettere i dischi, semplicemente uno dopo l'altro (spesso con un piatto solo).\nGi\u00e0 dal 1970, si suonava della musica che si poteva forse dividere in due grandi tipi: la musica Bianca, di provenienza europea, e la musica Nera di provenienza americana. Si parla sempre di 45 giri che ben presto, con l'avvento del mixaggio, divennero dei discomix (grandi come un 33 ma che giravano a 45) e si mescolavano dei dischi europei, con dischi americani soul, rhythm &amp; blues e funky di artisti quali: Arthur Conley, Joe Tex, Wilson Pickett, James Brown, Rufus Thomas, Lyn Collins, ecc. Un particolare delle serate in discoteca negli anni settanta era che la musica veloce che si ballava come \"shake\" veniva alternata da lenti. La proporzione era di 5 shake e 5 lenti, poi, col passare degli anni, trenta minuti di shake e 3 lenti.\nAlcune discoteche del periodo sono il \"Ritual\" (1973) di Baja Sardinia, il \"Sayonara\" di Castel Goffredo (Mantova), l'\"Eden Discoteque\" (1973) di Piubega (Mantova), il \"Baia Degli Angeli\" (1974) di Gabicce Mare (ribattezzato e tematizzato in stile romano nel 1985 come \"Baia Imperiale\") il Ciak a Bologna (1973) sono i primi esempi italiani di locali da ballo isolati dal circostante contesto urbano.\nNei primi anni settanta torna di moda anche il ballo pi\u00f9 classico: il liscio (promosso da Raoul Casadei). Sorgeranno quindi in questo periodo pure le prime strutture caratterizzate dalle ampie luci strutturali delle sale da ballo (dovute alla necessit\u00e0 di grandi piste senza ostacoli per garantire un facile movimento) e dalla presenza delle orchestre che suonano dal vivo. Significativo \u00e8 il fatto che con questo tipo di locali il ballo non rester\u00e0 pi\u00f9 prerogativa solo dei giovani ma diverr\u00e0 abitudine anche per la gente molto pi\u00f9 anziana.\nSono comunque gli anni settanta che vedranno la nascita della discoteca come viene intesa ancora oggi.Infatti \u00e8 nel 1977 con i locali di New York come lo Studio 54, il Paradise Garage, il 12 West od il Flamingo che si fissa la nascita ufficiale della discoteca odierna. Il successo \u00e8 anche dovuto all'esplosione del genere musicale disco music, celebrato ed in parte promosso anche dal film \"La febbre del sabato sera\" (1977). Fino ad allora infatti, la musica concepita esclusivamente per ballare (non ancora chiamata musica dance) veniva prodotta prevalentemente per la stagione estiva; i locali da ballo, che funzionavano essenzialmente la domenica pomeriggio (d'inverno) e la sera (ma raramente fino alle 5 del mattino), alternavano ciclicamente nella stessa serata balli lenti e veloci. Le case discografiche quindi, non investivano molto nel genere ballabile, anche perch\u00e9 non vi era la necessit\u00e0, in quanto, i locali da ballo fungevano pi\u00f9 che altro da luoghi d'incontro o dove fare nuove conoscenze.\nCon l'avvento della Disco Music si assiste ad una vera e propria imposizione di un nuovo genere non pi\u00f9 semplicemente \"ballabile\" ma, appunto, \"da discoteca\". Cambia radicalmente la concezione del locale dove trascorrere la serata: si va in discoteca non tanto per incontrarsi e per conoscersi, quanto pi\u00f9 per divertirsi ed essere protagonisti. La Discoteca diventa il locale di ritrovo giovanile dove le etichette sociali non contano pi\u00f9 nulla. Una produzione discografica intensissima e senza precedenti per la disco music, la stravaganza dell'abbigliamento, delle acconciature e soprattutto gli eccessi talvolta legati all'uso di droghe ed al sesso occasionale (il virus HIV non si \u00e8 ancora diffuso), descrivono al meglio questo fenomeno e caratterizzer\u00e0 gli anni che vanno dal 1977 al 1979. I locali come lo Studio 54 sfrutteranno appieno tutta la produzione discografica del momento ed elimineranno subito dalle proprie serate il lento. Lo Studio 54 in particolare, si distinguer\u00e0 immediatamente come un locale diverso da tutti gli altri: apre i battenti tardi, gli ospiti sono celebrit\u00e0 del mondo del cinema e dello spettacolo, le luci, gli impianti audio, le scenografie e le coreografie hanno lo scopo di stupire e di far sentire i frequentatori al centro di un vero e proprio spettacolo. S'inizia a vivere la notte nella sua interezza.\nNumerosissime saranno le discoteche in Italia e nel mondo che nasceranno ispirandosi proprio al modello di questa discoteca newyorkese. Il gi\u00e0 esistente Baia degli Angeli (oggi Baia Imperiale) di Gabicce Mare e il Ciak a Bologna resta probabilmente l'esempio italiano pi\u00f9 famoso di emulazione dello Studio 54: ospiti di fama nazionale ed internazionale, alta tecnologia degli impianti luci ed audio, serate che durano fino all'alba (quando le altre discoteche chiudevano alle 2:00).\nVa anche evidenziato che, proprio sul finire degli anni settanta, emerge la moda dello spazio e della fantascienza pi\u00f9 commerciale. Il successo di film come \"Guerre stellari\" o serie televisive come \"Star Trek\" si rifletter\u00e0 notevolmente anche nel mondo delle discoteche: molte di esse verranno arredate e soprattutto illuminate in modo da emulare interni di astronavi (pedane luminose, specchi, lamiere stirate, tubi al neon ad accensione sequenziale, consolle su ascensori), il che si riconduce anche all'esigenza di evasione e di estraniazione a livello sociale dalle difficili situazioni politiche nazionali ed internazionali (in Italia \u00e8 il periodo degli anni di piombo).\nGli anni ottanta.\nCon il cambio del decennio e del genere musicale, la Disco music esce di scena e viene sostituita dalla musica elettronica.In questo periodo si assiste anche ad un significativo cambio di tendenza delle discoteche europee rispetto a quelle americane.Se \u00e8 vero che la nascita della disco avviene negli USA, \u00e8 anche vero che saranno sempre gli Stati Uniti a respingere sia la disco music che il concetto di discoteca. Per il pubblico statunitense infatti la discomusic risulta un genere troppo futile e privo di contenuti e nell'immaginario collettivo resta collegato indirettamente al mondo gay (\u00e8 il periodo degli slogan reazionari come \"Disco Sucks\"). I locali che sorgeranno in seguito allo Studio 54 (gi\u00e0 in crisi nel 1980) saranno per lo pi\u00f9 di medie dimensioni e collegati alla musica rap, pop e rock (spesso eseguita dal vivo) e quindi pi\u00f9 eterogenei e meno eccessivi di come era senza dubbio lo Studio 54.\nQuesto fatto comunque non significa che la musica dance verr\u00e0 ripudiata negli USA, anzi, semplicemente non verr\u00e0 pi\u00f9 considerata l'unica protagonista del sabato sera.\nIn Europa invece, il modello della discoteca intesa come luogo di divertimento collettivo, d'incontro e spettacolo avr\u00e0 un enorme successo. Nei primi anni ottanta in tutta Europa si assiste infatti alla costruzione di locali volti ad ospitare una grande affluenza di pubblico ed infatti le frequentazioni delle discoteche risultano sempre pi\u00f9 eterogenee e sempre meno selezionate. I locali da ballo nati ad inizio anni settanta semplicemente come sale liscio, in questo periodo provvederanno ad ampliarsi con nuove strutture adiacenti e divenire quindi anche \"discoteca\": in questo modo i gestori aumentano la propria offerta di svago notturno. Sempre in relazione al successo della musica elettronica (l'uso a tutto campo del sintetizzatore) e del mito dell'alta tecnologia, nella prima met\u00e0 del decennio 80 non \u00e8 azzardato assimilare le discoteche a dei luna-park della musica e del ballo. Anche le scenografie di studi di trasmissioni televisive popolari e di variet\u00e0 ricreano in tutto vere e proprie discoteche: in Italia], nell'edizione del 1983 del Festival della canzone italiana di Sanremo verranno utilizzati raggi laser scenografici, mentre altre trasmissioni come \"Fantastico\" verranno ricordate per le sigle esplicitamente dance. In Italia ed in Europa si assiste anche all'esplosione della musica dance \"made in Italy\", cosa notevole se si considera che negli anni del boom della disco music (1977-1979) non si annovera praticamente alcun successo di matrice italiana.\u00c8 in questo periodo che a Londra, Ibiza e Francoforte nasceranno alcuni dei locali pi\u00f9 famosi del mondo ed ancora oggi all'avanguardia. Anche in Italia, sono i primi anni ottanta che vedono sorgere le grandi strutture anche in provincia, come ad esempio il Movida di Jesolo.\nContrariamente a quanto lasciavano intendere le tendenze dell'epoca, saranno ancora gli USA a lanciare un nuovo tipo musica e di discoteca. A met\u00e0 degli anni ottanta, a Chicago apre il \"Warehouse Club\" (letteralmente \"club magazzino\") dove viene suonata una musica selezionata esclusivamente dai DJ e non quella che viene trasmessa dalle radio. \u00c8 la nascita ufficiale della House Music e del fenomeno \"Club Culture\": per la prima volta il DJ non si limita solo a mixare i brani ma tecnicamente \u00e8 anche lui stesso che fa musica sovrapponendo diverse basi. Le frequentazioni di questi locali sono mosse esclusivamente dal tipo di musica suonata e che verr\u00e0 denominata \"di tendenza\". A differenza delle discoteche protagoniste negli anni settanta e primi anni ottanta, che si descrivevano a mezzo di cangianti scenografie, luci colorate, tubi al neon e piste da ballo luminose, questi nuovi locali si caratterizzano per le atmosfere buie, l'essenzialit\u00e0 degli arredi e talvolta per una pubblicit\u00e0 basata pi\u00f9 che altro sul passaparola piuttosto che su insegne e cartelloni pubblicitari. Altre discoteche verranno arredate a tema: nella seconda met\u00e0 degli anni 80 e fino ai primi anni 90, molteplici saranno i locali che richiameranno negli arredi e scenografie gli stili romano, gotico, arabesco ed egizio.\nSul finire degli anni ottanta si afferma anche il genere antagonista della musica house: il genere \"Techno\". Questo genere, caratterizzato da un ritmo pi\u00f9 aggressivo, pi\u00f9 duro e pi\u00f9 elettronico della House, si distinguer\u00e0 inizialmente soprattutto grazie ad un fenomeno andato in voga fino a met\u00e0 degli anni novanta: il rave party. Si tratta essenzialmente di serate organizzate clandestinamente in luoghi dimessi e quindi privi di autorizzazione (come industrie abbandonate) e spesso anche in radure all'aperto. Le attrezzature vengono noleggiate dagli organizzatori e la pubblicit\u00e0, che pu\u00f2 far arrivare partecipanti anche da oltre i confini nazionali, \u00e8 essenzialmente basata sul passaparola.Nelle discoteche di maggiori dimensioni, inizia a diventare sempre pi\u00f9 diffuso il concetto della \"multisala\": ad una sala principale di grandi dimensioni, ne vengono affiancate altre di dimensioni inferiori ma specializzate in musiche pi\u00f9 all'avanguardia.Sul finire degli anni ottanta nascono anche le cubiste: ragazze che ballano su cubi rialzati rispetto alla pista e che hanno lo scopo di animare la serata.\nGli anni novanta.\nGli anni novanta iniziano con una selezione di generi musicali che interessa anche le discoteche. Ci sono discoteche che propongono esclusivamente musica techno mentre altre solo house. Nelle discoteche di maggiori dimensioni, in sale separate, si suonano entrambi ed altri generi e pertanto s'impone definitivamente il modello della discoteca multisala (la sala Priv\u00e9, dove si accede spesso solo su invito, sar\u00e0 presente in quasi tutte le grandi strutture). \u00c8 questo il periodo in cui in Europa verranno inaugurate le ultime grandi discoteche nate ex novo; in Italia possono essere menzionati il Divinae Follie (1990) di Bisceglie (Bt) (situata all'interno di una struttura polifunzionale con ristorante, sale ricevimento e piscina. La struttura si estende su una superficie di 17\u00a0400\u00a0m2) il Prince (1991) di Riccione, l'Ultimo Impero (1992) di Airasca (all'epoca discoteca pi\u00f9 grande d'Europa e tra le pi\u00f9 all'avanguardia) ed il Cyborg (1993) di Attigliano (quest'ultima si svilupper\u00e0 su una superficie di 4000\u00a0m2). In seguito non si assister\u00e0 pi\u00f9 ad alcun evento musicale di rilievo tale da richiedere la costruzione di nuovi grandi locali.C'\u00e8 anche un'affermazione dei sottogeneri musicali e quindi dei locali ad essi collegati: si assiste alla nascita del genere \"fashion\" che diverr\u00e0 sinonimo non solo di musica \"house\" raffinata (che far\u00e0 da colonna sonora anche alle varie sfilate di alta moda) ma anche di locale frequentato da gente pi\u00f9 adulta e danarosa (\u00e8 la musica dei priv\u00e9). La musica \"commerciale\" sar\u00e0 la preferita dagli adolescenti e che torneranno a far funzionare le discoteche anche la domenica pomeriggio.All'interno del genere Techno si assiste anche in questo caso all'affermazione di vari sottogeneri: Dream, Trance e Progressive. Poich\u00e9 c'\u00e8 un'esaltazione della figura del DJ che in questo periodo inizia a diventare una vera e propria star ed allo stesso tempo innumerevoli sono le sperimentazioni di nuovi suoni, i locali che si specializzano in questi vari sottogeneri tendono ad essere tematizzati in stile hi-tech ed \"alieno\", quasi a sottintendere che questo tipo di musica provenga da un altro mondo o che appartenga ad altra natura. La discoteca Asylum aperta nel 1992 a Jesolo Lido \u00e8 tra le capostipiti di questo genere. Queste discoteche verranno frequentate prevalentemente da giovani (prevalentemente 17-22 anni) di tutte le classi sociali e che non cureranno molto il vestiario firmato quanto pi\u00f9 quello di moda e degli accessori.Questo \u00e8 il decennio in cui le discoteche raggiungono il loro massimo splendore, accendono una vivace concorrenza ed un'attivit\u00e0 a pieno regime. Molti locali si rinnoveranno negli arredi e si tender\u00e0 a far prevalere le linee curve e l'impatto visivo dei colori.\u00c8 un decennio che in definitiva non mostra alcun tipo di crisi del settore ed in cui s'investe molto: ristrutturazioni di vecchi locali, ampliamenti con aggiunta di ulteriori sale, negozi interni che vendono gadget con il logo del locale (cosa introdotta in Italia gi\u00e0 negli anni settanta da la \"Baia degli Angeli\"), apertura di succursali in altri paesi (come nel caso del \"Pacha\" di Ibiza), ed addirittura parchi divertimento che restano aperti nelle ore notturne ospitando al proprio interno discoteche (\u00e8 il caso italiano di Aquafan e Mirabilandia). Sussiste una vera e propria imprenditoria delle discoteche. Alcune diventano dei veri e propri marchi di produzione (o \"etichetta\" nel gergo discografico): \u00e8 il caso del Ministry of Sound di Londra inaugurata nel 1991. Questo fatto \u00e8 dovuto anche alla concomitanza di un altro periodo florido della produzione discografica: se il 1978-1979 \u00e8 stato il biennio pi\u00f9 produttivo per la disco-music, il triennio 1993-1995 \u00e8 stato senza dubbio un altro periodo in cui la musica da discoteca ha regnato incontrastata le classifiche. Data l'eterogeneit\u00e0 delle frequentazioni delle grandi discoteche (che in questo periodo raggiungono anche le cinquemila presenze per serata) si torna a fare selezione agli ingressi o preventivamente sul prezzo d'ingresso. Molte discoteche estendono la propria attivit\u00e0 diventando anche ristorante (il che si ricollega agli albori del periodo delle discoteche). In definitiva gli anni novanta si concludono molto positivamente per i locali notturni: accanto alle ormai affermate discoteche, sorgono moltissimi locali di modeste dimensioni ma che si specializzano in differenti generi non necessariamente ballabili come il rock, il reggae, l'heavy metal, l'elettronica, lo ska, il punk, l'afro. Si assiste anche all'affermazione di locali per il ballo di coppia pi\u00f9 esotico come il latino americano.\nGli anni duemila.\nGli anni dieci raramente vedranno inaugurare locali di grandi dimensioni e la tendenza resta quella delle piccole discoteche che suonano generi diversi a seconda del tipo di serata. Emerge e si afferma dapprima il disco-bar e poi il disco-dinner. Il primo \u00e8 un pub ad ingresso libero ma a consumazione obbligatoria e che propone spesso lo stesso tipo di serata delle normali discoteche ma ad un prezzo inferiore. Il secondo \u00e8 un locale (spesso si tratta di vecchie discoteche o pub di medie dimensioni) che nella prima fascia oraria della serata (20.00 - 24.00) effettua anche il servizio di ristorazione, organizza eventi (meeting), ha uno staff di animazione e nella seconda parte della serata (dalle 24.00 in poi) svolge lo stesso programma dei Disco-bar. Il primo \u00e8 frequentato prevalentemente da ventenni, il secondo da trentenni. Si afferma come serata di svago anche il venerd\u00ec sera. Ad inizio decennio ci sar\u00e0 anche una vera e propria riscoperta della musica dei decenni passati e quindi del revival: saranno moltissimi i locali e le discoteche che riproporranno la musica degli anni settanta, anni ottanta ed i \"mitici\" anni sessanta. Si vede il progressivo affermarsi della silent disco, idea gi\u00e0 realizzata da attivisti per l'ambiente nei primi anni Novanta, che utilizzavano le cuffie durante feste all'aperto per ridurre al minimo l'inquinamento acustico ed il disturbo della fauna locale.\nLe grandi discoteche che hanno caratterizzato gli anni novanta continuano comunque a sopravvivere, soprattutto nelle localit\u00e0 estive italiane ed europee (es. Riccione ed Ibiza). Le discoteche pi\u00f9 piccole di provincia o di citt\u00e0 mostrano una tendenza a scomparire in favore dei disco-bar. Tuttavia, anche nei luoghi di villeggiatura giovanili pi\u00f9 famosi come la riviera romagnola e, all'estero, Ibiza, s'inizia ad affermare il \"locale sulla spiaggia\": si tratta di stabilimenti balneari adiacenti che accorpandosi, sfruttano lo spazio guadagnato per offrire fino a tarda notte, una valida alternativa alla classica serata in discoteca. Attualmente si rivelano essere la maggiore minaccia di perdita di utili per le vecchie discoteche.Inoltre, dopo un'apparente rinascita negli anni 2000-2002, a met\u00e0 del primo decennio del terzo millennio subentra una pesante crisi creativa della produzione della musica dance, e, di riflesso, si assiste ad un significativo calo d'interesse collettivo per le discoteche. Nel 2006 far\u00e0 scalpore la chiusura della mega-discoteca Cyborg (Attigliano) dopo 13 anni di attivit\u00e0: di fatto viene a mancare un locale storico del centro Italia che richiamava giovani dal Lazio, dalla capitale, dall'Umbria e dalla Toscana. Per contro c'\u00e8 un'affermazione del ballo di coppia latino-americano che coinvolge prevalentemente i giovani di et\u00e0 superiore ai 25 anni. Molteplici saranno i locali da ballo che, rinnovati nel nome e negli arredi, proporranno un programma musicale esclusivamente latino-americano. Altrettanto numerose saranno le discoteche di massa che riproporranno la musica dei decenni passati, ospitando talvolta anche gli artisti stessi che resero famosa la dance negli anni 80 e 90.\nAttualmente le maggiori discoteche si avvalgono su un genere ben preciso, puntato sulla musica pi\u00f9 commerciale e non, in voga (House, Dance Pop, Synth Pop), tuttavia c'\u00e8 da tenere conto, che pur essendo cos\u00ec in tutti i locali da ballo, vi sono alcune eccezioni dove in alcune serate vengono suonati vari generi (Electro House, Trance, Dance, Progressive House, e altri), oppure vi sono eventi apposta per essi, tutto ci\u00f2, si tiene sempre conto, della situazione in particolare, in Italia, e Stati simili.\nSicurezza.\nAlcune discoteche si avvalgono ancora di buttafuori per controllare l'accesso al locale e la sicurezza al suo interno, anche se la normativa vigente in Italia ha ormai drasticamente modificato anche questa figura \"storica\" dei locali mutandola nel nuovo \"Responsabile della Sicurezza\".\nQuesta nuova figura \u00e8 inserita, quasi sempre, in una struttura aziendale esterna ai locali che con essi stabilisce un contratto di collaborazione improntato sul \"Controllo dei flussi delle persone e sul servizio di sorveglianza\" del locale.\nMolte di queste societ\u00e0 sono regolarmente dotate di nullaosta Prefettizio che consente appunto di svolgere soltanto attivit\u00e0 di controllo sui flussi nei locali poich\u00e9 la \"Sicurezza\" \u00e8 completamente e inderogabilmente delegata solo alle Autorit\u00e0 di Polizia che vigilano sull'incolumit\u00e0 dei cittadini.\nAltro aspetto della \"sicurezza\" in ambito (soprattutto, ma non soltanto) della Discoteca \u00e8 anche l'art. 100 T.U.L.P.S (Testo Unico Leggi di Pubblica Sicurezza) del 1931 che recita:\"\n\"Il Questore pu\u00f2 sospendere la licenza di un esercizio nel quale siano avvenuti tumulti o gravi disordini, o che sia abituale ritrovo di persone pregiudicate o pericolose o che, comunque, costituisca un pericolo per l'ordine pubblico, per la moralit\u00e0 pubblica e il buon costume o per la sicurezza dei cittadini. Qualora si ripetano i fatti che hanno determinata la sospensione, la licenza pu\u00f2 essere revocata\"\" che comporta in alcuni casi anche la chiusura di oltre 30 giorni per un locale nel quale si verificano atti a turbare l'ordine pubblico (quali risse, ferimenti o aggressioni).\nMolte volte i cosiddetti buttafuori erano coinvolti in incidenti potevano portare le Autorit\u00e0 ad applicare\u00a0l art 100 e che causavano ingenti perdite economiche ai gestori (per non parlare dei dipendenti che restavano senza lavoro).\nPer questo motivo in molte citt\u00e0 e localit\u00e0 turistiche si \u00e8 preferito sostituire la figura poco professionale (e a volte di dubbia provenienza) del buttafuori con una pi\u00f9 preparata e professionale, ma che soprattutto possa rispondere della propria responsabilit\u00e0 oggettiva.\nSelezione alla porta.\nLa maggior parte delle discoteche effettuano all'ingresso una selezione. Essa consiste nel far entrare alcuni elementi e nel non farne entrare altri. Le selezioni hanno diversi obiettivi, tra i quali garantire nel locale la massima sicurezza per i frequentatori; i buttafuori, infatti, si impegnano, in genere, a non far entrare elementi che, per come si presentano, possono suscitare apprensione fra la gente e a espellere immediatamente quelli che provocano disordini all'interno del locale. Ma spesso le finalit\u00e0 vanno ben oltre la sicurezza: le dimensioni contenute dei locali spingono infatti i buttafuori a dare priorit\u00e0 a elementi che presentano determinate caratteristiche; in genere le selezioni si basano sull'abbigliamento; molti locali infatti tendono a richiedere, per chi volesse entrare nel locale, di indossare determinati indumenti, in genere una camicia o una giacca, e a lasciare fuori coloro che non presentano un abbigliamento consono.\nSovente, poi, i gestori chiedono che i frequentatori prenotino l'ingresso in anticipo e spesso organizzano delle apposite liste d'ingresso: chi vuole entrare deve indicare all'ingresso la lista della quale vuole fare parte e vengono conteggiate le persone facenti parte di quella determinata lista. Ci\u00f2 permette ai gestori di controllare meglio l'affluenza nel locale.\nLe discoteche possono avere una selezione pi\u00f9 o meno rigida. Ad esempio, le serate dell'Hollywood di Milano per un lungo periodo sono state caratterizzate da una lunga coda fuori, spesso creata volontariamente dai gestori per far parlare di s\u00e9. Altre volte, la selezione viene motivata dalla presenza di personaggi del mondo dello spettacolo o dello sport; in alcune, invece, la selezione \u00e8 pressoch\u00e9 inesistente.\nIn genere, le discoteche avvisano la clientela di questa scelta ponendo sui propri inviti la scritta \"selezione all'ingresso\".\nLa selezione alla porta nei locali di pubblico spettacolo, per\u00f2, va contro la legge italiana (cfr. disciplina paragrafo 14 e 15 (art.187) del regolamento di attuazione del T.U.L.P.S.). Il codice civile infatti, trattando gli esercizi pubblici (quali le discoteche sono), indica che \"gli esercenti non possono senza un legittimo motivo, rifiutare le prestazioni del proprio esercizio a chiunque le domandi e ne corrisponda il prezzo\". L'eccezione \u00e8 fatta per l'individuo che si presenta in evidente stato violento, di ebbrezza o di alterazione psichica. Gli stessi \"buttafuori\" non possono respingere una persona all'ingresso e nemmeno allontanarla dal locale: infatti, sempre secondo il codice civile, gli addetti alla sicurezza dei locali possono al massimo limitarsi a trattenere il soggetto e a chiamare le forze dell'ordine.\nIl titolare della licenza per trattenimenti danzanti pu\u00f2 selezionare l'accesso dei clienti nel locale; l'art. 187 del Regolamento per l'esecuzione del T.U.L.P.S. dispone il divieto per gli esercenti di rifiutare, senza alcun legittimo motivo, le prestazioni del proprio esercizio a chiunque le domandi e ne corrisponda il prezzo. Tale norma, le cui violazioni sono state assoggettate dal decreto legislativo 480/1994 ad una sanzione amministrativa, \u00e8 inserita nel paragrafo 15 del regolamento che disciplina gli \"esercizi pubblici\".\nLe norme regolamentari di esecuzione relative agli \"spettacoli e trattenimenti \" sono invece contenute nel paragrafo 14 art. 116/151.\nCi\u00f2 esclude l'applicabilit\u00e0 dell'art. 187 alle discoteche, come del resto ha statuito anche la giurisprudenza (cfr. Pret. Torino, 5 marzo 1993), per cui tale norma va riferita esclusivamente agli esercizi pubblici soggetti alla licenza prevista dall'art. 86 del T.U.L.P.S. quali bar, alberghi, ristoranti.\nE tanto in ragione della \"essenzialit\u00e0\" dei servizi offerti da tali esercizi.\nViceversa nei locali da ballo dove viene rilasciata una licenza per trattenimenti danzanti (e non per esercizio pubblico) \u00e8 legittimamente consentito selezionare l'accesso ai clienti, vietandolo a chiunque non abbia i requisiti oggettivi richiesti (sesso, abbigliamento, et\u00e0) o non corrisponda alle modalit\u00e0 di ingresso stabilite (es. ingresso in coppia, su prenotazione o con invito o in lista), oppure abbia in precedenza creato problemi di ordine pubblico all'interno del locale poich\u00e9 quel tipo di licenza impone di garantire all'interno del locale l'ordine e la sicurezza pubblici.\n\u00c8 comunque opportuno segnalare all'ingresso, con apposite indicazioni scritte e ben visibili, le modalit\u00e0 e i requisiti per accedervi.\nPubbliche relazioni.\nLe discoteche possono avvalersi di responsabili delle Pubbliche Relazioni, pi\u00f9 semplicemente chiamati \"PR\", i quali gestiscono i rapporti con la clientela e promuovono il locale al fine di mantenerne ed incentivarne l'affluenza. . I PR possono altres\u00ec optare di costituirsi in staff e/o collaborare con pi\u00f9 locali ed organizzatori d'eventi.\nNegli ultimi anni i nuovi mezzi di comunicazione (email, web, sms, social network) hanno consentito ai PR di evolversi con il mercato. .\nEstetica.\nLe strutture, gli arredi, l'illuminazione e le tematizzazioni delle discoteche hanno da sempre seguito le mode del momento in cui venivano inaugurate. Tuttavia vi sono state alcune di esse che, rimanendo indipendenti, hanno a loro volta lanciato nuove mode. Se negli anni settanta non si faceva molto caso all'estetica poich\u00e9 erano gli stessi impianti luci a definire la linearit\u00e0 interna dei locali, gi\u00e0 negli anni 80 molte discoteche cercheranno di distinguersi a mezzo di scenografie e tematizzazioni: molteplici saranno i locali che useranno gli stili romano, gotico, arabesco ed egizio. In molti locali italiani ed europei d'inizio anni ottanta, inoltre, era solito trovare riprodotto alle pareti il profilo delle sagome dei grattacieli di New York (in gergo lo \"skyline\") questo sia per omaggiare la citt\u00e0 natale delle discoteche che per conferire modernit\u00e0, esterofilia e fascino al locale. Gli anni ottanta vedranno anche protagonisti gli impianti luci pi\u00f9 complessi e dispendiosi: prima della diffusione dei riflettori basati su specchi movibili (propri degli anni novanta) i giochi di luce venivano ottenuti utilizzando attrezzature che muovevano tutta la struttura di supporto del faretto stesso; per questo motivo; gli anni ottanta verranno ricordati come il periodo pi\u00f9 luminoso, colorato ed elettrico delle discoteche.Con lo sviluppo dei vari generi musicali e soprattutto con la scissione a fine anni 80 tra musica House e Techno si assister\u00e0 di riflesso anche ad una netta caratterizzazione dei locali che suoneranno il primo o il secondo tipo di musica. Se con il tempo la musica House richieder\u00e0 arredi ricercati, mosaici, lampadari a cristalli e talvolta anche opere d'arte alle pareti, la musica Techno diverr\u00e0 protagonista di tutti quei locali descritti con acciaio, alta tecnologia degli impianti e dei materiali architettonici.\nInfrastrutture.\nDal punto di vista architettonico la discoteca \u00e8 un locale chiuso con pi\u00f9 stanze su uno e/o pi\u00f9 livelli in cui delle persone si incontrano essenzialmente per ballare. La discoteca pu\u00f2 anche essere all'aperto, e comunque prevedere dei locali per i servizi di ogni genere. L'elemento di base della discoteca \u00e8 la pista da ballo in un materiale ben levigato, su cui si costruisce tutto il resto come servizio al ballo. Gli elementi accessori pi\u00f9 importanti sono la cabina del dj su cui sono installati i comandi, gli apparecchi per il suono, per le luci e gli effetti speciali; il camerino per gli artisti; le pedane per l'orchestra e gli spettacoli; il bancone o i banconi del bar; i servizi per il bar; la biglietteria per gli ingressi; i servizi igienici.\nParticolarmente importanti sono le leggi che regola i materiali da costruzione delle discoteche, che come per tutti i locali per il pubblico spettacolo devono essere ignifughi ossia resistenti agli incendi.\nPer ci\u00f2 che riguarda gli impianti di amplificazione del suono, sono molto diffusi gli stadi finali a mosfet raffreddati ad aria forzata, molto pi\u00f9 resistenti delle antiche valvole. Per la diffusione del suono sono utilizzate invece delle casse acustiche posizionate generalmente intorno alla pista oppure al di sopra (tetto sonoro), per fare in modo che chi non balli possa in uno degli ambienti scambiare anche qualche chiacchiera. Un tempo per gli effetti luce venivano utilizzati un enorme quantit\u00e0 di faretti, mentre ora la tendenza \u00e8 di riunirli in pochi apparecchi. Inoltre di notevole effetto sono i raggi laser ma poco utilizzati in quanto molto costosi."}
{"id": "518940", "revid": "15756", "url": "https://it.wikipedia.org/wiki?curid=518940", "title": "Vito Maria Giovenazzi", "text": "Biografia.\nAd appena quindici anni entr\u00f2 a far parte dei gesuiti e si trasfer\u00ec a Roma.\nA ventun'anni divenne insegnante di belle lettere nel collegio dei Gesuiti a Napoli e successivamente di greco e latino a Brindisi, teologia e filosofia a L'Aquila e Salerno, nonch\u00e9 di greco ed ebraico nel ginnasio di San Saverio.\nDopo l'ordinazione sacerdotale, divenne bibliotecario e storiografo della sua comunit\u00e0 religiosa.\nNel 1773 lasci\u00f2 la Compagnia di Ges\u00f9 e si aggreg\u00f2 al clero romano, diventando il responsabile della biblioteca del principe Altieri.\nGiovenazzi raggiunse la fama con la pubblicazione nel 1773 di un frammento dell'opera di Tito Livio, che egli rinvenne nella Biblioteca Vaticana.\nPubblic\u00f2, inoltre, ancora nel 1773, la dissertazione \"Della citt\u00e0 di Aveia ne Vestini\", delle osservazioni erudite su alcune pitture scoperte in Laterano e un saggio di erudizione storica e teologica. Pubblic\u00f2 anche diverse opere poetiche in lingua latina.\nPer la sua competenza nel campo delle scienze matematiche fu chiamato da papa Pio VI a lavorare nel progetto di prosciugamento delle paludi pontine. Per il pontefice compose anche diverse orazioni funebri.\nI suoi concittadini ricordano la figura di questo umanista attraverso una scuola media a lui dedicata.\nUna parte della sua corrispondenza si conserva nei manoscritti della Biblioteca Vaticana"}
{"id": "518942", "revid": "1872770", "url": "https://it.wikipedia.org/wiki?curid=518942", "title": "Sergio Rubini", "text": "Biografia.\nRubini nasce a Grumo Appula da genitori originari di Gravina in Puglia (ambedue comuni del barese), figlio d'un capostazione e d'una casalinga. \nDopo aver terminato gli studi nel Liceo Scientifico Federico II di Altamura, nel 1978 si trasferisce a Roma per frequentare l'Accademia nazionale d'arte drammatica, che abbandoner\u00e0 dopo soli due anni. Suona il pianoforte.\nGrande appassionato di teatro, riesce a lavorare con importanti registi quali Antonio Calenda, Gabriele Lavia, Enzo Siciliano ed Ennio Coltorti anche se .\nCarriera.\nDopo alcune esperienze radiofoniche, esordisce sul grande schermo nel 1985 con \"Figlio mio, infinitamente caro...\", a cui faranno seguito nel corso di un anno \"Desiderando Giulia\" e \"Il caso Moro\". Nel 1987 svolse i provini per interpretare il ruolo di Fellini giovane per la pellicola \"Intervista\", e con sua grande sorpresa riusc\u00ec ad ottenere la parte. . Il primo ruolo da protagonista lo ottiene lo stesso anno nell'opera prima di Giuseppe Piccioni, \"Il grande Blek\".\nLa sua esperienza nel cinema subisce una svolta nel 1989, anno in cui incontra l'autore e sceneggiatore Umberto Marino, con cui inizier\u00e0 un lungo sodalizio artistico.\nNel 1990 esordisce come regista con \"La stazione\", film tratto da un'opera teatrale proprio di Marino con cui vince come miglior film alla Settimana internazionale della critica al Festival di Venezia, cui seguono \"La bionda\" (1993), la commedia \"Prestazione straordinaria\" (1994), sul tema delle molestie sessuali, \"Il viaggio della sposa\" (1997), \"Tutto l'amore che c'\u00e8\" (2000), \"L'anima gemella\" (2002), \"L'amore ritorna\" (2004), \"La terra\" (2006), \"Colpo d'occhio\" (2008), \"L'uomo nero\" (2009), \"Mi rifaccio vivo\" (2013) e \"Dobbiamo parlare\" (2015).\nIl suo modo di fare cinema sar\u00e0 influenzato anche da due figure fondamentali: l'attrice Margherita Buy, compagna di lavoro e poi di vita, e il regista Gabriele Salvatores che, con \"Nirvana\" (1997), \"Denti\" (2000) e \"Amn\u00e8sia\" (2002), ne estrapoler\u00e0 l'aspetto surreale.\nAttraverso Salvatores, Sergio Rubini entra in contatto con il gruppo, che comprende una grossa fetta del \"Teatro dell'Elfo\" (Bebo Storti, Antonio Catania, Elio De Capitani, Paolo Rossi, Claudio Bisio, Gigio Alberti) e altri attori come Diego Abatantuono e Silvio Orlando.\nNel frattempo continua a lavorare come attore in film di altri registi, come Giuseppe Piccioni (\"Chiedi la luna\", 1991), Carlo Verdone (\"Al lupo al lupo\", 1993), Giuseppe Tornatore (\"Una pura formalit\u00e0\", 1994), Pino Quartullo (\"Storie d'amore con i crampi\", 1995), Francesca Archibugi (\"L'albero delle pere\", 1998), Anthony Minghella (\"Il talento di Mr. Ripley\", 1999), Alessandro Piva (\"Mio cognato\", 2003), Mel Gibson (\"La passione di Cristo\", 2004); Giovanni Veronesi (\"Manuale d'amore\", 2005; \"Manuale d'amore 2 - Capitoli successivi\", 2007; \"Genitori &amp; figli - Agitare bene prima dell'uso\", 2010). Le collaborazioni con Alessandro D'Alatri (\"Commediasexi\", 2006), Giulio Manfredonia (\"Qualunquemente\", 2011), Ettore Scola (\"Che strano chiamarsi Federico\", 2013) ottengono scarso riscontro ai botteghini e (\"Ilbenemio\", 2017).\nDa diversi anni \u00e8 docente di recitazione cinematografica presso l'Accademia nazionale d'arte drammatica; tra i suoi progetti didattici pi\u00f9 importanti si ricordano i lungometraggi \"6 sull'autobus\" (2012) e \"Fuori sede\" (2016), realizzati con gli allievi di recitazione e regia dell'accademia.\nNel 2020 \u00e8 regista e attore in uno spot pubblicitario della Nuova Barilla.\nVita privata.\nDal 1991 al 1993 \u00e8 stato sposato con la collega Margherita Buy, conosciuta in accademia. Durante il matrimonio ha anche avuto una relazione con Asia Argento, secondo quanto ha riportato l'attrice nella sua autobiografia.\nPremi e riconoscimenti.\nNel 1990 Per \"La stazione\", si aggiudica il Nastro d'argento e il David di Donatello per la migliore opera prima.\nNel 2008 a Bari, nel corso dell'evento \"Extra\" il Governatore della Regione Puglia Nichi Vendola lo ha nominato \"Ambasciatore dell'olio extravegine di oliva nel mondo\".\nIl 9 aprile 2011 riceve dal Foggia Film Festival il Premio Figlio di Puglia.\nNel 2009 ha ricevuto il \"Premio Federico Fellini 8\u00bd\" per l'eccellenza artistica al Bif&amp;st di Bari."}
{"id": "518945", "revid": "8596", "url": "https://it.wikipedia.org/wiki?curid=518945", "title": "Lele Luzzati", "text": ""}
{"id": "518947", "revid": "85053", "url": "https://it.wikipedia.org/wiki?curid=518947", "title": "Nave Combattente di Superficie", "text": ""}
{"id": "518948", "revid": "1442080", "url": "https://it.wikipedia.org/wiki?curid=518948", "title": "Enrico Mastrobuono", "text": "Studi\u00f2 giurisprudenza a Napoli, dove si laure\u00f2 nel 1918. Entrato in magistratura, fu presidente del Tribunale di Ravenna, poi magistrato di Corte di Cassazione e quindi presidente del Tribunale di Venezia. Promosso al grado superiore, fu nominato presidente della Corte d'appello di Brescia prima e di Bologna poi. Termin\u00f2 la sua carriera giudiziaria nel 1966.\n\u00c8 stato il pi\u00f9 importante storico di Castellaneta: nel 1943 pubblic\u00f2 il suo primo volume, \"\"Castellaneta e il suo territorio dalla preistoria al Medioevo\", frutto di analisi delle fonti classiche e del materiale preistorico e archeologico da lui rinvenuto in questo territorio.\nIn seguito approfond\u00ec l'indagine sull'et\u00e0 medioevale attraverso lo studio di pergamene conservate presso la Curia Vescovile. Trascrisse quindi due volumi: \"Castellaneta e i suoi documenti dalla fine del secolo XII alla met\u00e0 del XIV e il Principato di Taranto\" (1969), \"Castellaneta dalla met\u00e0 del secolo XIV all'inizio del XVI e il Principato di Taranto\" (1978).\nL'ultima opera del Mastrobuono \u00e8 intitolata \"Castellaneta dal Paleolitico al Tardo Romano\"\", pubblicata nel 1985: in essa l'autore riprende il discorso sugli insediamenti archeologici analizzato in precedenza."}
{"id": "518950", "revid": "1437100", "url": "https://it.wikipedia.org/wiki?curid=518950", "title": "Revenant", "text": ""}
{"id": "518953", "revid": "640389", "url": "https://it.wikipedia.org/wiki?curid=518953", "title": "Mauro Perrone", "text": "Biografia.\nPrest\u00f2 servizio nella Guardia Nazionale, che negli anni sessanta del XIX secolo combatt\u00e9 il brigantaggio, fu comandante della polizia urbana e sindaco di Castellaneta dal 1889 al 1892.\nIngegnere di professione, si impegn\u00f2 nella realizzazione del sistema di fontane pubbliche di Castellaneta e il tragitto dell'attuale via Coporlando.\nSi occup\u00f2 anche di meteorologia fondando nella sua abitazione un osservatorio riconosciuto dal governo.\nFu autore della \"Storia documentata della citt\u00e0 di Castellaneta e sua descrizione\", pubblicata nel 1896.\nA Castellaneta \u00e8 stato dato il a una via del centro storico e all'Istituto professionale per il commercio e il turismo."}
{"id": "518956", "revid": "6923", "url": "https://it.wikipedia.org/wiki?curid=518956", "title": "Filippo Surico", "text": "Filippo Surico comp\u00ec i suoi studi liceali a Taranto e si laure\u00f2 in lettere a Roma, dove divent\u00f2 noto con una sua conferenza sugli scrittori pugliesi. Subito dopo si impose all'attenzione degli ambienti letterari come poeta e, soprattutto, come commediografo. \nDopo la Grande Guerra cur\u00f2 l'edizione del giornale \"Le lettere\", fond\u00f2 l'istituto \"Volere \u00e8 potere\". Frequent\u00f2 i pi\u00f9 grandi letterati del tempo: Gabriele D'Annunzio, di cui fu ospite a Gardone Riviera, Salvatore di Giacomo, che apprezz\u00f2 la sua poesia, Giuseppe Prezzolini, che scrisse sul suo giornale.\nTra le opere ricordiamo il poemetto \"Rabbi\", dedicato a Ges\u00f9, il suo primo lavoro accolto favorevolmente dalla critica, e le commedie \"Il ventaglio di Faust\", in tre atti, rappresentata per la prima volta a Roma nel 1921, \"Le corde della lira\", commedia in quattro atti ambientata in Puglia, rappresentata per la prima volta al teatro Piccinni di Bari nel 1923, e \"L'Italia l'ho fatta io!\", commedia satirica rappresentata con successo sia in Italia che all'Estero dal 1926 in poi.\nCastellaneta ricorda il poeta Filippo Surico attraverso una scuola media a lui dedicata."}
{"id": "518957", "revid": "124816210", "url": "https://it.wikipedia.org/wiki?curid=518957", "title": "Tullio Pericoli", "text": "Biografia.\nTullio Pericoli nasce a Colli del Tronto, piccolo borgo delle colline picene, nel 1936. Fin da bambino disegna e inizia a pubblicare i primi disegni sul giornale del Liceo classico Francesco Stabili che frequenta. Seguendo il volere del padre si iscrive alla Facolt\u00e0 di Giurisprudenza di Urbino ma, a pochi esami dalla laurea, interrompe gli studi per paura di una carriera che non sente sua. Nel 1961, su spinta di Cesare Zavattini, si trasferisce a Milano, dove vive tuttora, ritrovandosi cos\u00ec nel centro del fermento culturale di quegli anni.\nInizia l\u00ec a collaborare al quotidiano Il Giorno con disegni che accompagnano racconti di Calvino, Primo Levi, Gadda, Soldati. Un\u2019attivit\u00e0 che continua negli anni successivi: i suoi disegni compariranno sui pi\u00f9 importanti giornali, italiani e stranieri, come il New Yorker, la Frankfurter Allgemeine, la New York Review of Books, il Guardian, El Pais e altri. Nel 1984 approda a La Repubblica con la quale collabora anche oggi. I suoi ritratti - soprattutto di personaggi della cultura \u2013 divengono oggetto di numerosi volumi e di mostre tenute in Italia e all\u2019estero.\nContemporaneamente la sua ricerca pittorica, che si era avviata all\u2019inizio degli anni \u201970 con la serie delle \u201cgeologie\u201d, prosegue con un ciclo di opere che sfoceranno, nel 1980, nella mostra \"Rubare a Klee\" alla Galleria Il Milione a Milano. Il paesaggio diventa sempre pi\u00f9 centrale nel suo lavoro: nel 1984 il volume \"Robinson Crusoe\" per la Olivetti segna una svolta e i disegni che lo compongono saranno esposti per la prima volta al Pac di Milano.\nNel 1987, su committenza di Livio Garzanti, realizza, nella storica sede di via della Spiga a Milano, una pittura murale che racconta la vita della sua casa editrice e nel 1991 Milano gli dedica un'importante mostra a Palazzo Reale.\nI paesaggi della sua terra d\u2019origine fanno da sfondo alle scene e ai costumi dell\u2019Elisir d\u2019Amore di Donizetti che reinventa totalmente per l\u2019Opernhaus di Zurigo nel 1995 e nel 1998 per il Teatro alla Scala di Milano. Nel 2002 realizza le scene e i costumi de Il Turco in Italia di Rossini ancora per l\u2019Opernhaus di Zurigo.\nNegli ultimi due decenni la sua attivit\u00e0 si concentra sempre di pi\u00f9 sulla pittura di paesaggio testimoniata dalle esposizioni pubbliche a Palazzo Lanfranchi di Pisa (\"Nature\", 2002), alla Galleria d\u2019Arte Contemporanea \u201cOsvaldo Licini\u201d di Ascoli Piceno (\"Sedendo e Mirando\", 2009), a Palazzo Fava a Bologna e a Palazzo Ducale di Urbino (\"Sulla Terra\", 2015), all\u2019Istituto Italiano di Cultura di Tokyo (\"Frammenti di Paesaggio\", 2016) oltre a varie altre mostre presso importanti gallerie private.\nNel 2010 un\u2019ampia esposizione presso il Museo dell\u2019Ara Pacis di Roma dal titolo \"Lineamenti\", propone una sintesi pittorica delle sue due principali forme d\u2019espressione, il paesaggio e il ritratto, confrontandoli e suggerendo la possibilit\u00e0 di un univoco metodo di lettura. Nel 2013 esce per Adelphi il volume antologico \"I paesaggi\". Una parte delle opere contenute nel volume costituiscono una mostra ospitata dal MART di Rovereto l\u2019anno successivo. Sempre nel 2014 un'altra mostra dedicata al territorio del Garda, dal titolo \"Areonatura\", viene inaugurata al MAG Museo dell'Alto Garda, di Riva del Garda. Nel 2019-2020, a Palazzo dei Capitani in Ascoli Piceno, si tiene una grande mostra dedicata al paesaggio dal titolo: \"Forme del paesaggio. 1970-2018.\"\nNel 2011 Silvia Ballestra scrive, edito da Rizzoli, \"Le colline di fronte,\" un romanzo biografico sulla vita di Pericoli e sul suo percorso artistico.\nNel 2014, riceve il Premio speciale Passaggi d\u2019Arte assegnatogli da Passaggi Festival\nNel 2019, riceve il Premio Speciale della Fondazione di Sardegna Giuseppe Dess\u00ec.\nNel 2019 The New York Review of Books, nell'edizione on-line NYR Daily, pubblica in lingua inglese due racconti tratti dal libro \"Incroci\", edito da Adelphi (Milano, 2019).\nNel 2021 Palazzo Reale a Milano dedica una grande restrospettiva in omaggio alla carriera dell'artista.\nMostre Principali.\n1958\nSalone del Palazzo del Popolo, Ascoli Piceno\n1960\nAzienda Autonoma di Soggiorno e Turismo, Ascoli Piceno\n1961\nGalleria La Muffola, Milano (catalogo con testo di Giancarlo Fusco)\n1964\nGalleria del Teatro, Parma\n1967\nGalleria Gian Ferrari, Milano (catalogo con testo di Marco Valsecchi)\n1971\nGalleria dello Scudo, Verona (catalogo con testo di Marco Valsecchi)\n1972\n\"Geologie dell\u2019io\", Salone dei Contrafforti in Pilotta, Parma, promossa dall'Istituto di Storia dell'Arte dell'Universit\u00e0 degli Studi di Parma (catalogo con testi di Arturo Carlo Quintavalle, Romeo Giovannini, Roberto Sanesi e Marco Valsecchi)\n1973\nGalleria Michaud, Firenze (catalogo con testo di Arturo Carlo Quintavalle)\n1974\nLibreria Einaudi, Milano\n1976\nGalleria Rondanini, Roma (catalogo con testi di Flavio Caroli, Maurizio Fagiolo, Roberto Sanesi, Marco Valsecchi, Arturo Carlo Quintavalle)\nGalleria Solferino, Milano (in occasione della pubblicazione del volume \"Fogli di via\", Einaudi, con testo di Corrado Stajano)\n1977\nSala Comunale d'Arte Contemporanea, Alessandria (catalogo con testo di Marisa Vescovo)\n1978\n\"Disegno &amp; Disegno\", Urbino, a cura dell'Universit\u00e0 degli Studi di Urbino\nStudio Marconi, Milano\n1979\n\"Le torri dipinte\", Galleria Il Segno, Roma (catalogo con testo di Maurizio Calvesi e conversazione di Francesco Vincitorio con l\u2019autore)\n1980\nGalleria Il Sole, Bolzano\n\"Rubare a Klee\", Galleria del Milione, Milano (catalogo con conversazione di Italo Calvino con l\u2019autore)\n1981\nGalleria La Chiocciola, Padova\n1982\n\"Paesaggio italiano\", Studio Marconi, Milano (catalogo con testo di Giulio Carlo Argan)\n\"Paesaggio italiano e altri paesaggi\", Palazzina dei Giardini Pubblici, Assessorato alla Cultura, Modena (catalogo con testo di Mario Serenellini)\n1984\n\"Paesaggio\", Galleria Il Segno, Roma (catalogo con testo di Fausto Melotti)\n1985\n\"Disegni per Robinson, Paesaggi e Personaggi\", Padiglione d'Arte Contemporanea, Milano; Galleria d'Arte Moderna, Bologna; Museo Villa Croce, Genova (catalogo con testi di Francesco Poli, Umberto Eco e dell\u2019autore)\nGalerie Bartsch &amp; Chariau, Monaco\nGalleria La Nuova Citt\u00e0, Brescia\n1986\n\"Le copertine di Repubblica\", Galleria Il Segno, Roma (catalogo con testo di Eugenio Scalfari)\n1987\n\"Quarantanove ritratti\", Civica Pinacoteca, Ascoli Piceno; Centro Santa Chiara, Trento; Palazzo della Regione, Torino; Studio d'arte Bassanese, Trieste (catalogo con testi di Francesco Poli e Enrico Castelnuovo)\n1988\n\"Quarantanove ritratti\", Istituto Italiano di Cultura, Lisbona (catalogo con testo di Antonio Tabucchi)\n\"Woody, Freud und andere\", Wilhelm Busch Museum, Hannover; Westf\u00e4lisches Landesmuseum f\u00fcr Kunst und Kulturgeschichte, M\u00fcnster; Kunstverein G\u00f6ttingen, G\u00f6ttingen (in occasione della pubblicazione del volume \"Woody, Freud und andere\", Prestel Verlag, con testi di Georg Ramseger, Herwig Guratzsch, Antonio Tabucchi)\n\"Progetto e disegni per la decorazione della sala Garzanti\", Galleria Daverio, Milano\n1989\n\"Woody, Freud und andere\", Stadtmuseum Warlberger Hof, Kiel; Museum f\u00fcr Kunst und Gewerbe, Amburgo\n\"Geschichten und Portr\u00e4ts\", Museumspavillon, Galerie der Stadt, Salisburgo\n\"Ritratti dispersi\", Nuova Galleria del Teatro, Parma (catalogo con testo dell\u2019autore)\n1990\nGalleria Alberto Valerio, Brescia\n1991\n\"Robinson, personaggi e immagini da Picart a Pericoli\", Palazzo Albertini, Forl\u00ec; Biblioteca Malatestiana, Cesena (catalogo con testi di Paolo Temeroli, Gianni Celati, Antonio Faeti, Paola Pallottino, Roberto Tassi)\n\"Attraverso il disegno\", Palazzo Reale, Sala delle Cariatidi, Milano (catalogo con testi di Roberto Tassi, Guido Almansi e Antonio Tabucchi)\n1992\n\"Portraits\", Galerie Bartsch &amp; Chariau, Monaco (catalogo con testo di Antonio Tabucchi)\nFIAC, Grand Palais, Parigi (Valente Arte contemporanea, Finale Ligure)\nGalleria Stamparte, Bologna\n1993\nGalleria d'arte contemporanea, Alberto Valerio, Brescia\n\"Die Tafel des K\u00f6nigs\", Museo Olaf Gulbransson, Tegernsee (Monaco); K\u00fcchel Palais, Bamberg (in occasione della pubblicazione del volume \"Die Tafel des K\u00f6nigs\", Prestel Verlag, con testi di Herwig Guratzsch, Roberto Tassi, Ernst Maria Lang e dell\u2019autore)\nValente arte contemporanea, Finale Ligure (catalogo con testi di Herwig Guratzsch e Antonio Faeti)\n\"San Marino: storia di un'incisione\", Chiesetta di Sant'Anna, Repubblica di San Marino\n1994\n\"Die Tafel des K\u00f6nigs\", Kunsthalle Deutsche Bank, Francoforte\nGalerie Pudelko, Bonn\nArt-Frankfurt, Frankfurter Messe, Francoforte (Valente Arte Contemporanea, Finale Ligure)\n\"The King\u2019s Table\", Casa Zerilli Marim\u00f2, New York University, New York\n1995\n\"Il tavolo del re\", Galleria Giulia, Roma (catalogo con testo dell\u2019autore)\nGalleria Niccoli, Parma\n\"I ritratti di Tullio Pericoli per la Biblioteca di Babele\", Palazzo dei Capitani, Ascoli Piceno\n\"Gouachen und Zeichnungen\", Galerie Marie-Louise Wirth, Zurigo\n\"Ritratti di scrittori\", Svenska Akademiens Nobelbibliotek, Stoccolma\n1996\nDisegni per \u00abL'elisir d'amore\u00bb, Galleria Forni, Bologna (catalogo con testo di Marco Vallora)\n\"Morgana N.1\", Galleria Nuages, Milano (in occasione della pubblicazione del volume \"Morgana 1\", Dante Albieri Editore, con testo di Antonio Tabucchi)\nGalleria Valerio, Brescia\n\"Portraits d'\u00e9crivains\", Centre Culturel Suedois, Parigi\n1998\n\"Bilder und Portraits\", Kreissparkasse Bad Segeberg, Bad Segeberg\n\"Autorenportraits\", Galerie Bartsch &amp; Chariau, Monaco\n1999\n\"Aquarelle und Zeichnungen: Jean Giono\", \u00abDer Mann, der B\u00e4ume pflanzte\u00bb, Galerie Pudelko, Bonn\n\"Portraits und Zeichnungen zur Literatur\", Galerie Hausruck, Altenhof\nGalerie Vromans, Amsterdam\n\"I disegni per le scene e i costumi de \u00abL'elisir d'amore\u00bb al Teatro alla Scala\", Galleria Ceribelli Albini, Milano (catalogo con testo di Marco Vallora)\n\"Portraits\", Galerie Hauptmann + Kampa, Z\u00fcrich\n2000\n\"Aquarelle und Zeichnungen\", St\u00e4dtische Galerie, Wolfsburg\n\"Disegni e cartoni per la Sala Garzanti\", Palazzo dei Capitani, Ascoli Piceno (catalogo con testo di Livio Garzanti e antologia critica con un\u2019intervista a Federico Zeri di Alessandra Mamm\u00ec e testi di Livio Garzanti, Roberto Tassi, Vittorio Sgarbi, Emilio Tadini, Luciano Marucci)\n\"Ritratti di scrittori\", Libreria Galleria Einaudi, Mantova\n\"Tullio Pericoli. Dipinti, disegni\", Galleria Ceribelli, Bergamo (in occasione della Pubblicazione del volume \"Terre\", Rizzoli, con testi di Marco Vallora e Michele Mari)\n2001\n\"Poets\", Istituto Italiano di Cultura, Londra.\n2002\n\"Nature\", Palazzo Lanfranchi, Pisa (catalogo con testi di Fabrizio D\u2019Amico, Lucia Tomasi Tongiorgi, Alessandro Tosi)\n\"I ritratti\", Casa del Mantegna, Mantova ( in occasione della pubblicazione del volume omonimo edito da Adelphi)\n2003\n\"I ritratti\", Spazio Oberdan, Milano (in occasione della pubblicazione del volume \"Otto scrittori\", Adelphi, con testo di Matteo Codignola)\nGalleria d\u2019arte Trentasette, Palermo\nGalleria Goethe, Bolzano\n2004\nGalerie Pudelko, Bonn\n\"Dipinti per Torrecchia\", Museo Nazionale del Palazzo di Venezia, Roma (catalogo con testi di Fabrizio D\u2019Amico, Claudio Strinati e un\u2019intervista all\u2019autore di Riccardo Cannone)\n\"Viaggio nel paesaggio\", Galleria Nuages, Milano (in occasione della pubblicazione del volume \"Viaggio nel paesaggio\", Edizioni Nuages, con testo dell\u2019autore)\n2005\nPremio Marconi, Bologna (catalogo con testo di Claudio Cerritelli e una sua conversazione con l\u2019autore)\n2006\n\"L\u2019anima del volto\", Centro Culturale Le Ciminiere, Catania\nGalleria Martano, Torino (catalogo con testi di Gianni Contessi e Andrea Zanzotto)\nStudio 53 Arte, Rovereto (catalogo con testi di Gianni Contessi e Andrea Zanzotto)\nGalleria Ceribelli, Bergamo (catalogo con testo dell\u2019autore)\n2007\n\"Drawings, watercolours, and paintings of Samuel Beckett\" by Tullio Pericoli, Oscar Wilde House, Dublino\n\"Paesaggi\", Lorenzelli Arte, Milano (in occasione delle pubblicazione del volume Paesaggi, Rizzoli, con un saggio di Salvatore Settis e un dialogo con l\u2019autore di Luca Massimo Barbero)\n2008\nGalleria Sorrenti, Novara (catalogo con testo di Roberto Maroni)\n2009\n\"Sedendo e mirando\", Galleria d\u2019Arte Contemporanea \u00abOsvaldo Licini\u00bb, Ascoli Piceno (catalogo con testi di Elena Pontiggia, Arturo Carlo Quintavalle, Stefano Papetti, Antonio Tabucchi)\n\"Il paesaggio italiano\", Fei Gallery, Canton\n2010\n\"Lineamenti\", Museo dell\u2019Ara Pacis, Roma (catalogo con testi di Federica Pirani, Remo Bodei, Fabrizio D\u2019Amico)\n\"Paesaggi 1999 \u2013 2010\", Studio d\u2019Arte Zanetti, Bagolino\n\"L\u2019infinito paesaggio\", Villa Necchi Campiglio, Milano (catalogo a cura di Lucia Borromeo Dina)\n2011\n\"Tutti da Fulvia\", Galleria Nuages, Milano (catalogo in memoria di E. Pirella, Edizioni Nuages)\n\"Ritratti\", Museo Civico di Storia Naturale \u00abSilvia Zenari\u00bb, Pordenone (in occasione della manifestazione PordenoneLegge); Museo Civico Archeologico, Fiesole\n\"Viaggio nel paesaggio\", Galleria Babele, Firenze\n\"Tullio Pericoli. Opere dal 1975 al 2010\", Galleria dell\u2019Incisione, Brescia\n\"Paesaggi\", Fondazione Galleria Civica, Trento\n2012\n\"Moby Dick. Opere 2008-2012\", Cartiere Vannucci, Milano\n\"Graffiature. I paesaggi di Tullio Pericoli e Mario Giacomelli\", Rocca Roveresca, Senigallia\n\"Quelques riens pour Rossini\", Galleria Mancini, Pesaro\n\"80 ritratti per 10 scrittori\", Lorenzelli Arte, Milano\n2013\n\"Doppio segno\", Galleria Spazia, Bologna\n\"Paesaggi in breve\", Galleria Tricromia, Roma\n2014\n\"Areonatura. Lo sguardo di Tullio Pericoli sul paesaggio dell\u2019Alto Garda\", MAG, Riva del Garda\n\"Ritratti\", Spazio Don Chisciotte, Torino\n\"I paesaggi\", MART, Rovereto\n\"Volti di volti\", Galleria Paggeriarte, Sassuolo (in occasione della manifestazione\nFestivalfilosofia)\n\"Una storia di segni. Le incisioni di Tullio Pericoli\", Museo della Grafica, Pisa\n2015\n\"Una storia di segni. Le incisioni di Tullio Pericoli\", Castello Pasquini, Castiglioncello\n\"Sulla terra\", Palazzo Fava, Bologna\n2016\n\"I paesaggi di Tullio Pericoli\", Istituto Italiano di Cultura di Tokyo\n\"Oltre i margini\", Rimini, Palazzo Gambalunga (Biennale del disegno)\n\"Sulla terra\", Palazzo Ducale, Urbino\n\"Quanti ritratti, caro Umberto\", Sala del comune di Camogli, Camogli.\n2017\n\"Scritture e figure\", Galleria Consadori, Milano.\n\"Tullio Pericoli, storie di volti e di terre,\" Museo Civico delle Cappuccine, Bagnacavallo\n\"Le colline davanti. Viaggio nelle terre di Langhe, Roero e Monferrato\", Chiesa di San Domenico, Alba (CN)\nTavole originali e disegni preparatori de \u201c\"La casa ideale di Robert Louis Stevenson\"\u201d, Galleria Anna Maria Consadori, Milano\n2019\n\"Tullio Pericoli, Forme del paesaggio. 1970-2018\", Palazzo dei Capitani, Ascoli Piceno.\n\"Tullio Pericoli, Samuel Beckett. Le plus beau visage du XX si\u00e8cle\", Galerie Gallimard, Parigi, Francia.\n2021\n\"Tullio Pericoli, Frammenti\", Palazzo Reale, Milano.\nLibri illustrati.\nT. Pericoli, \"Robinson Crusoe di Daniel Defoe\", Ivrea, Olivetti, 1984.\nJ. Giono \u2013 T. Pericoli, \"L\u2019uomo che piantava gli alberi\", Firenze, Salani, 1998\nT. Pericoli, \"Robinson Crusoe\" di Daniel Defoe, con una premessa dell\u2019autore, Milano, Adelphi, 2007."}
{"id": "518961", "revid": "124177777", "url": "https://it.wikipedia.org/wiki?curid=518961", "title": "Campionato italiano di hockey su ghiaccio 1935", "text": "Il campionato italiano di hockey su ghiaccio 1935, 9\u00aa edizione del massimo campionato nazionale, si disput\u00f2 fra il 2 ed il 4 marzo 1935. Date le numerose squadre iscritte al Campionato, la FISI decide di dividere il torneo in Serie A e Serie B. Tuttavia il campionato fu segnato dalle numerosissime defezioni in entrambe le serie. La formula della Serie B prevedeva che le squadre si affrontassero in gare ad eliminazione diretta e che le vincenti dei due gironi accedessero in finale per conquistare la promozione in Serie A. Nella Serie A da un originario girone a quattro si pass\u00f2 ad un torneo triangolare; a vincere il primo titolo della sua storia furono i Diavoli Rossoneri Milano.\nSerie A.\nPartecipanti.\n II\nSerie B.\nPartecipanti.\nGirone A.\n II\n II\nGirone B.\n II\n SC Renon"}
{"id": "518963", "revid": "916580", "url": "https://it.wikipedia.org/wiki?curid=518963", "title": "Prefettura di Kagoshima", "text": " \u00e8 una prefettura giapponese di 1.599.779 abitanti (2020), con capoluogo a Kagoshima. Si trova nella regione di Ky\u016bsh\u016b, sull'isola di Ky\u016bsh\u016b.\nLa prefettura comprende anche le Isole Satsunan (isole Ry\u016bky\u016b settentrionali), a loro volta divise in: Isole Amami, Isole \u014csumi e Isole Tokara."}
{"id": "518967", "revid": "767487", "url": "https://it.wikipedia.org/wiki?curid=518967", "title": "Coppa delle Coppe 1978-1979", "text": "La Coppa delle Coppe 1978-1979 \u00e8 stata la 19\u00aa edizione della competizione calcistica europea Coppa delle Coppe UEFA. Venne vinta dal nella finale contro il Fortuna D\u00fcsseldorf.\nRinunciarono a questa edizione le rappresentanti finlandesi, albanesi e turche."}
{"id": "518969", "revid": "228587", "url": "https://it.wikipedia.org/wiki?curid=518969", "title": "Aringo", "text": "Aringo \u00e8 una frazione del comune di Montereale, piccolo paese dell'Alta Valle dell'Aterno, situato alle pendici del \"Monte Civitella\" (Monti dell'Alto Aterno), nelle vicinanze della sorgente del fiume Mondragone, origine del fiume Aterno-Pescara, sulla Strada statale 260 Picente che conduce da Pizzoli ad Amatrice, a ridosso del Parco nazionale del Gran Sasso e Monti della Laga, guardando a sud-est verso la conca del \"Monrealese\".\nStoria.\nEdificato gi\u00e0 in epoca romana lungo la via Calatina, la antica via lunga circa 125 miglia che attraversava la Sabina, probabilmente deve il suo nome ad un goto di nome Arrigs che alla fine dell'antico evo vi si stabil\u00ec per avere il pieno controllo dell'economia agricola della zona grazie alla sua posizione dominante sulla grande pianura che si estende a sud di esso. Attraversata in gran parte dalle acque del fiume Aterno che nasce a nord-est del piccolo centro, la grande pianura fu bonificata presumibilmente tra il II secolo a.C. e il I secolo d.C. e conquistata all'agricoltura.\nNei decenni che seguirono la nascita del Ducato longobardo di Spoleto tutta la zona pass\u00f2 sotto il controllo delle popolazioni germaniche (tra la fine del secolo VI e l'inizio del VII) che dur\u00f2 fino alla loro sconfitta da parte dei Franchi nel 774. Durante i secoli successivi il territorio dove sorge Aringo \u00e8 stato costantemente caratterizzato dalla presenza dell'uomo grazie alle risorse legate all'agricoltura e al bosco. A conferma di ci\u00f2 la nascita e lo sviluppo di numerosi insediamenti dai nomi che si riferiscono a nuclei fortificati oltre alla presenza di numerose strutture religiose nella zona. In particolare ad Aringo \u00e8 attestata la presenza di due chiese nel 1327, una dedicata a San Nicola e una a San Sebastiano.\nTra i secoli XIV e XVII, a seguito della continua crescita economica che port\u00f2 ad un'espansione territoriale generale, si decise di riunire le 36 ville (villaggi) appartenenti a Montereale in 4 quarti (quartieri): S. Maria, S. Giovanni, S. Pietro e S. Lorenzo. Aringo fu inserito nel quarto di S. Maria.\nFu prima di pertinenza del municipium romano di Amiterno e a partire dalla fine del secolo VIII entr\u00f2 a far parte della diocesi di Rieti. Nel 1816 insieme al territorio di Montereale fu inserito nella circoscrizione di L'Aquila.\nDurante la seconda guerra Mondiale fu sede di un comando tedesco probabilmente sempre per la sua posizione strategica lungo la strada che dalla citt\u00e0 di L'Aquila conduce ad Amatrice e quindi sulla via Salaria.\nTerremoti.\nIl territorio di Aringo cade a met\u00e0 tra la zona sismica del Nursino e quella dell'Alto Aterno. Ricordiamo le date dei pi\u00f9 potenti terremoti che lo hanno colpito: 1209 (violento), 1279 (distruttivo) con epicentro tra Camerino e Serravalle di Chienti, 1328, 1352, 1389 con epicentro nell'alta Val Nerina, 1458 (distruttivo), 1599/1600 con epicentro presso Cascia, 1639 (terribile e spaventoso) con epicentro tra Amatrice e Campotosto, 1703 (devastante) con epicentro tra Rieti ed Amatrice, 1730 con epicentro presso Norcia, 1950 (violento), 6 aprile 2009 (violento) noto come terremoto dell'Aquila del 2009. Danni iniziali modesti si sono verificati con il Terremoto del Centro Italia del 2016 e del 2017, ma la situazione \u00e8 nettamente peggiorata con le successive scosse del 30 ottobre 2016 (epicentro Norcia) e del 18 gennaio 2017 (epicentro nei pressi di Aringo) che hanno provocato numerosi danni alle strutture e determinato ordinanze di sgombero delle abitazioni gravemente lesionate.\nGeografia fisica.\nTerritorio.\nPiccolo centro rurale della provincia dell'Aquila, sorge in una zona ricca di polle e di acque sorgive dell'Abruzzo nord-occidentale, a ridosso del confine con il Lazio nei pressi dello spartiacque primario dell'Appennino centrale e di quello secondario che divide il bacino idrografico dell'Aterno a sud da quello del Tronto a nord e quello del Velino a ovest, a poca distanza dal \"Passo di Montereale\" che mette in comunicazione la conca amatriciana con la zona dell'Alto Aterno.\nSi sviluppa lungo un pianoro in lieve pendenza sul dorso collinare, circondato dalle montagne dell'alta Valle dell'Aterno, a circa 5\u00a0km da Montereale in prossimit\u00e0 del Parco nazionale del Gran Sasso e Monti della Laga.\nLa sua posizione pi\u00f9 elevata rispetto ad altri paesi della zona consente di ammirare dalla parte sud del paese il panorama che si estende sulla sottostante piana di Montereale, ben visibile dal Colle dell'Ara e dal Colle della Citt\u00e0. Da paese diparte una strada che sale fino al Lago di Campotosto passando per \"Poggio Cancelli\".\nI rilievi circostanti sono per gran parte ricoperti da boschi di cerri, castagni e faggi. Il clima \u00e8 tipico delle localit\u00e0 di montagna con temperature invernali che raggiungono punte minime di \u201320\u00a0\u00b0C e temperature estive decisamente pi\u00f9 alte che possono superare i 30\u00a0\u00b0C nei periodi pi\u00f9 caldi.\nIl Paese.\nIl paese \u00e8 caratterizzato da numerosi vicoli che si diramano internamente dalla strada principale e da sentieri e vecchie mulattiere che si sviluppano esternamente al centro abitato.\nCaratterizzato da attivit\u00e0 legate soprattutto all'agricoltura e alla pastorizia, \u00e8 oggi abitato da pochi nuclei familiari. Il numero dei residenti non supera le 50 unit\u00e0, anche se nei fine settimana e soprattutto durante il periodo estivo si verifica un ritorno consistente verso questa localit\u00e0 da parte di villeggianti.\nAmbiente.\nFlora.\nRicca e varia \u00e8 la flora presente in questa zona dell'Appennino centrale di media altitudine. Tra le piante pi\u00f9 diffuse nei boschi troviamo faggi, abeti bianchi, pioppi, betulle, aceri, noccioli, insieme a cerri, castagni, frassini e roverelle, pini neri, ciliegi e sorbi di montagna.\nPer quanto riguarda le specie di arbusti segnaliamo la ginestra, la felce, il biancospino, il ginepro, la rosa selvatica e l'agrifoglio. Sui prati nascono spontaneamente anemoni, genziane, primule, violette, peonie, margherite e campanule.\nTipici prodotti del sottobosco sono i lamponi, i mirtilli, le fragole di bosco, le more e i ribes. Nei periodi meno freddi dell'anno compresi tra la primavera inoltrata e l'autunno \u00e8 facile rinvenire numerose variet\u00e0 di funghi. In rare occasioni anche il tartufo estivo.\nFauna.\nLa fauna \u00e8 composta principalmente da mammiferi come cinghiali, scoiattoli, tassi, lepri, ghiri e moscardini. Molto diffusa \u00e8 la donnola insieme alla faina, la volpe, la puzzola e l'istrice. Meno comuni da incontrare sono il lupo, la martora e il gatto selvatico.\nPer quanto riguarda gli uccelli, il pi\u00f9 significativo \u00e8 senza dubbio l'aquila reale che insieme al falco pellegrino sono ancora presenti anche se sempre pi\u00f9 rari. Da segnalare la poiana, lo sparviero, il cuculo, il gheppio, il fringuello e il picchio insieme alla coturnice, il beccaccino, il frullino, il merlo, il pettirosso e il croccolone. Tra le specie notturne pi\u00f9 comuni troviamo il gufo reale, la civetta, il barbagianni e l'allocco. Tra i rettili da segnalare la vipera aspide e la vipera dell'Orsini, diffusi insieme a diverse specie di serpi e bisce.\nLe specie ittiche comprendono la trota, la carpa, la rovella, la tinca, il coregone e il luccio.\nProdotti tipici.\nI prodotti caratteristici di questa zona derivano per gran parte dall'uso della carne, considerato che l'allevamento \u00e8 tra le attivit\u00e0 pi\u00f9 diffuse: tra i pi\u00f9 comuni ricordiamo il maiale, la pecora e l'agnello. Da sempre hanno caratterizzato la cucina di questa zona essendo presenti in molte ricette. In particolare il maiale che fin dal passato ha rappresentato una risorsa per la popolazione locale in quanto quasi tutte le sue parti possono essere sfruttate. La sua carne inoltre si pu\u00f2 consumare sia fresca che stagionata durante tutto l'anno. Tra i pi\u00f9 diffusi salumi, oltre al guanciale amatriciano e alla mortadella di Campotosto, ricordiamo la ventricina: esclusivo salume del posto, nasce nei primi del Novecento, viene preparato con un impasto a base di pancetta e sugna macinata e condito con sale e pepe; successivamente si aggiungono all'impasto tre o quattro salsicce (una di fegato); al termine della stagionatura, rimanendo di consistenza molto morbida, si mangia spalmandola sul pane. Tra i formaggi, il pi\u00f9 diffuso \u00e8 senz'altro il pecorino prodotto dai pastori stessi."}
{"id": "518970", "revid": "767487", "url": "https://it.wikipedia.org/wiki?curid=518970", "title": "Coppa delle Coppe 1979-1980", "text": "La Coppa delle Coppe 1979-1980 \u00e8 stata la 20\u00aa edizione della competizione calcistica europea Coppa delle Coppe UEFA. Venne vinta dal Valencia che batt\u00e9 nella finale di Bruxelles l'.\nSi iscrissero tutti i club eleggibili, anche se poi gli albanesi si ritirarono."}
{"id": "518971", "revid": "767487", "url": "https://it.wikipedia.org/wiki?curid=518971", "title": "Illiasu Shilla", "text": "Carriera.\nHa partecipato a due coppe di confederazione africane nel 2004 e 2005 e alla coppa del mondo 2006."}
{"id": "518974", "revid": "712828", "url": "https://it.wikipedia.org/wiki?curid=518974", "title": "Fiamma imperitura", "text": ""}
{"id": "518975", "revid": "287204", "url": "https://it.wikipedia.org/wiki?curid=518975", "title": "Charlotte Sting", "text": "Le Charlotte Sting furono una squadra di pallacanestro che milit\u00f2 nella WNBA (\"Women's National Basketball Association\"), il campionato professionistico femminile degli Stati Uniti d'America.\nStoria.\nSono una delle otto squadre che hanno preso parte nel 1997 al primo campionato WNBA.\nVincono un titolo di campionesse della \"Eastern Conference\" nel 2001, senza per\u00f2 vincere il titolo WNBA.\nIl 3 gennaio 2007, dopo la decisione da parte degli Charlotte Bobcats di lasciare la propriet\u00e0 delle Sting il 13 dicembre 2006, la franchigia fallisce."}
{"id": "518979", "revid": "1543377", "url": "https://it.wikipedia.org/wiki?curid=518979", "title": "Portiere (calcio)", "text": "Nel calcio, il portiere \u00e8 il giocatore che ha l'obiettivo di difendere la porta della propria squadra. A tale scopo, \u00e8 l'unico calciatore cui \u00e8 permesso giocare il pallone con qualsiasi parte del suo corpo, incluse le mani. Tale concessione \u00e8 tuttavia valida solo all'interno della propria area di rigore: fuori da essa, al portiere vengono applicate le norme valide per i giocatori di movimento.\nLa figura del portiere non ha una precisa regola di riferimento all'interno del regolamento del gioco del calcio; tuttavia, alla terza regola viene indicato l'obbligo dello schieramento di un portiere; alla dodicesima regola \u00e8 invece stabilito che \u00e8 un'infrazione toccare deliberatamente il pallone con le mani, fatta eccezione per il portiere all'interno della propria area di rigore: questa affermazione mette chiaramente in evidenza la differenza sostanziale che intercorre tra un portiere e un normale calciatore. Il portiere, per le sue differenze da un giocatore di movimento, \u00e8 tenuto a indossare una divisa diversa da quella di questi ultimi.\nRegolamentazione del ruolo.\nCome gi\u00e0 detto, a differenza di tutti gli altri calciatori sul terreno di gioco, il portiere riceve un trattamento differente all'interno del regolamento:\nInnanzitutto, egli deve essere identificato con un abbigliamento diverso da quello dei suoi compagni di squadra, al fine di far sempre capire all'arbitro, in qualsiasi momento della gara, quale sia il calciatore che, per l'appunto, ha il diritto di poter toccare il pallone con le mani all'interno della propria area, facolt\u00e0 che \u00e8, effettivamente, la sostanziale differenza fra un giocatore in altri ruoli e un portiere. Tra l'abbigliamento tipico (ma non obbligatorio) del portiere troviamo i guanti, il cui scopo \u00e8 ottenere una presa pi\u00f9 salda del pallone in occasione di una parata.\nA livello tecnico, tuttavia, il portiere pu\u00f2 essere reo di specifiche infrazioni, le infrazioni peculiari del portiere, relative ad alcuni particolari casi di contatto mano-pallone all'interno dell'area di rigore. Tali infrazioni sono specificate nel paragrafo \"Calcio di punizione indiretto\" della Regola 12, e sono le seguenti:\nSe una di queste infrazioni si verifica, il gioco deve essere interrotto, e deve essere ripreso con un calcio di punizione indiretto per la squadra avversaria nel punto in cui \u00e8 avvenuta l'infrazione. Tali norme hanno lo scopo di disincentivare l'adozione di atteggiamenti ostruzionistici da parte di una o entrambe le squadre e di scoraggiare la perdita di tempo con il pallone in gioco (cosa che non darebbe diritto a recuperi oltre il novantesimo minuto di gioco).\nEgli per\u00f2 non pu\u00f2 mai essere passibile di alcuna infrazione passibile di calcio di punizione diretto per aver toccato il pallone con le mani all'interno della propria area di rigore, n\u00e9 di nessun'altra scorrettezza in merito al contatto mano/pallone all'interno della propria area di rigore (il che significa che il portiere non pu\u00f2 essere espulso neppure se, commettendo un'infrazione come toccare volontariamente il pallone con le mani dopo che un compagno di squadra lo ha calciato verso di lui, egli cos\u00ec facendo impedisse alla squadra avversaria la segnatura di una rete o l'evidente opportunit\u00e0 di segnare una rete, cosa che invece accadrebbe se evitasse ci\u00f2 commettendo un fallo che non implichi il contatto mano/pallone).\nEscluse le differenze appena citate, il portiere \u00e8 un calciatore come gli altri e, quindi, suscettibile dei medesimi provvedimenti disciplinari che verrebbero presi contro gli altri calciatori (per esempio un cartellino giallo per perdita di tempo o proteste).\nPossesso del pallone.\nDal momento che le infrazioni peculiari per cui un portiere pu\u00f2 essere sanzionato presuppongono il \"possesso\" del pallone da parte del portiere, l'IFAB ha inserito, nella sezione \"Interpretazione delle Regole del Gioco e linee guida per arbitri\" della Regola 12 delle direttive che rendano chiaro quando un portiere sia effettivamente in possesso del pallone.\nStando alla direttiva, si considera che un portiere sia in possesso del pallone, e quindi il \"controllo\" quando egli lo tiene fra le mani, fra le mani e una superficie qualunque, che pu\u00f2 essere anche un palo della porta, o lo tiene sul palmo della mano. Inoltre, il portiere ha il possesso del pallone anche quando lo respinga intenzionalmente allo scopo di mantenerne il controllo. Egli inoltre continua a mantenere il possesso del pallone anche quando lo fa rimbalzare, o lo lancia per poterlo calciare.\n\u00c8 importante specificare quando il portiere sia effettivamente in possesso del pallone, ad esempio, per il computo dei 6 secondi.\nInfortuni.\nIl portiere riceve un trattamento particolare anche nel caso di infortuni. Mentre per tutti gli altri calciatori \u00e8 obbligatorio, in caso di grave infortunio, abbandonare il terreno di gioco per essere curati, il portiere \u00e8 l'unico giocatore che, presentando una ferita grave, pu\u00f2 comunque ricevere cure sul terreno di gioco.\nInoltre, se durante il gioco il portiere si infortuna anche soltanto lievemente, il gioco deve essere immediatamente interrotto per consentire le cure, eccetto il caso in cui il portiere non si infortuni subito prima che subisca una rete: in tal caso, l'arbitro convalider\u00e0 la rete, e subito dopo proceder\u00e0 alle cure.\nInfine, egli gode di un trattamento particolare per gli infortuni anche durante i tiri di rigore. Durante l'esecuzione degli stessi, infatti, non \u00e8 possibile effettuare alcuna sostituzione. Ciononostante, in caso di infortunio del portiere durante i tiri di rigore, \u00e8 concessa la sua sostituzione con un calciatore di riserva, purch\u00e9, comunque, la squadra non abbia gi\u00e0 effettuato tutte le sostituzioni consentite.\nInfrazioni commesse contro i portieri.\nOltre ad avere delle infrazioni peculiari specifiche per il suo ruolo, il portiere gode anche di specifiche infrazioni che, se commesse contro di lui, portano a un calcio di punizione indiretto a suo favore. Queste infrazioni sono:\nStoria.\nIl ruolo del portiere, lungo i vari decenni, non \u00e8 sempre stato quello finora descritto. Infatti, \u00e8 soltanto dal 1912 che al portiere \u00e8 concesso di toccare il pallone, con le mani, non pi\u00f9 in tutto il terreno di gioco, ma soltanto all'interno della propria area di rigore, il cui unico ruolo fino a quel momento era soltanto quello di indicare l'area all'interno della quale un'infrazione passibile di calcio di punizione diretto avrebbe dato luogo a un calcio di rigore.\nComunque, la maggior parte delle modifiche che investirono il ruolo del portiere furono attuate per evitare le perdite di tempo: il portiere, con il pallone fra le mani, non pu\u00f2 essere contrastato da un avversario, quindi un portiere avrebbe potuto, in teoria, tenere il pallone fra le mani per quanto tempo avesse voluto, impedendo quindi agli avversari di poterlo giocare. Per questa ragione, nel 1983, fu consentito al portiere di poter fare soltanto quattro passi, avendo il possesso del pallone, e dopodich\u00e9 essere obbligato a rilasciarlo. La regola, per\u00f2, non sembrava essere funzionale, in quanto non era stabilito chiaramente quanto fosse il tempo necessario per fare quattro passi, e quindi l'intento di arginare le perdite di tempo non fu raggiunto. Questa fu la ragione che port\u00f2 all'innovazione del 2000, nella quale fu stabilito che il portiere avrebbe dovuto necessariamente rilasciare il possesso del pallone entro 6 secondi.\nTuttavia, la modifica pi\u00f9 sostanziale \u00e8 certamente quella che fu adottata a seguito del Campionato mondiale di calcio 1990, nel quale fu notato come, a scopo palesemente antisportivo e con l'unica finalit\u00e0 di perdere tempo, spesso le squadre ricorrevano a passaggi al proprio portiere il quale, tenendo il pallone in mano, impediva agli avversari di poterlo giocare. Per questo motivo, nel 1992 la regola fu cambiata, impedendo al portiere di prendere con le mani il pallone ricevuto da un retropassaggio di un compagno di squadra, se effettuato di piede. Nel 1997 fu vietato al portiere di prendere il pallone con le mani anche qualora lo ricevesse da un compagno direttamente da una rimessa laterale.\nCaratteristiche.\nGiocatore.\nIl giocatore che ricopre il ruolo di portiere \u00e8 solitamente dotato di un'alta statura (sopra il metro e ottanta): questa caratteristica fisica permette infatti al portiere di poter meglio intercettare i cross avversari e, in generale, di primeggiare nel gioco aereo. Tuttavia, una statura molto elevata pu\u00f2 talvolta rappresentare un impedimento, giacch\u00e9 per muoversi tra i pali sono anche necessarie agilit\u00e0 e rapidit\u00e0 di movimento. Per la corretta esecuzione delle uscite servono invece tempismo e capacit\u00e0 di leggere con precisione le traiettorie del pallone, in modo da farsi trovare nella posizione ideale all'arrivo della sfera. Per eseguire le parate in tuffo le caratteristiche principali sono l'agilit\u00e0 e la potenza, specialmente nelle gambe, la cui forza determina l'elevazione e l'efficacia dei tuffi.\nIl portiere deve anche possedere il senso della posizione: deve cio\u00e8 essere in grado di valutare il proprio posizionamento in funzione dell'ubicazione dell'avversario, scegliendo il luogo da cui \u00e8 possibile coprire la maggior porzione di specchio della porta. Cos\u00ec facendo, il portiere riesce a \"chiudere\" lo specchio, ovvero a diminuire la possibilit\u00e0 che l'avversario segni, riducendo gli spazi a disposizione dell'attaccante per effettuare la conclusione. Le parate si possono effettuare principalmente in due modi: in presa, cio\u00e8 bloccando il pallone tra le proprie braccia o con le sole mani, e in respinta allontanando il pallone dalla porta (preferibilmente in direzione laterale); spesso, quest'ultima soluzione \u00e8 preferita in caso di pioggia, visto che la presa sul pallone bagnato pu\u00f2 risultare difettosa.\nInfine al portiere \u00e8 assegnato il compito di rimettere il pallone in gioco una volta riconquistatone il possesso, attraverso un rilancio che pu\u00f2 essere effettuato di mano o di piede: con le mani si ha maggiore precisione ma minor gittata, mentre con i piedi \u00e8 necessaria una certa dose di controllo del pallone, in modo da poter effettuare efficacemente la rimessa senza incorrere in errori potenzialmente pericolosi.\nRuolo.\nAl portiere \u00e8 assegnato il compito di proteggere la linea di porta compresa fra i pali, evitando i gol degli avversari. La zona di competenza del portiere \u00e8 l'area di rigore, all'interno della quale gli \u00e8 consentito di toccare il pallone con le mani: oltre a difendere la porta rimanendo tra i pali, all'estremo difensore \u00e8 richiesto sovente di effettuare uscite, sia alte (afferrando o respingendo il pallone mentre esso \u00e8 in volo, specialmente in seguito a un cross) che basse (sia per intercettare un passaggio che per fermare un avversario).\nUn'altra funzione del portiere \u00e8 quella di controllo della linea difensiva: si rende talvolta necessario, infatti, che il portiere aiuti i compagni difensori indicando loro eventuali situazioni di pericolo e coordinando i loro movimenti sia per quanto riguarda la marcatura che il fuorigioco. \u00c8 il portiere a disporre la barriera sui calci di punizione avversari: il posizionamento della barriera \u00e8 infatti fondamentale per coprire al meglio lo specchio della porta. La disposizione corretta della barriera si effettua, generalmente, ponendo il secondo uomo in barriera (dall'esterno) sull'immaginaria linea tra pallone e palo. L'evoluzione del calcio ha portato il portiere a partecipare maggiormente all'azione, contribuendo alla costruzione del gioco della propria squadra. Infine al portiere \u00e8 solitamente assegnato il compito di battere l'eventuale calcio di rinvio)\n\"Sweeper-keeper\".\nL'evoluzione tattica del calcio, in particolare per quanto attiene alla difesa a zona, ha comportato una graduale \"estinzione\" del ruolo del libero, difensore esentato dai tradizionali compiti di marcatura per porsi alle spalle della retroguardia costituendo, pertanto, l'ultima linea prima del portiere. Tale situazione \u2014 ascrivibile perlopi\u00f9 alle difficolt\u00e0 che il ruolo comporterebbe nell'applicare il fuorigioco \u2014 ha richiesto un maggiore contributo dell'estremo difensore alla costruzione del gioco, integrando quindi le mansioni precedentemente affidate al libero. A definire questo ruolo ibrido \u00e8 l'anglicismo \"sweeper-keeper\".\nPortieri marcatori.\nA dispetto della natura statica del ruolo, si sono registrati numerosi casi di portieri andati in gol \u2014 battendo, per esempio, calci di punizione o spingendosi nell'area avversaria in situazioni di palla inattiva. Primatista in tal senso \u00e8 il brasiliano Rog\u00e9rio Ceni, autore di 131 gol: il paraguaiano Jos\u00e9 Luis Chilavert, secondo in classifica con 67 reti segnate, detiene invece il record di marcature in un singolo incontro avendo realizzato una tripletta in V\u00e9lez Sarsfield-Ferro Carril Oeste del 28 novembre 1999.\nPer quanto concerne il campionato italiano Lucidio Sentimenti primeggia tra i marcatori con 8 realizzazioni, tutte su rigore: a seguire Antonio Rigamonti, autore di 3 gol anch'essi dal dischetto. I portieri andati in gol su azione sono invece Michelangelo Rampulla (in Atalanta-Cremonese 1-1 del 23 febbraio 1992), Massimo Taibi (in Udinese.Reggina 1-1 del 1\u00ba aprile 2001) e Alberto Brignoli (in Benevento-Milan 2-2 del 3 dicembre 2017). L'unico portiere italiano ad aver segnato in campo europeo \u00e8 invece Marco Amelia, che il 2 novembre 2006 mise a segno il definitivo 1-1 nella gara di Coppa UEFA tra Partizan e Livorno.\n\"Il seguente elenco comprende i primi dieci portieri per numero di reti nelle competizioni professionistiche nazionali o internazionali.\"\nDiffusione nella cultura di massa.\nIl portiere \u00e8 una figura avulsa dal resto della squadra. Essendo stanziale, egli \u00e8 dedito alla protezione di una zona ben definita del campo, quella degli ultimi sedici metri di gioco, della quale \u00e8 \u2013 o dovrebbe essere \u2013 il padrone assoluto. Questa peculiarit\u00e0 ha spinto non pochi poeti e scrittori a sottolineare la sua solitudine. Inoltre, sebbene nell'immaginario collettivo il portiere sia un giocatore altamente spettacolare e, in qualche misura, istrionico, al contrario tale ruolo deve trasmettere tranquillit\u00e0 a tutta la difesa.\nUno dei primi portieri celebri in tutto il mondo fu lo spagnolo Ricardo Zamora, chiamato \"il Divino\". Nello stesso periodo, avevano una certa fama anche l'italiano Gianpiero Combi e il cecoslovacco Franti\u0161ek Pl\u00e1ni\u010dka. Nel dopoguerra, portieri di assoluto valore furono il sovietico Lev Ja\u0161in, detto \"il Ragno Nero\" per via del colore della sua tenuta di gioco e per le lunghe braccia, l'inglese Gordon Banks detto \"Banks of England\", ritenuto, all'epoca, tra i migliori al mondo; il tedesco \u201cSepp\u201d Maier, l'italiano Dino Zoff e l'argentino Ubaldo Matildo Fillol detto \"el Pato\" (l'anatra).\nGli anni 1970 videro fiorire una generazione di portieri dallo stile pi\u00f9 disinvolto rispetto a quello, molto freddo e formale, di estremi difensori come Zoff e Maier. Tra tutti si ricordano lo svedese Ronnie Hellstr\u00f6m, dalla grande tecnica ma dall'atteggiamento guascone in campo e fuori, e l'olandese Jan Jongbloed, famoso per lasciare spesso la porta e proporsi al rilancio come libero aggiunto, e per giocare in porta con il numero 8 sulle spalle. In tempi pi\u00f9 recenti un portiere che richiamava l'estro e l'esuberanza dei suoi colleghi di vent'anni prima fu il colombiano Ren\u00e9 Higuita, che in campo si esibiva talora con la parata cosiddetta \"dello scorpione\" (andando in elevazione da terra col corpo in avanti e respingendo il pallone con entrambi i talloni uniti).\nPer quel che riguarda l'imbattibilit\u00e0, il record per la Serie A \u00e8 detenuto da Gianluigi Buffon: nella stagione 2015-2016, nella porta della Juventus, mantiene la porta inviolata per 974 minuti. Il record assoluto del calcio professionistico italiano \u00e8 tuttavia detenuto da Emmerich Tarabocchia che, nella stagione di Serie C 1974-1975, mantenne la porta del Lecce imbattuta per 1791'. A livello dilettantistico, in Italia il record di imbattibilit\u00e0 spetta ad Andrea Lodovini, nel campionato di Promozione 1987-1988 tra i pali della Sestese inviolata per 2243'.\nA livello mondiale il record assoluto di inviolabilit\u00e0 di un portiere professionista \u00e8 detenuto dal brasiliano Mazar\u00f3pi, che nel campionato 1977-1978 mantenne la porta del Vasco da Gama imbattuta per 1816 minuti. A livello di Mondiali di Calcio FIFA il record di imbattibilit\u00e0 in un unico mondiale spetta a Walter Zenga, la cui porta rimase inviolata durante l'edizione del 1990 per 517', battuto da Caniggia nella semifinale con l'Argentina. Il record assoluto d'imbattibilit\u00e0 per squadre nazionali \u00e8 invece di Dino Zoff, la cui porta \u00e8 rimasta inviolata per 1142 minuti consecutivi.\nSecondo una classifica dell'IFFHS (International Federation of Football History and Statistics) Lev Ja\u0161in viene considerato il miglior portiere del XX secolo; Ja\u0161in, che pu\u00f2 vantare anche un campionato nazionale sovietico nell'hockey su ghiaccio, \u00e8 l'unico portiere ad aver vinto il Pallone d'oro (1963), il celebre premio assegnato al miglior calciatore dell'anno. Nel 1994, in suo onore, la FIFA istitu\u00ec il Premio Yashin da destinare al miglior portiere in ogni edizione del campionato mondiale.\nLa terminologia calcistica definisce \u00abpapera\u00bb un errore del portiere, la cui gravit\u00e0 pu\u00f2 comportare un gol avversario. Dal punto di vista storico l'origine dell'espressione \u00e8 riconducibile all'estremo difensore Vittorio Faroppa, il quale nel 1912 \u2014 durante l'unica presenza in azzurro, contro la Francia \u2014 agevol\u00f2 il successo transalpino (4-3) con errori e incertezze tra i pali, assimilate dalla stampa ai movimenti del palmipede."}
{"id": "518985", "revid": "848247", "url": "https://it.wikipedia.org/wiki?curid=518985", "title": "Canale di Kiel", "text": "Il canale di Kiel (in tedesco \"Nord-Ostsee Kanal\" o \"NOK\") \u00e8 un canale artificiale in Germania settentrionale; lungo 98 chilometri, si trova alla base della penisola dello Jutland e, procedendo in direzione nordest-sudovest, collega le citt\u00e0 di Kiel, sul mar Baltico, e Brunsb\u00fcttel sul mare del Nord.\nIl canale, tramite il quale si evita la circumnavigazione della penisola dello Jutland permettendo un risparmio di 280 miglia nautiche (519\u00a0km), \u00e8 la via d'acqua pi\u00f9 utilizzata al mondo.\nStoria.\nIl primo collegamento tra i due mari fu l'Eiderkanal che utilizzava parte del corso del fiume Eider. Fu completato nel 1784 e misurava 43 chilometri sui 175 chilometri del tragitto tra Kiel e l'imboccatura dell'Eider (a T\u00f6nning). Era largo 29 metri e profondo 3 metri cosa che limitava la stazza dei battelli a circa 300 tonnellate.\nLa marina tedesca, desiderosa di collegare le sue basi nel mar Baltico e nel mare del Nord senza fare il giro della Danimarca, decise la costruzione del nuovo canale negli anni '80 del XIX Secolo.\nNel giugno 1887, la costruzione cominci\u00f2 a Holtenau nei pressi di Kiel. In otto anni, circa 9000 uomini lavorarono alla sua costruzione. Il 20 giugno 1895 il canale fu ufficialmente inaugurato dal Kaiser Guglielmo II. Durante la cerimonia pose l'ultima pietra dell'opera e lo chiam\u00f2 \"Kaiser-Wilhelm-Kanal\" in onore di suo nonno Guglielmo I. Mantenne tale nome sino al 1948.\nIn seguito all'aumento del traffico la parte del canale che permette l'incrocio dei battelli fu ingrandita tra il 1907 e il 1914, mentre due chiuse furono aggiunte a Brunsb\u00fcttel e a Holtenau.\nDopo la prima guerra mondiale, il trattato di Versailles internazionalizz\u00f2 il canale lasciandolo sotto amministrazione tedesca. Adolf Hitler annull\u00f2 lo statuto internazionale nel 1936. Dopo la fine della Seconda guerra mondiale, il canale fu nuovamente aperto a tutte le imbarcazioni. \nEsso \u00e8 stato chiuso, per la prima volta nella sua storia (compresa la seconda guerra mondiale), nel 2013, a causa della mancanza di manutenzione dovuta a un forte taglio agli investimenti sulle infrastrutture, avvenuto nel 2012. Il canale \u00e8 ora nuovamente in servizio.\nCuriosit\u00e0.\nLa nave pi\u00f9 grande che abitualmente percorre il canale \u00e8 la \"Norwegian Dream\" (tonnellaggio lordo: 50.764 t), una nave da crociera della Norwegian Cruise Line."}
{"id": "518986", "revid": "287204", "url": "https://it.wikipedia.org/wiki?curid=518986", "title": "Biostratinomia", "text": "La biostratinomia \u00e8 quel ramo della paleontologia che studia la successione temporale degli eventi (decomposizione, disarticolazione, bioerosione, dissoluzione, ...) che avvengono a partire dalla morte di un organismo fino al suo primo seppellimento in un ambiente naturale, che possono portare alla sua fossilizzazione, prima dell'inizio dei processi di diagenesi del sedimento inglobante il futuro fossile.\nI processi biostratinomici fanno parte del pi\u00f9 ampio campo di indagine della tafonomia, che comprende tutti i processi che avvengono nell'intervallo temporale tra la morte dell'organismo e la definitiva fossilizzazione. Lo studio dei processi biostratinomici attuali, indispensabile per la corretta interpretazione di molti giacimenti di fossili, prende il nome di actuopaleontologia o pi\u00f9 semplicemente \"paleontologia attualistica\".\nDurante la fase biostratinomica i resti dell'organismo vivente rimangono nell'ambiente e su di essi agiscono processi chimici, fisici e biologici. Si tratta di una fase distruttiva che normalmente porta alla distruzione completa di ogni traccia dell'organismo morto.\nProcessi chimici.\nPutrefazione.\nPer prima interviene la necrolisi, ovvero la putrefazione: durante questa fase le parti molli dell'organismo vanno in decomposizione. Le parti dure degli organismi viventi, sia mineralizzate come ossa e gusci, che non mineralizzate come chitina e lignina, hanno maggiori possibilit\u00e0 di superare l'intervallo di tempo critico tra la morte e l'inclusione nel sedimento; le parti molli costituite da carboidrati, lipidi e proteine, dopo la morte scompaiono o subiscono drastici cambiamenti soprattutto se contengono elevate quantit\u00e0 d'acqua. Se questa fase avviene in ambiente aerobico, i batteri intervengono come catalizzatori; al contrario, in ambiente anaerobico, la sostanza organica si conserva grazie all'assenza di ossigeno. \nDisarticolazione.\nLa fase successiva \u00e8 la disarticolazione: le parti mineralizzate sono usualmente tenute insieme da parti organiche (ad esempio, i legamenti che tengono insieme le ossa). Quando queste vanno in necrolisi, le parti mineralizzate si separano e le diverse componenti dell'organismo possono essere sparpagliate e disperse nell'ambiente ad opera di \"forze\" (correnti, azione del moto ondoso, etc.) o dall'intervento di processi particolari (bioturbazione). Per \"disarticolazione\", quindi, si intende la separazione degli elementi dello scheletro o del guscio lungo le aree di articolazione dopo la distruzione dei tessuti connettivi.\nPi\u00f9 \u00e8 articolato uno scheletro, pi\u00f9 \u00e8 complesso il processo di disarticolazione. Nei gasteropodi e nelle ammoniti si verifica quasi sempre la separazione dell'opercolo dal guscio e in alcuni casi (nelle ammoniti) la fossilizzazione delle due parti pu\u00f2 avvenire in aree anche molto lontane fra loro (ad esempio i \"calcari ad aptici\" nell'Appennino centrale). La disarticolazione \u00e8 particolarmente accentuata nei coccolitoforidi, negli echinodermi, negli artropodi e nei vertebrati: gli scheletri, costituiti da numerosi elementi, si conservano interi solo se sono stati sepolti completamente, in ambienti privi di predatori, di limivori e pressoch\u00e9 senza energia meccanica.\nNel caso dei vegetali, gli effetti possono essere molto diversi a seconda della struttura e delle dimensioni del vegetale. Alcune alghe calcaree finiscono per separarsi in numerosi segmenti che danno irigine ad accumuli simili a quelli costituiti dagli articoli dei crinoidi. Nei vegetali, inoltre, alla disarticolazione vera e propria si aggiunge il processo di \"dispersione\", ovvero il rilascio di varie parti dell'organismo durante la vita dello stesso. A causa di questo processo, e all'impossibilit\u00e0 di risalire spesso all'organismo completo, \u00e8 nata l'esigenza di denominare le vaie pati di una pianta con diversi nomi generici e specifici, secondo le regole della paratassonomia (ad es. \"Lepidophloios, Stigmaia, Knorria, Lepidostrobus, Lepidocarpon\" e \"Lycospora\" sono tutti nomi generici riconducibili a parti anatomiche diverse di uno stesso taxon). I pollini, in particolare, possono essere dispersi dal vento a distanze di molte decine di chilometri.\nEsiste anche un fenomeno chiamato microdisarticolazione (o macerazione): i gusci calcarei esposti a lungo sulla superficie del fondo marino sono resi friabili e si disgregano, liberando prismi di calcite. Si suppone che questa azione sia dovuta all'azione di microrganismi, ma \u00e8 possibile che sia invece dovuta al semplice attacco chimico dell'acqua marina. Il risultato di questa dissoluzione di gusci \u00e8 la produzione di finissimi fanghi calcarei.\nDissoluzione prediagenetica.\nTerza fase, \u00e8 la dissoluzione prediagenetica, dissoluzione che avviene nell'ambiente di deposizione, solitamente il mare. Nelle acque marine pi\u00f9 superficiali vivono organismi col guscio composto da carbonati. Quando questi organismi muoiono, il guscio cade verso il fondo, incontrando livelli successivi di dissoluzione delle componenti minerali: in un primo momento, trover\u00e0 il lisoclino dell'aragonite, definita come la profondit\u00e0 alla quale va in dissoluzione il 50% dell'aragonite di cui \u00e8 composto il guscio; ad una profondit\u00e0 maggiore c'\u00e8 il lisoclino della calcite (che \u00e8 un minerale pi\u00f9 stabile e quindi si dissolve pi\u00f9 lentamente), dove si perde il 50% di calcite; poi trover\u00e0 la A.C.D., Aragonite Compensation Depth (profondit\u00e0 di compensazione dell'aragonite), dove il 100% dell'aragonite si dissolve; e per finire, incontrer\u00e0 la C.C.D. (Calcite Compensation Depth), la profondit\u00e0 di compensazione dei carbonati, dove \u00e8 dissolta del tutto anche la calcite.\nLe profondit\u00e0 di questi lisoclini ovviamente variano da oceano ad oceano, a seconda di clima, temperatura, salinit\u00e0, correnti marine, produttivit\u00e0 biologica. Le analisi sedimentologiche e stratigrafiche indicano che le profondit\u00e0 di riferimento dei lisoclini, per lo stesso luogo, possono variare anche nel tempo, con notevoli oscillazioni verticali di ampiezza. Si ritiene che queste oscillazioni, non ancora comprese del tutto, debbano essere esaminate e spiegate alla luce di relazioni chimico-fisiche legate a fattori ecologici, climatici e paleogeografici su larga scala regionale.\nOltre a ci\u00f2, bisogna tener conto che i gusci dei vari organismi possono subire un destino diverso anche a causa delle loro caratteristiche: composizione mineralogica originaria (i gusci calcitici altomagnesiaci sono pi\u00f9 solubili di quelli di aragonite o quelli di calcite bassomagnesiaca; quelli meno solubili sono quelli di fosfato di calcio e chitinofosfatici), microstruttura - porosit\u00e0 (i gusci con porosit\u00e0 ridotta e con microstruttura compatta sono i meno solubili a causa di una minor circolazione di liquidi interstiziali) e rapporto tra superficie e volume (i gusci con elevato rapporto superficie-volume si dissolvono pi\u00f9 apidamente per la maggior superficie esposta). I processi di dissoluzione prediagenetica possono andare a modificare anche profondamente i rapporti quantitativi tra le vaie specie di una tanatocenosi.\nCombustione.\nOltre questi processi, bisogna ricordare quello della combustione, un processo necrolitico per lungo tempo sottovalutato. Gli incendi naturali dei boschi, un fenomeno molto frequente, carbonizzano il legno, trasformando le pareti delle cellule in carbonio quasi puro (processo di carbonizzazione). In questo modo, i resti vegetali non solo divengono inattaccabili dai batteri ma acquistano una rigidit\u00e0 sufficiente a non far collassare gli spazi cellulari interni (Scott, 1990). I \"lumina\" cellulari sono cos\u00ec riempiti da sostanze bituminose e da minerali come calcite, silice o pirite. Strutture anatomiche particolarmente fini e delicate possono conservarsi cos\u00ec bene da essere studiate al SEM (Sander e Gee, 1990). Il carbone di legna prodotto dalla combustione naturale di boschi \u00e8 molto diffuso in tutte le epoche geologiche della Terra, e in particolare riesce a preservare frequentemente parti delicate come fiori e foglie, disintegrando o danneggiando spesso le parti pi\u00f9 grandi come il tronco. Questo modo di fossilizzazione ha portato alla formazione dei carboni di legna naturali fossili o \"fusain\"; con questo processo sono stati conservati numerosissimi frammenti vegetali fossili nei sedimenti che vanno dal Devoniano a oggi. Questi frammenti presentano ancora la loro struttura, la quale sparisce progressivamente con l'aumentare del processo di diagenesi, ovvero con il processo di trasformazione verso i carboni fossili di alto rango. \nProcessi fisici.\nPrimo fra tutti, il trasporto, specie se ci riferiamo all'ambiente marino. Infatti l'organismo morto pu\u00f2 risentire del \"moto ondoso\" (che lo sposta dal fondo alla superficie delle massa d'acqua e pu\u00f2 spiaggiarlo), delle correnti superficiali e non, e delle correnti di marea. Questi fenomeni sono immediatamente collegati ad altri quali l'abrasione e il logorio meccanico. Il trasporto pu\u00f2 anche dar luogo alla deposizione orientata: dall'analisi delle messa in posto dei resti, deposti in modo caratteristico, si possono ricavare informazioni sull'energia dell'ambiente. Ad esempio, se il tempo d'applicazione di una corrente sottomarina \u00e8 lungo, i resti avranno modo di disporsi in modo orientato; al contrario, avremo resti disordinati ad indicare correnti violente e di breve durata. L'ambiente subaereo terrestre si presenta solitamente sfavorevole alla conservazione pi\u00f9 o meno integra di carcasse di animali morti, salvo che non intervenga un veloce seppellimento dei resti, che li preservi da ulteriori azioni fisiche distruttive. La distinzione tra ambiente di vita, luogo della morte e luogo in cui i resti di un organismo sono stati inclusi nei sedimenti \u00e8 oggetto di studio della tafonomia, e costituisce una premessa indispensabile per gli studi paleoecologici. \nI vertebrati terrestri possono essere deposti in un bacino lacustre o marino dove le loro carcasse possono galleggiare per lo sviluppo di gas di putrefazione all'interno della cavit\u00e0 addominale; un fenomeno analogo interessa i mammiferi marini. Carcasse di questo tipo possono essere trasportate da correnti per settimane, per poi finire in particolari aree di concentrazione: ci\u00f2 spiega l'esistenza di veri e propri accumuli (\"cimiteri\") di grandi vertebrati fossili. Per quanto riguarda gli invertebrati, si \u00e8 osservato che conchiglie vuote di \"Nautilus\" hanno galleggiato a lungo prima di depositarsi sul fondale o di spiaggiarsi; \u00e8 probabile che questo fenomeno abbia interessato anche le ammoniti.\nAgenti trasportatori.\nGeneralmente il ghiaccio ha scarse possibilit\u00e0 di trasportare resti di organismi, mentre il vento \u00e8 un notevole trasportatore per vegetali (soprattutto pollini). Fiumi e torrenti sono in grado di trascinare resti galleggianti, ma un torrente tender\u00e0 a disarticolare i resti, mentre un grande fiume pu\u00f2 trasportare una carcassa pi\u00f9 o meno completa anche per grandi distanze. Per quanto riguarda il mare, le correnti di deriva litorale, localizzate fra la linea dei frangenti e la riva, e le correnti di marea sono in grado di trasportare sabbie, ghiaie ed elementi scheletrici anche per chilometri; l'azione combinata di correnti di marea e di deriva litorale ha fatto s\u00ec che sul golfo del Wash in Inghilterra orientale si siano formate intere barriere detritiche costituite esclusivamente da gusci di molluschi dei generi \"Cardium\" e \"Mytilus\". In futuro, questi letti (sui quali sono stati costruiti anche villaggi di pescatori) potranno diventare grandi lenti di lumachella. Le correnti dei grandi circuiti oceanici possono trasportare resti planctonici o cadaveri di organismi nectonici per migliaia di chilometri; anche le correnti di torbida possono fare altrettanto, trascinando grandi masse di sedimenti (con tanto di contenuto organico e inorganico) per centinaia di chilometri: un esempio \u00e8 dato dalle torbiditi del Miocene della formazione di Bismantova nei pressi di Montegibbio (provincia di Modena), in cui si mischiano resti di organismi di acque basse e di scogliera con resti di organismi di mare profondo.\nLogorio meccanico.\nIl trasporto pu\u00f2 causare un logorio meccanico dei resti organogeni, ovvero quella serie di processi tipici di ambienti ad alta energia che portano all'abrasione e alla frantumazione del materiale scheletrico. L'abrasione precede spesso la frantumazione in quanto pi\u00f9 il guscio viene assottigliato pi\u00f9 \u00e8 facile che si fratturi. alcuni scheletri sono pi\u00f9 soggetti alla distruzione meccanica di altri: coralli ramosi, briozoi e graptoliti sono facilmente frantumabili, mentre coralli massicci o stromatoporidi vengono frantumati solo in ambienti a energia molto elevata. Alcuni organismi sono vittime di frantumazione selettiva: la valva brachiale di alcuni brachiopodi attuali \u00e8 molto pi\u00f9 soggetta a frammentarsi rispetto alla valva peduncolare. Alcuni esperimenti (Chave, 1964; Hallam, 1967; Driscoll e Weltin, 1973) hanno dimostrato che la resistenza relativa alla frantumazione dipende principalmente dallo spessore, dalla struttura (architettura e microstruttura) e dalla dimensione degli scheletri. Analogamente, per quanto riguarda l'abrasione tutto dipende dalla granulometria dei sedimento e dal rapporto tra l'estensione della superficie esposta e la massa della conchiglia. Le sabbie grossolane e quelle fini erodono i gusci in maniera pi\u00f9 intensa di quelle a grana media. \nSelezione meccanica.\nIl trasporto pu\u00f2 determinare anche processi di selezione meccanica: un agente trasportatore che agisce su un'associazione di resti di organismi o di frammenti di uno stesso organismo, diversi per forma, dimensioni o peso specifico, opera un trasporto selettivo tale per cui i vari elementi verranno accumulati in aree distinte. Questo fenomeno \u00e8 evidente sia nei vertebrati che negli invertebrati. Nei vertebrati si \u00e8 notato che alcune parti di uno stesso scheletro sono facilmente trasportabili dalle correnti fluviali (vertebre e costole sono pi\u00f9 trasportabili di denti e mandibole); tra gli invertebrati si ricordano alcuni casi di bivalvi inequivalvi come \"Rhaetavicula contorta\" e \"Hornesia socialis\" (con valve destre pi\u00f9 piccole e lisce): in presenza di correnti, le valve pi\u00f9 piccole vengono trasportate molto pi\u00f9 lontano rispetto alle valve costate e pi\u00f9 pesanti. Alcune \"faune nane\" possono essere il risultato di correnti che sono state in grado di trasportare solo elementi di piccole dimensioni. \nDeposizione orientata.\nIl trasporto, infine, pu\u00f2 determinare processi di deposizione orientata. Alla fine del trasporto, quando si esaurisce l'azione dell'agente trasportatore, vengono deposti gusci e scheletri; questi, nella maggioranza dei casi, si dispongono con l'asse maggiore parallelo alla stratificazione. Alcune perturbazioni possono per\u00f2 variare questa disposizione. Nelle superfici di strato, se l'orientazione preferenziale pu\u00f2 essere unimodale o bimodale, mentre nelle sezioni trasversali degli strati si deve rilevare se i fossili sono concordanti, obliqui o perpendicolari alla stratificazione, e quale assetto possono aver assunto (embricato, di taglio, impilato, telescopico, a nido, ecc.). L'assetto telescopico, utilizzato per descrivere disposizioni \"a incastro\", \u00e8 il meno comune ma molto singolare, ed \u00e8 associato a fossili di nautiloidi ortoconi, scafopodi, iolitidi e tentaculiti. Oggetti curvi o a cupola come le conchiglie dei bivalvi, in una corrente moderata, tendono a rivolgere la parte concava verso il fondo, offrendo in questo modo minor resistenza al flusso. Negli organismi con appendici flessibili pu\u00f2 capitare che la parte pi\u00f9 massiccia agisca da centro di resistenza e che alcune appendici quindi si orientino nel senso della corrente. \u00c8 il caso di alcuni fossili di ofiure e stelle marine rinvenute a Bundenbach in Germania. In generale, l'attenta rilevazione dell'orientamento e dell'assetto dominante pu\u00f2 fornire dati molto utili all'idrodinamismo dell'ambiente di sedimentazione e a una ricostruzione paleoambientale.\nProcessi biologici.\nSono quei processi che avvengono per opera di altri organismi, come la predazione (organismi che predano altri organismi) e la bioerosione (ad opera di organismi che erodono i resti inorganici).\nPredazione.\nL'effetto che i predatori e i necrofagi possono avere sulla distruzione del corpo delle prede \u00e8 notevole. Esistono predatori che possono cibarsi di animali molto pi\u00f9 grandi di loro e sono in grado di disperderne i resti per notevoli distanze. Altri animali invece inghiottono interamente le loro prede, per poi espellerne i resti non digeriti sotto forma di boli gastrici. \nA volte queste \"confezioni\" possono essere trovate fossilizzate, come nel caso dell'agglomerato di ossa di pterosauro (probabilmente un \"Preondactylus\") rinvenuto nella Dolomia di Forni in Friuli Venezia Giulia. Altri animali si cibano di organismi molto pi\u00f9 piccoli di loro, e ne concentrano le parti non digeribili negli escrementi, come nel caso dei pipistrelli: tramite l'analisi degli insetti rinvenuti nel loro guano si pu\u00f2 determinarne la dieta. \nPer quanto riguarda i copepodi, piccoli crostacei marini, essi si nutrono di un gran numero di coccolitoforidi (fino a 1.200 al giorno), di cui espellono i coccoliti in pallottole fecali. I coccoliti, in questo modo, hanno molta probabilit\u00e0 di arrivare sul fondale marino e di fossilizzarsi, perch\u00e9 protetti dalle sostanze che li inglobano e perch\u00e9 la velocit\u00e0 di sedimentazione di una pallottola fecale \u00e8 molto superiore a quella di un singolo coccolitoforide (Degens e Ittekkot, 1984).\nBioerosione.\nLa bioerosione \u00e8 un insieme di processi che vanno dall'attivit\u00e0 perforante di spugne e alghe (che distruggono le parti mineralizzate) alla frantumazione vera e propria dei gusci tramite chele, becchi, denti da parte di granchi, uccelli, pesci (nelle acque basse o in ambiente intertidale). Un esempio \u00e8 costituito da ci\u00f2 che pu\u00f2 accadere a una conchiglia di un mollusco, costituita da carbonato di calcio e particolarmente robusta; gi\u00e0 in vita, il guscio pu\u00f2 essere attaccato da una grande variet\u00e0 di organismi perforanti: alcune spugne clionidi, ad esempio, possono scavare microgallerie visibili solo ai raggi X. Se non viene sottratto rapidamente all'azione di questi agenti bioerosivi, il guscio non si potr\u00e0 conservare allo stato fossile. \nIn alcuni casi, le microcavit\u00e0 prodotte dagli organismi perforanti vengono riempite da fango calcareo finissimo o da cemento microcristallino, dando luogo a un involucro protettivo che avvolge il guscio (micritizzazione), che tuttavia ne pregiudica la struttura originaria.\nPrefossilizzazione.\nIn molti ambienti naturali come pianure alluvionali, erg desertici o piane intertidali, pu\u00f2 capitare che le spoglie degli organismi vengano riesumati dagli agenti erosivi e ridepositati prima di un seppellimento definitivo. Questa riesumazione pu\u00f2 avvenire immediatamente dopo il primo seppellimento oppure dopo un lungo lasso di tempo, sufficiente a permettere trasformazioni diagenetiche che hanno trasformato, indebolendo o rafforzando, la struttura dei resti. In questo caso si dice che l'organismo ha subito una prefossilizzazione. Se i resti resumati subiranno un nuovo trasporto, si comporteranno in modo diverso da come si comportarono prima del primo seppellimento, a causa dell'avvenuta parziale diagenesi. "}
{"id": "518987", "revid": "729019", "url": "https://it.wikipedia.org/wiki?curid=518987", "title": "Aerfer AE 140 W030", "text": "LAerfer AE 140 W030 era uno studio preliminare di un caccia intercettore supersonico teleguidato ideato dall'azienda aeronautica italiana Aerfer con sede a Pomigliano d'Arco (NA) nel 1957. Le carte dello studio di fattibilit\u00e0 sono state sottratte al macero alla met\u00e0 degli anni ottanta: furono trovate sulla soglia della galleria del vento dell'Istituto di Progetto Velivoli della Facolta' di Ingegneria Aeronautica (oggi Aerospaziale) dell'Universita' degli Studi di Napoli \"Federico II\".\nStoria.\nL'AERFER era una societ\u00e0 del gruppo IRI-Finmeccanica costituita nel 1950 per riprendere le attivit\u00e0 aeronautiche sospese a causa della seconda guerra mondiale. Nel 1969 entr\u00f2 a far parte della neofondata Aeritalia.\nLo studio di fattibilit\u00e0 dell'Aerfer AE 140 W030 \u00e8 datato 15 gennaio 1958. Sulla base di considerazioni favorevoli all'utilizzo di velivoli teleguidati, l'AERFER, in collaborazione con la Marconi Italiana, elabor\u00f2 uno studio preliminare da utilizzare come base per definire le specifiche relative al progetto di un velivolo intercettore teleguidato. Questo studio prevedeva un velivolo canard dotato di un'ala a forte freccia e notevole diedro negativo per formare assieme all'impennaggio verticale una base stabile per il supporto del velivolo \"con la coda in gi\u00f9\" durante la fase di atterraggio. Le superfici anteriori, del tipo interamente mobili, erano anch'esse a freccia con un diedro positivo; potevano essere azionate simultaneamente per il controllo longitudinale del velivolo e in modo differenziale per assicurare il controllo trasversale.\nIl velivolo era previsto essere equipaggiato con un radar per l'acquisizione e l'inseguimento del bersaglio ed un elaboratore elettronico per il posizionamento ed il fuoco del tipo analogo a quelli installati negli attuali intercettori.\nPer il sistema di guida furono valutate due soluzioni, una di tipo inerziale ed una radio guidata del tipo Shanicle (\"Short Range Navigation Vehicle\") a navigazione iperbolica opportunamente modificata. Il sistema di guida Shanicle utilizza emettitori di microonde basati a terra per generare una griglia iperbolica per la distanza e l'altezza, che viene utilizzata dal missile per trovare il proprio obiettivo.\nL'apparato propulsivo previsto era un motore a razzo del tipo de Havilland Spectre con una spinta massima regolabile di 8\u00a0000\u00a0lbf (35,6 N).\nIl booster di lancio a propellente solido aveva una spinta di circa 178.000 N per 4 secondi.\nL'atterraggio sarebbe dovuto avvenire a coda in gi\u00f9 sugli ammortizzatori installati alle estremit\u00e0 sulla deriva ed alle estremit\u00e0 alari. La discesa del velivolo, una volta frenato alla velocit\u00e0 desiderata dal motore a razzo, sarebbe stata stabilizzata da un paracadute.\nAll'epoca l'intercettazione dei bombardieri o dei cacciabombardieri attaccanti era teoricamente orientata secondo due direttrici principali: velivoli intercettori pilotati e missili terra-aria. Secondo l'analisi descritta nella brochure dell'Aerfer, i progressi delle caratteristiche di volo dei velivoli da combattimento rendevano l'intercettazione di un velivolo pilotato incerta ed estremamente difficoltosa. Questo era dovuto al fatto che nel binomio uomo-velivolo le caratteristiche di velocit\u00e0 dei velivoli crescevano continuamente mentre il tempo trascorso tra l'avvistamento della minaccia e l'azione del pilota rimaneva invariata. In sostanza l'uomo era considerato il punto debole del sistema."}
{"id": "518988", "revid": "599013", "url": "https://it.wikipedia.org/wiki?curid=518988", "title": "Dsb", "text": ""}
{"id": "518995", "revid": "287204", "url": "https://it.wikipedia.org/wiki?curid=518995", "title": "Houston Comets", "text": "Le Houston Comets sono state una delle squadre di pallacanestro della WNBA (\"Women's National Basketball Association\"), il campionato professionistico femminile degli Stati Uniti d'America.\nStoria della franchigia.\nLe Comets sono una delle originali otto squadre che hanno preso parte nel 1997 al primo campionato WNBA.\nSono la squadra che ha vinto il primo titolo WNBA della storia, e sono state la prima vera dinastia della lega, con quattro titoli consecutivi di campionesse del mondo dal 1997 al 2000.\nIl 2 dicembre 2008, dopo essere stata messa in vendita da parte del proprietario, la squadra \u00e8 stata dichiarata fallita dalla WNBA, e le giocatrici sono state trasferite ad altre squadre della lega tramite un draft di dispersione."}
{"id": "518999", "revid": "287204", "url": "https://it.wikipedia.org/wiki?curid=518999", "title": "Los Angeles Sparks", "text": "Le Los Angeles Sparks sono una delle dodici squadre di pallacanestro che militano nella WNBA (\"Women's National Basketball Association\"), il campionato professionistico femminile degli Stati Uniti d'America.\nStoria della franchigia.\nSono una delle originali otto squadre che hanno preso parte nel 1997 al primo campionato WNBA.\nNel 1997 giocarono la partita inaugurale della lega contro le New York Liberty, e sono la terza squadra pi\u00f9 titolata della lega, con i tre titoli di campionesse del mondo vinti nel 2001, nel 2002 e nel 2016."}
{"id": "519002", "revid": "466539", "url": "https://it.wikipedia.org/wiki?curid=519002", "title": "Lev Borisovi\u010d Kamenev", "text": "Biografia.\nLev Kamenev nacque da genitori ebrei istruiti e di opinioni politiche radicali. La madre aveva frequentato i corsi universitari riservati alle donne dell'Istituto Bestu\u017eev, a Pietroburgo; il padre, gi\u00e0 meccanico della ferrovia Mosca-Kursk, si laure\u00f2 poi in ingegneria all'Istituto di Tecnologia della capitale, dove ebbe per compagno di studi Ignatij Grinevickij, l'attentatore di Alessandro II. Dopo la laurea si trasfer\u00ec con la famiglia a Landvorovo, un villaggio della provincia di Vilno, dove diresse una fabbrica di chiodi per conto delle ferrovie.\nKamenev fece i primi studi a Vilno, anche lavorando nell'officina durante le vacanze. Nel 1896 la famiglia si stabil\u00ec a Tbilisi, dove il padre era stato trasferito. Qui Kamenev prosegu\u00ec gli studi ginnasiali e s'introdusse per la prima volta nei circoli politici clandestini: il \"Programma dei lavoratori\" di Ferdinand Lassalle fu la sua prima lettura illegale. Gli arresti che nel 1900 colpirono molti studenti della citt\u00e0 non riguardarono Kamenev, che per\u00f2 fu sospettato di connivenza, e il ginnasio lo licenzi\u00f2 nel 1901 con una nota di cattiva condotta che gli precluse la possibilit\u00e0 di continuare gli studi universitari a Tbilisi. Si trasfer\u00ec allora a Mosca per frequentarvi all'Universit\u00e0 i corsi di giurisprudenza.\nAll'Universit\u00e0 di Mosca fu scelto dai compagni del suo corso come rappresentante alla \"Fraternit\u00e0\" (Zemlja\u010destva), la corporazione degli studenti, e il 21 febbraio 1902 prese parte a una riunione che fu sciolta dalla polizia. Seguirono gli arresti dei capi del movimento studentesco ma Kamenev, con altri, riorganizz\u00f2 la \"Fraternit\u00e0\" e and\u00f2 a Pietroburgo per stabilire legami con gli studenti della capitale. Qui organizz\u00f2, il 26 marzo, una manifestazione di studenti e operai, che provoc\u00f2 l'intervento della polizia e Kamenev fu arrestato.\nLiberato dopo un paio di mesi ed espulso dall'Universit\u00e0, fu rimandato a Tbilisi, dove si un\u00ec al locale circolo socialdemocratico svolgendo propaganda politica presso i ferrovieri. Nell'autunno del 1902 si trasfer\u00ec a Parigi, entrando nel gruppo dell\"'Iskra\" e facendo la conoscenza di Lenin, da lui definita \"determinante sulla sua sorte e sulle sue attivit\u00e0 future\". Trasferitosi a Ginevra, dove si era installata la redazione della rivista, critic\u00f2, in contrasto con Martov, le posizioni dei \"marxisti legali\" Struve, Berdjaev e Bulgakov.\nDopo il II Congresso del partito social-democratico, tenuto nell'agosto del 1903 a Londra, Kamenev torn\u00f2 brevemente in Russia. Nuovamente a Parigi, in una riunione del Bund conobbe Ol'ga Bron\u0161tejn, una delle sorelle di Trockij, che spos\u00f2 due anni dopo. Avranno due figli e Kamenev divorzier\u00e0 nel 1927 per sposare l'anno dopo Tat'jana Glebova. Ancora a Tbilisi alla fine del 1903 per organizzare con il gruppo locale del POSDR lo sciopero dei ferrovieri del Caucaso, fu costretto dalla reazione della polizia a fuggire a Mosca, dove venne coinvolto dalla lotta interna al Partito tra menscevichi e bolscevichi, e Kamenev si pose tra questi ultimi, insieme con la rappresentante del Comitato centrale Rozalija Zemlja\u010dka. Altri arresti colpirono nel febbraio del 1904 l'organizzazione moscovita, che stava preparando una grande manifestazione per il 4 marzo.\nAlla fine di giugno Kamenev fu scarcerato e rimandato a Tbilisi, dove entr\u00f2 nel Comitato dell'Unione del Caucaso, del quale faceva parte anche Stalin. Il Comitato pubblicava un giornale illegale, la \"Bor'ba Proletariata\" (\"La Lotta del proletariato\"), pubblicato in russo, georgiano ed armeno. Nello stesso tempo Kamenev collaborava al \"Vper\u00ebd\" (\"Avanti\"), il settimanale pubblicato a Ginevra da Lenin.\nRivoluzione del 1905.\nNel 1905, durante la rivoluzione, fu inviato nella Russia centrale per propagandare la tattica bolscevica, Alla fine di ottobre si trov\u00f2 a Minsk tra i dimostranti sui quali spar\u00f2 l'esercito zarista. Riparato a San Pietroburgo, si trov\u00f2 a contatto con Lenin quando questi torn\u00f2 in Russia, collaborando a tutte le pubblicazioni legali e illegali e proseguendo nell'opera di propaganda e agitazione, finch\u00e9 il 1\u00ba maggio 1908 fu arrestato per aver preparato volantini contro il governo. Rilasciato a luglio, raggiunse a Ginevra il Centro estero del Partito ed entr\u00f2 nella redazione dell'organo \"Proletarij\".\nDelegato bolscevico all'Ufficio dell'Internazionale socialista, nel 1910 prese parte al Congresso di Copenaghen, a quello di Basilea del 1912 e al Congresso dei socialdemocratici tedeschi di Chemnitz. Ancora nel 1912 pubblic\u00f2 il libro \"Due partiti\", scritto sotto la supervisione di Lenin, che segn\u00f2 la definitiva rottura con i menscevichi.\nNel 1913 raggiunse Lenin e Zinov'ev a Cracovia, da dove fu inviato a Pietroburgo a dirigere la \"Pravda\" e la frazione dei deputati bolscevichi alla IV Duma. Nel luglio del 1914 il giornale fu proibito dalle autorit\u00e0 zariste e Kamenev si trasfer\u00ec in Finlandia. Nel frattempo scoppi\u00f2 la guerra e il 18 novembre Kamenev fu arrestato mentre a Ozerki, un villaggio vicino a Pietrogrado, presiedeva una riunione con i cinque deputati Badaev, Petrovskij, Muranov, \u0160agov, Samojlov e altri compagni. Nel processo tenuto nel maggio del 1915 furono tutti condannati alla deportazione in Siberia.\nRivoluzione di febbraio.\nRilasciato subito dopo la rivoluzione del febbraio 1917, si trov\u00f2 a dirigere il Partito bolscevico con Stalin e Muranov, in attesa del ritorno in Russia di Lenin, che avvenne il 16 aprile. Lenin modific\u00f2 radicalmente la tattica bolscevica presentando le sue \"Tesi\" che furono approvate nella conferenza di Pietrogrado tenutasi dal 7 al 12 maggio, nella quale Kamenev fu eletto al Comitato centrale del Partito. Nello stesso tempo, egli rappresent\u00f2 i bolscevichi nel Comitato esecutivo del soviet di Pietrogrado e poi nel Comitato esecutivo centrale panrusso dei soviet.\nDopo le dimostrazioni di luglio, i controrivoluzionari, il governo provvisorio, i cadetti e parte dei socialrivoluzionari e dei menscevichi sperarono di distruggere politicamente i bolscevichi scatenando contro di loro una campagna di diffamazione. Mentre Lenin e Zinov'ev, accusati di essere al soldo della Germania, furono costretti a nascondersi, Kamenev fu arrestato con l'accusa di essere un agente dell'Ochrana.\nOpposizione all'insurrezione.\nRilasciato, il 23 ottobre (10 ottobre nel vecchio calendario) prese parte alla riunione clandestina del dodici membri del Comitato centrale bolscevico che decise l'insurrezione proposta Lenin. Soltanto Kamenev e Zinov'ev si opposero e il giorno dopo motivarono con la lettera \"Sul momento presente\" la loro posizione alle principali organizzazioni del Partito. Sostenevano che, malgrado i bolscevichi fossero ormai in maggioranza nei soviet, occorreva attendere le elezioni per l'Assemblea costituente e ottenervi la maggioranza relativa. Soviet e Assemblea costituente avrebbero governato insieme il paese e i bolscevichi sarebbero stati la forza dominante.\nIl 29 (16) ottobre vi fu una nuova riunione, allargata ai quadri bolscevichi di Pietrogrado. Dei venticinque partecipanti, ancora soltanto Kamenev e Zinov'ev si opposero all'insurrezione. Il 30 (17) ottobre il Comitato esecutivo centrale dei soviet rimand\u00f2 al 7 novembre (25 ottobre) l'apertura del II Congresso panrusso dei soviet e il 31 (18) ottobre Kamenev rilasci\u00f2 al giornale \"Novaja \u017dizn\"' un'intervista, nella quale conferm\u00f2 l'esistenza della lettera scritta la settimana prima, sottolineando che \"un sollevamento armato, pochi giorni prima del congresso dei soviet, sarebbe una decisione inammissibile e fatale per il proletariato e per la rivoluzione\".\nLa pubblica rivelazione del preparativo insurrezionale, \"incredibile atto di crumiraggio\", fece infuriare Lenin, che chiese l'espulsione di Kamenev e di Zinov'ev, ma non se ne fece nulla, mentre l'inizio dell'insurrezione venne fissata alla sera del 6 novembre (24 ottobre). La rivoluzione aveva gi\u00e0 vinto a Pietrogrado quando il II Congresso dei soviet apr\u00ec la seduta alle 22.40 del 7 novembre (25 ottobre). I bolscevichi vi avevano la maggioranza assoluta e Kamenev fu eletto presidente del Comitato esecutivo centrale. Kamenev e Zinov'ev furono ancora all'opposizione all'interno del Partito, dichiarandosi a favore di un governo di coalizione con menscevichi e socialisti-rivoluzionari, quando questi ultimi gi\u00e0 costituivano i Comitati di salute pubblica per combattere la rivoluzione.\nKamenev fece parte della delegazione incaricata delle trattative di pace con la Germania. Nel gennaio del 1918, in una pausa delle trattative, fu inviato in Francia e in Gran Bretagna per informare quei paesi degli obiettivi del governo sovietico, ma dopo una settimana a Londra fu espulso. Tornando in Russia attraverso la Finlandia, quando la guerra civile era gi\u00e0 iniziata, Kamenev fu catturato dai Bianchi, e in agosto fu liberato in uno scambio di prigionieri. Nel 1919 fu delegato straordinario del Consiglio di difesa al fronte della guerra civile.\nOpposizione a Trockij.\nDurante la malattia di Lenin, Kamenev divenne presidente del Soviet di Mosca e, di intesa con Zinov'ev, presidente del Soviet di Pietrogrado nonch\u00e9 dell'Internazionale comunista, e con Stalin, segretario del Partito, si oppose a Trockij. Essi costituirono la \"trojka\" della quale Kamenev e Zinov'ev credevano di essere gli autentici capi in grado di utilizzare Stalin. Morto Lenin, Stalin formul\u00f2 la teoria del socialismo in un solo paese e riusc\u00ec a sottrarre a Kamenev il controllo dell'organizzazione di Mosca. Nel frattempo, Trockij pubblic\u00f2 \"Le lezioni dell'Ottobre\", un esteso resoconto degli eventi del 1917. Nel suo articolo, Trockij descriveva l'atteggiamento contrario di Zinov'ev e Kamenev alla presa del potere da parte dei bolscevichi nel 1917, argomento che i due avrebbero preferito non venisse rammentato. Ci\u00f2 port\u00f2 a una nuova lotta interna al Partito, con Zinov'ev e Kamenev nuovamente alleati di Stalin contro Trockij. Insieme ai propri seguaci, accusarono Lev Davidovi\u010d di vari errori e soprusi commessi durante la guerra civile russa. Trockij si ammal\u00f2 e non fu in grado di rispondere a gran parte delle critiche, e la trojka danneggi\u00f2 cos\u00ec tanto la sua reputazione militare che egli nel gennaio 1925 fu costretto a dimettersi da Commissario del Popolo per l'Esercito e dalla carica di Presidente del Consiglio Militare Rivoluzionario. Zinov'ev chiese persino l'espulsione dal Partito per Trockij, ma Stalin si oppose volendo mantenere un ruolo da moderato.\nRottura con Stalin (1925).\nIl triumvirato Zinov'ev-Kamenev-Stalin collass\u00f2 nell'aprile 1925, sebbene la situazione politica rimase in sostanziale equilibrio per tutto il resto dell'anno. Stalin strinse un'alleanza con Nikolaj Bucharin, un teorico comunista redattore della \"Pravda\", e con il primo ministro sovietico Aleksej Rykov. Zinov'ev e Kamenev rafforzarono quindi la loro alleanza con la vedova di Lenin, Nade\u017eda Krupskaja, formando con Grigorij Sokol'nikov, Commissario del Popolo per la Finanza e membro candidato del Politburo, la cosiddetta \"Nuova Opposizione\".\nLa lotta politica si inaspr\u00ec nel settembre 1925 durante una riunione della Commissione Centrale del Partito, e nel corso del XIV Congresso del PCUS svoltosi a dicembre, dove Kamenev arriv\u00f2 a chiedere pubblicamente la rimozione di Stalin dalla carica di Segretario Generale. Spalleggiati dalla sola delegazione di Leningrado (controllata da Zinov'ev), Kamenev e Zinov'ev si trovarono in minoranza e furono sonoramente sconfitti. Trockij rimase in silenzio durante il congresso. Zinov'ev fu rieletto al Politburo, ma Kamenev venne retrocesso da membro con diritto di voto a membro senza voto, e Sokol'nikov sub\u00ec la stessa sorte. Stalin ottenne una maggioranza schiacciante.\nIl riavvicinamento a Trockij non mut\u00f2 i rapporti di forza e Kamenev, con lo stesso Trockij e Zinov'ev, fu espulso dal partito nel 1927, dopo le manifestazioni dell'Opposizione di sinistra svoltesi a Leningrado, a Mosca e a Kiev.\nKamenev e Zinov'ev chiesero di essere riammessi nel partito proclamando, con una lettera pubblicata sulla \"Pravda\" il 27 gennaio 1928, il loro distacco dai trockisti. Sei mesi dopo la loro domanda fu accolta ma non vi occuparono alcun posto di rilievo, e nel 1932 vennero nuovamente espulsi. Nuovamente riammessi nel 1933 dopo relativa \"autocritica\", meno di due anni dopo furono ancora arrestati con la falsa accusa di essere implicati nell'assassinio di Sergej Kirov. Kamenev, condannato a cinque anni di prigione nel gennaio del 1935, in luglio fu condannato ad altri cinque anni di carcere in un processo che vide nel fratello il principale teste d'accusa.\nGrandi purghe.\nL'omicidio di Sergej Kirov avvenuto il 1\u00ba dicembre 1934 fu l'evento scatenante del periodo chiamato delle \"Grandi Purghe\" volute da Stalin, con le quali egli spazz\u00f2 via ogni opposizione all'interno del Partito. Grigorij Zinov'ev, Kamenev e i loro pi\u00f9 stretti collaboratori furono nuovamente espulsi dal PCUS ed infine arrestati nel dicembre 1934.\nTuttavia, durante questo periodo Kamenev scrisse una lettera a Stalin di assoluta sottomissione:\n\"Processo dei Sedici\" e morte (1936).\nNell'agosto del 1936, a Mosca, Kamenev e Zinov'ev furono i principali imputati del \"processo dei Sedici\": giudicati colpevoli di aver costituito un centro terrorista legato alla Gestapo, furono condannati a morte. Le accuse includevano anche quella di aver tentato di formare un'organizzazione terroristica, detta \"centro trockista-zinovievista\", che oltre ad aver ucciso Kirov, progettava anche di assassinare Stalin ed altri leader sovietici. Il cosiddetto \"processo dei sedici\" fu il primo dei \"grandi processi di Mosca\" e pose le basi per i successivi processi nei quali molti dei bolscevichi della prima ora \"confessarono\" vari crimini, inclusi spionaggio, tentativi di avvelenamento, sabotaggio, e cos\u00ec via. Zinov'ev e gli altri imputati furono giudicati colpevoli il 24 agosto 1936.\nPrima del processo, Zinov'ev e Kamenev avevano acconsentito a dichiararsi colpevoli in cambio della promessa di non essere giustiziati e della salvezza delle rispettive famiglie, condizione accettata da Stalin. Contrariamente agli accordi, poche ore dopo la loro condanna, Stalin ordin\u00f2 l'esecuzione dei due. La mattina del 25 agosto, Zinov'ev e Kamenev furono giustiziati mediante fucilazione.\nFurono riabilitati solo con la \"glasnost\" di Gorba\u010d\u00ebv, nel 1988. I due figli nati dal suo matrimonio con Ol'ga Bron\u0161tejn (1883-1941), Aleksandr (1906-1937) e Jurij (1921-1938), furono fucilati, cos\u00ec come la madre, uccisa l'11 settembre 1941 in un'esecuzione di massa presso Or\u00ebl. Anche la seconda moglie di Kamenev, Tat'jana Glebova (1894-1937), gi\u00e0 esiliata dopo l'esecuzione del marito, fu fucilata a Mosca il 19 agosto 1937. Il figlio Vladimir (1929-1994) divenne professore di filosofia presso l'Universit\u00e0 tecnica statale di Novosibirsk."}
{"id": "519013", "revid": "63727", "url": "https://it.wikipedia.org/wiki?curid=519013", "title": "Peugeot Expert", "text": "Il Peugeot Expert \u00e8 un veicolo commerciale leggero prodotto dalla casa automobilistica francese Peugeot a partire dal luglio 1995. Nel 2016 ne \u00e8 stata presentata la terza generazione.\nStoria.\nPrima generazione.\nIl Peugeot Expert nasce nel 1995 da un progetto analogo a quello di poco tempo prima. L'anno precedente, da una joint-venture tra il Gruppo Fiat e il Gruppo PSA nacquero 4 monovolume prodotte con i marchi Peugeot, Citro\u00ebn, FIAT e Lancia. Analogamente a tale progetto, si decise di utilizzare lo stesso pianale per realizzare tre veicoli commerciali. L'unico marchio che non sarebbe stato utilizzato per commercializzare questi mezzi fu la Lancia. Il modello marchiato con il logo Peugeot prese appunto il nome di Expert, ma fu prodotto anche come Fiat Scudo e Citro\u00ebn Jumpy.\nConobbe un buon successo commerciale in madrepatria grazie alla sua capacit\u00e0 di combinare dimensioni relativamente ridotte e una buona capacit\u00e0 di carico, che arrivava fino a 900\u00a0kg di carico massimo in un cassone posteriore che poteva arrivare a 4 metri cubi di volume. Era prodotto anche come monovolume sino a sette posti e in una versione che prevedeva la sola cabina di guida gi\u00e0 carrozzata, mentre la parte posteriore del telaio era completamente a nudo per permettere di convertirlo in altre versioni non ufficialmente a listino. La scelta dei motori comprendeva inizialmente un propulsore 1.6 a benzina da 80 CV e due propulsori a gasolio da 1.9 litri (uno aspirato con potenza di 71 CV ed uno turbocompresso con potenza di 92 CV).\nNel 2004 fu sottoposto ad un deciso restyling, specie nel frontale, che interess\u00f2 anche le sue due \"sorelle\". Per l'occasione fu pensionato il propulsore a benzina e il 1.9 turbodiesel e fu introdotto un 2.0 HDI da 95 CV. Tutti i motori utilizzati erano PSA.\nSeconda generazione.\nNella seconda serie, analoga a Fiat \"Scudo\" e Citroen \"Jumpy\", la capacit\u00e0 di carico risulta ulteriormente aumentata, fino a nove posti per la versione destinata al trasporto passeggeri e fino a 1.200\u00a0kg di portata utile in 7 m3 di spazio per le versioni destinate al trasporto merci. Le motorizzazioni sono tutte Euro IV diesel in due cilindrate da 1,6 e 2,0 litri (una delle quali dotata anche di FAP). Con il suo lancio \u00e8 entrato a far parte della gamma la versione \"Expert Tepee\" in cui il design degli interni si deve a Pininfarina. \nQuesta versione \u00e8 stata notevolmente ridisegnata anche esternamente: il frontale \u00e8 molto pi\u00f9 moderno e riprende la linea della versione italiana, con linee pi\u00f9 squadrate e spigolose e gruppi ottici posti pi\u00f9 in alto e di maggiori dimensioni.\nIl Peugeot \"Expert\" di seconda generazione \u00e8 stato insignito del titolo di \"Van of the Year 2008\" assieme ai suoi cugini.\nNel 2012 questo modello viene sottoposto ad un restyling di mezza et\u00e0, comprendente un leggero ridisegnamento di fari e calandra. La gamma motori viene ugualmente aggiornata e vede l'arrivo di un nuovo motore 2.0 HDi da 163 CV in luogo del precedente da 160 CV. Questa nuova motorizzazione viene abbinata di serie ad un cambio automatico a 6 rapporti. Dal luglio 2013, l'\"Expert\" viene venduto anche a marchio Toyota come la prima serie del \"Toyota ProAce\".\nIn quel periodo viene sciolto il rapporto di collaborazione fra gruppo PSA e Fiat Group, quest'ultimo ormai confluito nel colosso FCA. Il gruppo automobilistico francese trova quindi un altro alleato industriale proprio nella Toyota, con cui avvia il nuovo progetto destinato fra l'altro alla realizzazione del nuovo \"Jumpy\".\nTerza generazione.\nNel 2016 fu la volta della terza generazione del furgone \"Jumpy\", frutto di un progetto sviluppato, come gi\u00e0 detto, assieme a Toyota, che ne deriv\u00f2 anch'essa un mezzo commerciale da inserire nella propria gamma. L'ex-partner italiano, ormai appartenente al gruppo FCA, o stipuler\u00e0 un accordo con Renault per la rimarchiatura del Renault Trafic III come Fiat Talento per sostituire lo Scudo). Quanto al nuovo \"Jumpy\", esso \u00e8 la versione per trasporto merci di una nuova monovolume denominata Spacetourer, la quale avrebbe sostituito anche il vecchio Citro\u00ebn C8. Inoltre, grazie all'ingresso in PSA del marchio Opel, dal 2019 il Jumpy sar\u00e0 venduto anche come la terza generazione dell'Opel Vivaro (creato in origine con Renault per il gemello del Renault Trafic).\nAl suo debutto il \"Jumpy\" viene previsto nelle seguenti quattro motorizzazioni, tutte a gasolio, turbocompresse e con alimentazione ad iniezione diretta:\nFermo restando il consueto schema meccanico a motore anteriore trasversale e a trazione anteriore, il \"Jumpy\" \u00e8 stato previsto in tre varianti di trasmissione a seconda della motorizzazione: il 1.6 BlueHDi di base da 95 CV \u00e8 previsto in abbinamento con un cambio manuale a 5 marce e la versione di punta da 177 CV \u00e8 invece abbinata ad un cambio automatico a 6 rapporti, mentre le motorizzazioni intermedie montano un cambio manuale a 6 marce."}
{"id": "519018", "revid": "767487", "url": "https://it.wikipedia.org/wiki?curid=519018", "title": "E non disse nemmeno una parola", "text": "E non disse nemmeno una parola \u00e8 un romanzo di Heinrich B\u00f6ll uscito in anteprima, a puntate, a partire dal 4 aprile 1953 sul \"Frankfurter Allgemeine Zeitung\" e poi pubblicato lo stesso anno dall'editore \"Kiepenheuer und Witsch\" di Colonia. Il romanzo parla della situazione del dopoguerra in Germania, tematica che si ritrova spesso nei romanzi dell'autore tedesco.\nIl romanzo \u00e8 scritto in prima persona: si alternano le voci dei coniugi Fred e K\u00e4te Bogner, cosicch\u00e9 il lettore viene a conoscenza dei pensieri e dei sentimenti sia del marito che della moglie. \nL'opera tratta dei problemi tra i due coniugi dopo il ritorno di Fred dalla seconda guerra mondiale. Dopo la guerra i due non trovano pi\u00f9 un comune denominatore per continuare una vita insieme e, infatti, vivono separati: Fred da solo e K\u00e4te con i tre figli in un monolocale. Mantengono per\u00f2 dei buoni rapporti e passano delle notti insieme in albergo. Proprio dopo una di queste notti e un lungo colloquio in cui i due si chiariscono, Fred decide di tornare a casa.\nIl romanzo rispecchia i problemi di molte coppie durante il dopoguerra.\nIl titolo nasce dal fatto che nel quarto capitolo K\u00e4te ascolta una canzone alla radio \"And he never said a mumbling word\" (E non disse nemmeno una parola): B\u00f6ll paragona in un certo modo K\u00e4te a Ges\u00f9 Cristo: come Cristo ha sopportato tante umiliazioni senza dire nemmeno una parola, cos\u00ec anche lei sopporta tutto senza ribellarsi."}
{"id": "519019", "revid": "1516566", "url": "https://it.wikipedia.org/wiki?curid=519019", "title": "Luccio (araldica)", "text": "In araldica il luccio \u00e8 un pesce molto usato quale arma parlante. In molti casi simboleggia diritti di pesca.\nPosizione araldica ordinaria.\nIl luccio, come la maggior parte dei pesci, si rappresenta posto in fascia."}
{"id": "519024", "revid": "116436575", "url": "https://it.wikipedia.org/wiki?curid=519024", "title": "Gro\u00dfglockner", "text": "Il Gro\u00dfglockner () \u00e8 una montagna delle Alpi Centro-orientali (Alpi dei Tauri occidentali), la pi\u00f9 elevata dell'Austria con i suoi 3.798 m s.l.m.\nDescrizione.\nSituato al confine fra Carinzia e Tirolo orientale \u00e8 la vetta pi\u00f9 alta del massiccio chiamato Gruppo del Glockner che si trova sul versante principale degli Alti Tauri, all'interno del parco omonimo; ai suoi piedi si trova il ghiacciaio Pasterze, il maggiore delle Alpi Orientali. \n\u00c8 possibile percorrere una strada molto panoramica a pedaggio, la Gro\u00dfglockner-Hochalpenstra\u00dfe, che collega Heiligenblut am Gro\u00dfglockner (in Carinzia) con Fusch (nel Salisburghese); quest'ultima \u00e8 la strada alpina pi\u00f9 famosa d'Europa, e porta direttamente nel cuore del Parco Nazionale degli Alti Tauri: lungo i 36 tornanti su 48\u00a0km circa di lunghezza consente di vedere da vicino la vetta da una quota attorno ai 2500 metri s.l.m..\nAd Heiligenblut am Gro\u00dfglockner \u00e8 stato realizzato un albergo chiamato Hotel Kaiservilla, esattamente nel punto in cui sorgeva il vecchio maso alpino, nel quale i servitori della coppia imperiale si fermarono per passare la notte. Il versante sud ha fatto da scenografia per il film tv \"Heidi\" del 1993, per la regia di Michael Ray Rhodes con Jason Robards, Jane Seymour, Patricia Neal e Si\u00e2n Phillips.\nPrima ascensione.\nLa prima ascensione fu realizzata il 28 luglio 1800 da Sepp e Martin Klotz, Martin Reicher, Matthias Hautzendorfer e una quinta persona di cui non si conosce l'identit\u00e0.\nCiclismo.\nHa ospitato due volte l'arrivo di tappe del Giro d'Italia: nel 1971 (edizione della quale fu anche la Cima Coppi), si aggiudic\u00f2 la vittoria l'italiano Pierfranco Vianelli, mentre nel 2011 si afferm\u00f2 il venezuelano Jos\u00e9 Rujano."}
{"id": "519026", "revid": "287204", "url": "https://it.wikipedia.org/wiki?curid=519026", "title": "Grossglockner", "text": ""}
{"id": "519031", "revid": "782150", "url": "https://it.wikipedia.org/wiki?curid=519031", "title": "Cellula vegetale", "text": "La cellula vegetale \u00e8 un tipo di cellula eucariotica, con diverse peculiarit\u00e0 che la differenziano dalle cellule animali, fungine e degli altri regni dei viventi:\nOrganuli cellulari.\nAll'interno di una cellula vegetale sono presenti numerosi organuli (alcuni di questi sono in comune con la cellula animale):\nAltri invece sono tipici della cellula vegetale, e sono:\nTipi di cellule.\nQui sono elencate le generalit\u00e0 dei principali tipi di cellule vegetali:"}
{"id": "519041", "revid": "45891", "url": "https://it.wikipedia.org/wiki?curid=519041", "title": "PCI-Express", "text": ""}
{"id": "519046", "revid": "1048993", "url": "https://it.wikipedia.org/wiki?curid=519046", "title": "Pier Gianni Prosperini", "text": "Biografia.\nProsperini ha svolto il servizio militare tra gli Alpini paracadutisti come ufficiale medico.\n\u00c8 coniugato con l'avvocatessa Arnalda Mortera Levi e ha una figlia di nome Francesca Maria, psicologa.\n\u00c8 laureato in Medicina e Chirurgia, specializzato in dermatologia e venereologia e idrologia medica. Ha conseguito una seconda laurea in Lingue e Letterature Straniere.\nHa praticato la boxe, sport del quale \u00e8 un grande appassionato: nel 1968 partecip\u00f2 ai campionati italiani dilettanti. Ha continuato a praticare la disciplina fino agli anni recenti, anche pubblicando sul suo sito internet personale alcuni video di incontri sostenuti.\nAttivit\u00e0 politica.\nProsperini ha fondato il circolo di AN \"Nordestra - La forza del Nord\".\nConsigliere Comunale e Assessore.\nNel 1990 aderisce alla Lega Lombarda di Umberto Bossi, per la quale viene eletto consigliere comunale a Milano. Tuttavia presto iniziano alcuni dissapori col partito, tanto che nel 1992 avviene la rottura definitiva con il movimento di Bossi e aderisce alla Lega Nuova, la scissione leghista guidata dal presidente della Lega Franco Castellazzi (consigliere regionale uscito dal partito nel 1991). Come esponente del nuovo soggetto politico entra in giunta comunale di Milano (guidata dall'ex comunista Giampiero Borghini) come assessore all'Educazione, Protezione Civile e Lavori Pubblici.\nCandidato PSDI alle elezioni politiche 1992.\nPer le elezioni politiche del 1992 la Lega Nuova stringe un accordo elettorale con il Partito Socialista Democratico Italiano (PSDI). Prosperini \u00e8 cos\u00ec candidato alla Camera nella circoscrizione Milano-Pavia direttamente nella lista PSDI (671 preferenze) e al Senato in Lombardia nella lista unitaria \"PSDI-Lega Nuova\" (2.508 preferenze) senza risultare eletto.\nTra Lega Alpina Lumbarda e Alleanza Nazionale.\nDopo la fine della giunta Borghini nel 1993 si avvicina prima alla Lega Alpina Lumbarda, con la quale \u00e8 candidato senza successo alla carica di sindaco di Milano, poi ad Alleanza Nazionale, alla quale aderisce. Alle elezioni politiche del 1994 \u00e8 candidato alla Camera in un collegio di Milano per AN (che era fuori dalla coalizione del Polo delle Libert\u00e0 che comprendeva al nord Forza Italia - Lega Nord - CCD), non risultando eletto.\nRitorna in consiglio comunale a Milano nel 1997 per Alleanza Nazionale.\nConsigliere regionale di AN in Lombardia.\nEletto in Consiglio regionale della Lombardia nel 1995, \u00e8 stato presidente della commissione sviluppo economico, caccia, pesca, immigrazione. Riconfermato nel 2000, \u00e8 stato fino al 2005 vicepresidente del consiglio regionale e componente della commissione sviluppo economico e della commissione speciale per lo Statuto della Regione Lombardia, oltre che membro della consulta regionale per i rapporti con le universit\u00e0 e della consulta regionale per la navigazione del Lago di Garda.\nDal 2005 \u00e8 assessore ai Giovani, Sport, Promozione Attivit\u00e0 Turistica della Giunta guidata da Roberto Formigoni.\nPer fatti commessi durante il suo mandato, \u00e8 stato arrestato per corruzione e turbativa d'asta, accuse per le quali ha patteggiato una pena di 3 anni e 5 mesi, pi\u00f9 1500 euro di multa. Ulteriori indagini sono in corso a proposito di accuse di traffico d'armi verso l'Eritrea.\nIl presunto tentativo di suicidio.\nIl 25 marzo 2010 Pier Gianni Prosperini ha compiuto dei gesti autolesionistici e ha scritto una lettera alla figlia in cui, secondo parte della stampa, avrebbe parlato di una \"persecuzione giudiziaria\" nei suoi confronti.\nIl gesto autolesionistico di Prosperini non era tale da metterlo in pericolo di vita. I tagli autoinferti avevano cessato di sanguinare autonomamente e, trasportato in ospedale, le sue condizioni sono state giudicate come un \"codice verde\", quindi senza nessun rischio..\nPrese di posizione e controversie.\nSulle copertine dei suoi calendari si definisce \u00abBaluardo della Cristianit\u00e0, Flagello dei centri sociali e condottiero del Nord\u00bb nonch\u00e9 \u00ab\"Difensore della Fede, Eradicatore dei No Global, Protettore del nord\"\u00bb.\nSi \u00e8 sempre caratterizzato per posizioni molto nette nei confronti degli immigrati, in particolare di quelli islamici, (nelle sue frequenti presenze in trasmissioni televisive, l'espressione \"ciapa il camel\" per invitare ad un rimpatrio forzato degli immigrati, divenne molto popolare) cos\u00ec come del riconoscimento legale delle unioni di fatto.\nSugli omosessuali.\nPolemica c'\u00e8 stata per delle sue dichiarazioni rilasciate al \"Giornale\" a proposito di una manifestazione a favore dei DICO: \u00abNon ho niente contro di loro. Convivano pure. Ma l'omosessualit\u00e0 \u00e8 una devianza. Quindi niente famiglia e niente adozioni. Il gay dichiarato non pu\u00f2 essere n\u00e9 insegnante, n\u00e9 militare, n\u00e9 istruttore sportivo\u00bb. Poi riferito al manifestante che esponeva una caricatura del Papa, \u00abHa visto il fotomontaggio di Benedetto XVI con il dito alzato? Ci provino con la faccia di Maometto se hanno i coglioni! Garrotiamoli, ma non con la garrota di Francisco Franco. Alla maniera degli Apache: cinghia bagnata legata stretta attorno al cranio. Il sole asciuga il laccio umido, il cuoio si ritira, il cervello scoppia\u00bb. In seguito ha sostenuto che le sue affermazioni sono state prese troppo alla lettera ed in una sua dichiarazione in Consiglio Regionale si \u00e8 scusato con quanti, al di l\u00e0 della sua volont\u00e0, si sono sentiti offesi dal tono e dal contenuto delle sue parole. \u00abDa tempo conoscete la mia foga verbale che mi porta, assai spesso, ad esprimermi per paradossi ed iperboli, anche se, allo stesso modo, conoscete l'assoluta mitezza dei miei comportamenti personali\u00bb. E ha aggiunto: \u00abLe mie parole erano nelle mie intenzioni tanto esagerate quanto \u2013 proprio per questo \u2013 non suscettibili di essere letteralmente interpretate\u00bb. Ha ulteriormente precisato il suo punto di vista in un'intervista al giornale gay \"Babilonia\".\nProcedimenti giudiziari.\nPatteggiamento per corruzione e turbativa d'asta.\nIl 16 dicembre 2009 viene arrestato dalla Guardia di Finanza con l'accusa di corruzione e turbativa d'asta per appalti sulla pubblicit\u00e0 televisiva della regione Lombardia, in qualit\u00e0 di assessore regionale allo Sport, ai Giovani e al Turismo.\nSecondo l'accusa, Prosperini avrebbe incassato una tangente da 230\u00a0000 euro su un appalto da 7,5 milioni di euro, per promuovere in tv il turismo in Lombardia tra il 2008 e il 2010.\nSecondo la ricostruzione dell'accusa, Prosperini, (che sarebbe stato chiamato \"il boss\" dai suoi accoliti), avrebbe ricevuto tali soldi tramite un meccanismo di sovrafatturazione in relazione a programmi televisivi a cui partecipava per attivit\u00e0 istituzionale. Nella ricostruzione, Prosperini \u00abaveva maturato con l'emittente televisiva locale Telelombardia un debito (non riconducibile alla Regione) di circa 100mila euro e l'espediente che veniva escogitato da Massimo Saini, in concorso con il direttore vicario dell'assessorato al Turismo Roberto Lambicchi, sarebbe stato quello di affidare a Telelombardia l'incarico di pubblicizzare la fiera BIT 2008 con alcuni spot e uno speciale il cui costo complessivo, ammontante a 152mila euro, sarebbe stato gonfiato al fine di comprendere anche il debito pregresso dell'assessore\u00bb. Una vicenda simile avrebbe coinvolto Telecity \u00abnei cui confronti Prosperini vantava altro debito personale di circa 100mila euro\u00bb; sarebbe quindi \u00abemerso che in favore di tale emittente era stata commissionata una serie di 30 trasmissioni telematiche, della durata di 24 minuti ciascuna, che venivano messe in onda nel 2008: il costo stanziato per tale iniziativa, pari a circa 240mila euro per tutto il 2008, \u00e8 risultato anch'esso appositamente gonfiato, in maniera tale da ricomprendere anche il pregresso debito personale dell'assessore\u00bb.\nDurante il primo interrogatorio tuttavia Prosperini ha respinto tutte le accuse di corruzione e turbativa d'asta, spiegando che i 230\u00a0000 euro avevano una causale diversa da quella prospettata dall'accusa\nIl 12 marzo 2010 Prosperini, tramite i suoi legali, ha avanzato una richiesta di patteggiamento a 3 anni a 5 mesi di pena, pi\u00f9 1500 euro di multa. Nelle settimane precedenti Prosperini aveva subito un sequestro pari a 430.000 euro..\nCondanna per traffico d'armi verso l'Eritrea.\nIl 16 marzo 2010 \"La Repubblica\" rende note le nuove accuse che sarebbero rivolte a Prosperini da parte della procura di Milano. Secondo la procura, Prosperini gestisce un traffico di armi e munizioni in Eritrea, dove rifornisce il regime del dittatore eritreo Isaias Afewerki, eludendo i controlli internazionali e gli embarghi e garantendo all'Assessore un'entrata illecita semestrale; il ruolo di Prosperini emerge da un'intercettazione telefonica.. Il 14 aprile 2015 viene condannato per questa vicenda a quattro anni di reclusione e all'interdizione dai pubblici uffici per tre anni."}
{"id": "519048", "revid": "729019", "url": "https://it.wikipedia.org/wiki?curid=519048", "title": "McDonnell F3H Demon", "text": "Il McDonnell F3H Demon, dal 1962 denominato F-3, era un aereo da caccia imbarcato di costruzione statunitense impiegato tra il 1954 e il 1964.\nFu progettato per accogliere un motore (il turbogetto Westinghouse J40) che non venne mai sviluppato fino a raggiungere le potenze inizialmente previste e che rivel\u00f2 seri problemi di affidabilit\u00e0.\nViene spesso ricordato per essere uno dei due antenati diretti del pi\u00f9 famoso F-4 Phantom II.\nSviluppo.\nLa complicata vita del Demon ha inizio alla fine di settembre del 1949 quando la US Navy emise una specifica per un intercettore imbarcato che avesse prestazioni pari a quelle dei contemporanei aerei operanti dalle basi di terra; unitamente alla specifica venne richiesta la costruzione di due prototipi alla McDonnell Aircraft Corporation.\nL'impresa, all'epoca sfidante per la necessit\u00e0 di accoppiare elevate prestazioni e robustezza strutturale per affrontare l'impiego dalle portaerei, venne affrontata dai tecnici della McDonnell avvalendosi dell'esperienza maturata attraverso la realizzazione dei precedenti Phantom e Banshee.\nIl progetto del Demon prevedeva l'impiego dell'ala a freccia mentre la propulsione era affidata a quello che avrebbe dovuto essere il turbogetto pi\u00f9 potente all'epoca disponibile, anche se ancora allo stadio di prototipo: il Westinghouse J40.\nIl volo del primo prototipo del Demon (XF3H-1) ebbe luogo il 7 agosto 1951 e fu seguito da un ordine per 150 velivoli di serie.\nIl previsto aumento di peso di questi velivoli rispetto al prototipo ed i problemi nello sviluppo del motore Westinghouse J40 determinarono tuttavia la nascita di una macchina sottopotenziata rispetto alle effettive necessit\u00e0, tanto che (dopo 11 incidenti di volo che costarono la vita a due piloti) la produzione fu sospesa dopo il completamento dei primi 56 esemplari.\nLa difficile situazione si risolse solamente nel 1953 quando, dopo la cancellazione del programma del motore Westinghouse, venne deciso l'impiego del turbogetto Allison J71. Nonostante ci\u00f2, comunque, il Demon soffr\u00ec durante tutta la sua vita operativa di un insoddisfacente rapporto tra il peso e la potenza disponibile.\nIl tempo perduto nel frattempo era considerevole ed il primo prototipo della nuova versione vol\u00f2 solo il 23 aprile del 1955 mentre la produzione ebbe inizio con il recupero di 29 macchine della prima serie che vennero dotate del nuovo motore.\nNel frattempo venne deciso un consistente ammodernamento delle dotazioni d'arma del velivolo, tramite l'impiego di piloni esterni.\nLa produzione del velivolo ebbe termine nel novembre del 1959.\nDescrizione tecnica.\nMonoplano ad ala media ed impennaggio a freccia, era caratterizzato dalla posizione molto avanzata della cabina di pilotaggio, a fianco della quale erano posizionate le strette prese d'aria per il motore.\nQuesto, dopo le problematiche che interessarono la prima versione, era un turbogetto Allison J71-A-2E che sviluppava una potenza di oltre 43 kN, che diventavano 62 con l'impiego del postbruciatore.\nL'ala aveva slat sui bordi d'attacco ed ipersostentatori sulla parte interna dei bordi d'uscita, le estremit\u00e0 erano pieghevoli per ridurre l'ingombro a bordo delle portaerei.\nA seguito di problemi di flessione delle ali in virata, non potendo irrobustirle per evitare un ulteriore aumento di peso, vennero aggiunti degli spoiler sul dorso alare davanti agli ipersostentatori per distribuire meglio le sollecitazioni.\nIl Demon era dotato di una coppia di aerofreni ai lati della parte posteriore della fusoliera e di un gancio d'arresto per l'appontaggio al di sotto.\nIl carrello d'atterraggio era triciclo con carrelli principali a ruota singola rientranti nell'ala e carrello anteriore a ruota singola con aggancio per la catapulta di lancio rientrante nel muso.\nInizialmente l'F3H non aveva capacit\u00e0 di rifornimento in volo, in seguito venne adottato un sistema con una sonda semiretrattile che veniva montato sul lato anteriore destro della fusoliera.\nVenne collaudato con successo anche un sistema di rifornimento buddy-buddy per permettere ad un Demon di rifornire altri aerei, ma non venne prodotto in serie.\nArmamento.\nL'armamento inizialmente previsto era di tipo convenzionale e prevedeva, visto il ruolo di intercettore, esclusivamente 4 cannoni dal calibro di 20\u00a0mm.\nI cannoni erano posti sotto al muso davanti alle prese d'aria, a volte in caso di sparo ad alta quota l'ingestione del fumo da parte del motore ne causava lo spegnimento.\nCon la serie F3H-2, con la quale il ruolo venne ampliato a quello di cacciabombardiere, vennero installati sei piloni alari e due sotto fusoliera, inizialmente progettati per il trasporto di carichi convenzionali per un peso massimo di 6\u00a0000 libbre (pari a 2\u00a0720 kg). I piloni alari interni ed esterni vennero successivamente modificati per accogliere missili aria-aria: inizialmente gli AIM-9 Sidewinder ed in un secondo tempo gli AIM-7 Sparrow. I Demon furono in assoluto i primi aerei ad impiegare gli Sparrow a guida radar.\nAltri carichi previsti erano bombe, lanciarazzi per razzi non guidati da 70mm e serbatoi di carburante.\nQuando l'aereo era armato con missili, a volte due cannoni o tutti venivano rimossi per ridurre il peso.\nImpiego operativo.\nIl Demon raggiunse l'operativit\u00e0 troppo tardi per partecipare alla Guerra di Corea: in seguito ai problemi relativi al propulsore venne consegnato nel marzo del 1956: il primo reparto equipaggiato fu il VF-14 \"Top Hatters\".\nNell'estate e autunno 1957 avvennero le prime crociere operative dei reparti equipaggiati coi Demon, il VF-14 sulla CV-59 USS Forrestal nel Mediterraneo ed il VF-122 \u201cBlack Angels\u201d e VF-124 \u201cMoonshiners\u201d rispettivamente sulle CV-16 USS Lexington e CV-14 USS Ticonderoga nel Pacifico occidentale.\nNell'autunno del 1957 i Demon del VF-61 \u201cJolly Rogers\u201d durante manovre NATO operarono anche dalla portaerei HMS Ark Royal della Royal Navy.\nA partire dall'agosto 1958 a seguito degli scontri tra Cina e Taiwan la portaerei Ticonderoga venne inviata nel mar Cinese meridionale, i Demon del VF-122 compirono molte missioni di pattugliamento aereo avvistando molte volte dei MiG cinesi, ma non si giunse mai allo scontro armato.\nContemporaneamente aerei dell'USAF e dell'US Navy, tra cui i Demon del VF-31 \u201cTomcatters\u201d imbarcati sulla CV-60 USS Saratoga, erano impiegati in missioni di pattugliamento aereo in appoggio alle truppe americane sbarcate in Libano come deterrente a seguito di gravi tensioni con la Siria.\nIn alcune occasioni aerei siriani vennero avvistati dai radar, ma non si giunse mai allo scontro armato.\nDurante la Crisi dei missili di Cuba dell'autunno 1962 anche i Demon del VF-13 e VF-31 imbarcati rispettivamente sulla Lexington e sulla Saratoga vennero impiegati per il blocco navale e per sorvegliare i movimenti delle navi sovietiche, contemporaneamente tra i caccia pronti al decollo su allarme in caso di attacco c'erano anche alcuni Demon alla base dell'US Navy di Key West in Florida.\nNel novembre 1963 i Demon del VF-213 imbarcati sulla CV-19 USS Hancock vennero impiegati in missioni di pattugliamento aereo a copertura dell'evacuazione di civili da Saigon dopo il colpo di Stato in cui era stato ucciso il presidente Ng\u00f4 \u0110\u00ecnh Di\u1ec7m.\nIn totale il Demon venne impiegato in undici Squadron della US Navy, restando in prima linea fino al settembre del 1964, quando vennero radiati gli ultimi F-3B in servizio nel VF-161 imbarcato sulla CV-34 USS Oriskany, questa volta troppo presto per trovare impiego nella Guerra del Vietnam.\nLivree.\nGli XF3H-1 ed i primi F3H-1N avevano la livrea interamente blu scuro lucido FS15042 usata da tutti gli aerei imbarcati dell'US Navy e USMC.\nNel 1955 venne adottata una livrea con grigio chiaro opaco FS36440 su tutte le superfici superiori e laterali e bianco lucido FS17875 per tutte le superfici inferiori e le superfici mobili di controllo.\nCuriosit\u00e0.\nGrazie all'eccellente visibilit\u00e0 di cui il pilota poteva godere dalla propria cabina, il Demon venne soprannominato \"La Sedia\".\nIn modo abbastanza ovvio, i piloti dei Demon vennero scherzosamente soprannominati \"Piloti del Diavolo\" e gli addetti alla manutenzione \"Dottori del Diavolo\".\nPer le particolari caratteristiche di volo, causate dallo sfavorevole rapporto peso/potenza, il Demon si guadagn\u00f2 anche il meno lusinghiero soprannome di \"slitta\"."}
{"id": "519049", "revid": "1865216", "url": "https://it.wikipedia.org/wiki?curid=519049", "title": "Lupo (araldica)", "text": "In araldica il lupo \u00e8 simbolo di animo ardito.\nPosizione araldica ordinaria.\nIl lupo si rappresenta di solito passante con la coda pendente; quando \u00e8 nella posizione di \"rampante\" o quando porta tra le fauci un agnello si definisce rapace. Il colore \u00e8 abitualmente nero. Quando il colore \u00e8 rosso si tratta, nella maggior parte dei casi, della volpe, la cui rappresentazione \u00e8 molto simile a quella del lupo, tranne che questa porta la coda alzata (o se \u00e8 corrente, distesa)."}
{"id": "519052", "revid": "2039709", "url": "https://it.wikipedia.org/wiki?curid=519052", "title": "Psidium guajava", "text": "Psidium guajava , comunemente noto come guaiava, guava o guayaba, \u00e8 un piccolo albero appartenente alla famiglia delle Myrtaceae, originario delle Americhe.\nL'albero \u00e8 diffusamente coltivato nelle zone tropicali per il valore commerciale dei suoi frutti.\nDescrizione.\n\u00c8 un alberetto caducifoglio che raggiunge un'altezza tra i 2 e i 7 metri; ha tronco diritto e ramificato. La corteccia \u00e8 grigia e presenta macchie marroni.\nLe foglie sono semplici, di colore verde chiaro in quanto ricoperte di una fine peluria, possono raggiungere i 15\u00a0cm di lunghezza. \nI fiori sono bianchi, grandi, profumati, di solitari o raggruppati in piccoli grappoli.\nHanno 4 o 5 sepali verdi verso l'esterno e bianchi all'interno e 4-5 petali bianchi. Gli stami sono numerosi. L'impollinazione \u00e8 entomogama.\nIl frutto \u00e8 una bacca di forma variabile (sferica, ellittica, piriforme), di colore giallo o verde-giallo, liscio o rugoso, con polpa bianca o bianco-gialla o rosa o rossa, dolce, agrodolce o acido, con numerosi semi, piccoli e bianchi. Il peso varia tra 130 e 800 g circa, con un peso medio di 390 g/frutto.\nStoria.\nIl luogo di origine della guava non \u00e8 certo, ma si ritiene essere un'area compresa tra il Messico meridionale e l'America Centrale. \u00c8 stata poi diffusa dall'uomo, dagli uccelli e da altri animali in tutte le aree temperato-calde dell'America tropicale e nelle Indie Occidentali (dal XVI secolo).\nLa guava era gi\u00e0 nota agli Aztechi, che la chiamavano \"Xalxocotl\" (prugna di sabbia); in tempi successivi le prime notizie storiche risalgono ai primi decenni del Cinquecento ad opera di Hernenz de Oviedo. La guava al giorno d'oggi viene coltivata prevalentemente nel mondo Arabo e nelle Filippine.\nVariet\u00e0.\nCi sono pi\u00f9 di 150 cultivar, tra le quali:\nProduzione.\nLa pianta cresce in ambienti subtropicali e temperato-caldi (area di coltivazione del limone), purch\u00e9 la temperatura non scenda al di sotto dello zero. La maturazione dei frutti \u00e8 scalare sia sulla pianta che tra piante diverse (in Sicilia va dalla fine di ottobre fino a met\u00e0 dicembre).\nNei luoghi di origine sono soggette a diversi parassiti, ma controllabili.\nUsi.\nPer l'alimentazione.\nI frutti possono essere consumati sia allo stato fresco che trasformati in succhi, nettari, confetture. Un guava apporta in media 150 calorie.\nViene utilizzato per la preparazione della goiabada, dessert popolare nelle regioni di lingua portoghese.\nPer la cosmesi.\nLa sua essenza \u00e8 recentemente utilizzata per la profumeria."}
{"id": "519053", "revid": "729019", "url": "https://it.wikipedia.org/wiki?curid=519053", "title": "Douglas F4D Skyray", "text": "Il Douglas F4D Skyray era un monomotore a getto da caccia imbarcato ad ala a delta prodotto dall'azienda statunitense Douglas Aircraft Company negli anni cinquanta.\n\u00c8 stato l'ultimo dei caccia di costruzione Douglas, che si fuse insieme alla McDonnell nella nuova casa costruttrice McDonnell Douglas.\nLo Skyray, detto \"Ford\" (per via dello \"spelling\" della sua sigla \"eff-four-dee\"), aveva un'avanzata ala a forma di delta composito, ma non riusciva ad essere un velivolo nettamente supersonico, pur superando leggermente la velocit\u00e0 di Mach 1. Agile, armato con razzi, cannoni e missili Sidewinder di prima generazione, aveva un notevole potenziale di fuoco per la difesa della flotta, ma venne tolto dalle unit\u00e0 di prima linea giusto alla vigilia della guerra del Vietnam, a partire dal 1962.\nDopo l'introduzione delle nuove designazioni per velivoli, venne chiamato F-6A.\nStoria.\nSviluppo.\nIl progetto dello Skyray nacque dagli studi condotti dalle aziende aeronautiche statunitensi sulla base delle esperienze che i tedeschi maturarono nel corso della seconda guerra mondiale. In particolare, nello specifico della Douglas, due dei componenti del suo ufficio tecnico avrebbero avuto occasione di incontrare il professor Alexander Lippisch (\"padre\" del Messerschmitt Me 163) quando questi era \"sotto la custodia\" delle truppe alleate a Parigi (in seguito, lo stesso Lippisch venne trasferito negli Stati Uniti nel corso del 1946 nel corso dell'Operazione Paperclip).\nIl disegno del nuovo caccia venne curato da Edward Henry (\"Ed\") Heinemann, ingegnere capo della Douglas dal 1936: il risultato venne approvato dalla US Navy, che il 16 dicembre del 1948 ordin\u00f2 alla Douglas di realizzare due prototipi designati XF4D-1.\nIl primo dei due prototipi venne portato in volo per la prima volta il 23 gennaio 1951; in questa occasione era spinto da un turbogetto Allison J35-A-17, poich\u00e9 il motore previsto in origine (il Westinghouse J40) aveva accumulato ritardi nello sviluppo. Successivamente i voli di collaudo proseguirono sia con il J35 che con esemplari sperimentali del J40, ma quando il programma di quest'ultimo venne definitivamente abbandonato (era gi\u00e0 il 1955), lo sviluppo dello Skyray prosegu\u00ec con l'impiego del turbogetto Pratt &amp; Whitney J57.\nFin dalle prime prove lo Skyray mise in luce prestazioni di tutto rispetto, rivelandosi uno dei primi velivoli imbarcati in grado di competere in assoluto con aerei di base a terra: il 3 ottobre 1953 uno dei prototipi fece registrare il record assoluto di velocit\u00e0 (con 1\u00a0212,22\u00a0km/h) ed il successivo 16 ottobre il record su percorso di 100 chilometri (con la velocit\u00e0 media di 1\u00a0171,52\u00a0km/h).\nAttardato dai problemi di fornitura del motore, il primo F4D-1 di serie venne portato in volo solamente il 5 giugno 1954 ed il ciclo dei collaudi (che port\u00f2 a risolvere numerosi problemi di natura strutturale) si concluse con le prime consegne ai reparti il 16 aprile 1956 (il primo reparto fu lo \"Squadron CV-3\" dell'US Navy).\nLa produzione si concluse nel dicembre del 1958, con il 420\u00ba esemplare di serie. Degno di nota, a testimonianza del lungo processo di sviluppo iniziale, fu il fatto che vi fu una sola versione prodotta.\nDescrizione tecnica.\nStruttura.\nLo Skyray era un monoplano ad ala media, dalla sofisticata configurazione a delta arrotondato, frutto di studi basati anche sulle esperienze maturate in Germania nel corso della seconda guerra mondiale. Le superfici di controllo posteriori erano costituite esclusivamente dai piani verticali, nella configurazione classica con deriva e timone, mentre i tradizionali piani orizzontali erano sostituiti da elevoni che, incorporati nelle ali, quando fatti muovere simmetricamente operavano in funzione di equilibratori, mentre azionati con movimento antisimmetrico fungevano da alettoni.\nIl carrello d'atterraggio era di tipo triciclo anteriore. L'abitacolo era collocato in posizione molto avanzata e permetteva al pilota di godere di un ampio campo visivo.\nLa fusoliera alloggiava il motore, le cui prese d'aria erano ricavate in corrispondenza del bordo d'attacco alare.\nMotore.\nCome detto l'unit\u00e0 motrice condizion\u00f2 in modo considerevole la vita dello Skyray. Il progetto nasceva per alloggiare il turbogetto Westinghouse J40 (analogamente ai contemporanei McDonnell F3H Demon e Grumman F10F Jaguar) ma questo motore non super\u00f2 mai lo stadio di prototipo, soprattutto a causa di problemi al postbruciatore.\nLa soluzione alternativa venne trovata nel turbogetto Pratt &amp; Whitney J57-P-2 capace di fornire una spinta pari a 43,15 kN, che equipaggi\u00f2 tutti i velivoli di serie.\nArmamento.\nL'armamento di base era costituito da 4 cannoni Colt Mk 12 da 20\u00a0mm; a questi si potevano aggiungere, disposti su 3 piloni subalari per ciascuna semiala, missili AIM-9 \"Sidewinder\" e razzi (in POD contenenti 7 o 19 razzi non guidati da 70\u00a0mm). Sempre ai piloni subalari potevano essere agganciate bombe da 2\u00a0000 lb (pari a 907 kg) oppure serbatoi supplementari di carburante.\nSistemi.\nLo Skyray era dotato radar \"Westinghouse APQ-50A\" (alloggiato nel cono di prua della fusoliera) ed un radar di puntamento \"Aero 13F\".\nImpiego operativo.\nEntrato in servizio nell'aprile del 1956, lo Skyray fu impiegato dall'US Navy e dall'US Marine Corps e, pur potendo alloggiare armamento di caduta, venne destinato in via esclusiva a compiti di intercettazione ad alta quota. Rimase in servizio fino al febbraio del 1964.\nQuattro esemplari vennero utilizzati dalla NACA (ben presto divenuta NASA) per lo svolgimento di svariate prove."}
{"id": "519060", "revid": "1318658", "url": "https://it.wikipedia.org/wiki?curid=519060", "title": "Giovanni Cacioppo", "text": "Carriera.\nTelevisione.\nInizia a farsi conoscere nel 1994, quando vince il concorso \"Zanzara d'oro\" a Bologna e realizza in teatro il monologo comico \"Acqua e selz\". Da allora, prende parte a numerosi programmi televisivi: \"Maurizio Costanzo Show\", \"Tiv\u00f9 cumpr\u00e0\" con Mirabella e Garrani, la trasmissione per ragazzi \"Solletico\", \"Scatafascio\", il programma di Paolo Rossi su Italia 1, \"Zelig\" (dal 1998), \"Torno Sabato\" (2003-2004), \"Mai dire luned\u00ec\", \"Mai dire Marted\u00ec\", \"Che tempo che fa\" e \"Colorado Caf\u00e8\" (2006).\nPer \"Mai dire marted\u00ec\" ha creato i personaggi di Graziello e il viaggiatore Cacioppo, mentre per l'edizione precedente, oltre al gi\u00e0 citato Graziello, aveva creato il cittadino Cacioppo. Nel 2009 vince il Delfino d'oro alla carriera (Festival nazionale adriatica cabaret).\nCinema.\nEsordisce sul grande schermo recitando in \"Cos\u00ec \u00e8 la vita\" del 1998, film diretto da Massimo Venier e dal trio comico Aldo, Giovanni e Giacomo. Un anno pi\u00f9 tardi prende parte al film diretto da Massimo Ceccherini \"Lucignolo\", e nel 2000, viene scelto per interpretare un ruolo nella pellicola diretta da Giorgio Panariello dal titolo \"Al momento giusto\". Nel 2002 torna a collaborare con il trio comico Aldo, Giovanni e Giacomo interpretando una piccola parte in \"La leggenda di Al, John e Jack\"; nel film interpreta \"Schiena di legno\", uno degli scagnozzi del boss Sam Genovese. Tre anni pi\u00f9 tardi, entra nel cast di \"Tutti all'attacco\", film diretto da Lorenzo Vignolo.\nNel 2008 ha lavorato alla sit-com \"Taglia e Cuci\" in coppia con Mago Forest, per il canale satellitare Fox della piattaforma pay-tv Sky. \nDopo un breve periodo di inattivit\u00e0 nel mondo del cinema, torna nel 2012 sul grande schermo per interpretare un rapinatore nel secondo episodio del film \"All'ultima spiaggia\", diretto da Gianluca Ansanelli. Nel 2016 prende parte al film di Luca Miniero \"Non c'\u00e8 pi\u00f9 religione\", e nel 2018 entra nel cast di \"Una festa esagerata\", film diretto e interpretato da Vincenzo Salemme dove Cacioppo impersona il ruolo di Don Pasquale.\nUn anno pi\u00f9 tardi recita nel film \"Come se non ci fosse un domani\", diretto da Igor Biddau.\nTeatro.\nIn teatro rappresenta \"L'uovo e la patata\" (1995), \"In nomine patris\" (1997), \"Io labora\" (1998) \u2013 riproposto nel 2005 in una nuova versione - ed il monologo \"Aprite quella porta (per piacere)\" del 2002. Tra il 1999 e il 2002 partecipa con Paolo Rossi allo spettacolo \"Romeo &amp; Juliet\u00a0\u2013 una serata di delirio organizzato\"."}
{"id": "519061", "revid": "29727", "url": "https://it.wikipedia.org/wiki?curid=519061", "title": "Psidium Guajava", "text": ""}
{"id": "519064", "revid": "29727", "url": "https://it.wikipedia.org/wiki?curid=519064", "title": "Guava", "text": ""}
{"id": "519065", "revid": "29727", "url": "https://it.wikipedia.org/wiki?curid=519065", "title": "Gwava", "text": ""}
{"id": "519067", "revid": "29727", "url": "https://it.wikipedia.org/wiki?curid=519067", "title": "Guiava", "text": ""}
{"id": "519068", "revid": "29727", "url": "https://it.wikipedia.org/wiki?curid=519068", "title": "Guiavo", "text": ""}
{"id": "519069", "revid": "729019", "url": "https://it.wikipedia.org/wiki?curid=519069", "title": "Vought F-8 Crusader", "text": "Il Vought F-8 Crusader (Crociato) fu il primo caccia navale nettamente supersonico. Il Crusader ebbe una lunga carriera prima in Vietnam, poi anche nella marina francese e nell'aeronautica militare filippina. Gli ultimi esemplari sono stati impiegati fino alla fine degli anni novanta ma negli Stati Uniti furono sostituiti dai Phantom II gi\u00e0 negli anni sessanta e solo la versione da ricognizione rimase in servizio fino all'inizio degli anni ottanta.\nLa velocit\u00e0 massima si attesta su circa Mach 1,7 e l'armamento consta di 4 cannoni da 20\u00a0mm e 1\u00a0800\u00a0kg di carico bellico.\nStoria.\nSviluppo.\nNel settembre del 1952 la US Navy emise una nuova specifica per un nuovo caccia supersonico imbarcato per sostituire i modelli precedenti come l'F7U Cutlass.\nIl nuovo caccia avrebbe dovuto avere una velocit\u00e0 massima di Mach 1,2 a 30\u00a0000 piedi (9\u00a0150\u00a0m), una velocit\u00e0 di salita di 25\u00a0000 piedi al minuto (127\u00a0m/s) ed una velocit\u00e0 di atterraggio di non pi\u00f9 di 100 miglia orarie (161\u00a0km/h).\nI duelli aerei in Corea avevano dimostrato che le mitragliatrici da 12,7\u00a0mm usate sulla maggior parte dei caccia in servizio erano ormai insufficienti contro i nuovi MiG, quindi il nuovo caccia avrebbe dovuto essere armato con cannoni da 20\u00a0mm.\nLa Vought rispose proponendo il progetto V-383 realizzato dal gruppo diretto da John Russell Clark. Contemporaneamente venne presentato il progetto V-382, una versione da ricognizione.\nI principali concorrenti erano il Grumman F-11 Tiger con motori General Electric J79, il McDonnell F3H Demon (da cui deriv\u00f2 il F-4 Phantom II) ed una versione navale del North American F-100 Super Sabre denominato Super Fury.\nNel maggio 1953 la US Navy scelse il progetto Vought ed il mese successivo ordin\u00f2 tre prototipi siglati XF8U-1.\nIl 25 marzo 1955 il prototipo con motori J57-P-4 da 4\u00a0630\u00a0kg a secco, 6\u00a0000\u00a0kg con postbruciatore, comp\u00ed il primo volo con John Konrad ai comandi. L'aereo in questo primo volo super\u00f2 la velocit\u00e0 del suono.\nIl programma prosegu\u00ec senza problemi rilevanti ed il 30 settembre 1955 volarono il secondo esemplare ed il primo F8U-1 di serie. La valutazione e lo sviluppo del nuovo aereo impegnarono il reparto sperimentale VX-3 sulla base di China Lake nel 1956. Il 14 aprile 1956 iniziarono le prove di lancio da catapulta sulla portaerei USS Forrestal.\nIl 21 agosto 1956 il CDR \"Duke\" Windsor stabil\u00ec il nuovo primato mondiale di velocit\u00e0 con 1\u00a0015,428 miglia orarie (1\u00a0633,8\u00a0km/h) pilotando un F8U-1, superando il primato precedente di 822 miglia orarie (1\u00a0322,6\u00a0km/h) stabilito da un F-100 Super Sabre dell'USAF.\nLo F8U entr\u00f2 in servizio nel marzo 1957; poche settimane dopo fu pilotato dal futuro astronauta John H. Glenn dalla California a New York nel tempo record di 3 ore e 23 minuti, negli anni successivi vennero prodotte diverse versioni fino alla F8U-2NE (FN) completata nel 1963.\nGi\u00e0 nel 1955 la Vought inizi\u00f2 il progetto V-401 per un caccia derivato dal Crusader ma nettamente superiore come prestazioni ed armamento. Il nuovo aereo, denominato Vought XF8U-3 Crusader III, era simile al Crusader ma molto pi\u00f9 grande e pesante, con motore J75-P-5-A da 13\u00a0400\u00a0kg di spinta ed armato con tre missili AIM-9 Sidewinder o AIM-7 Sparrow.\nIl prototipo comp\u00ec il primo volo il 2 giugno 1958 dalle base aerea di Edwards con John Konrad ai comandi e nei voli successivi raggiunse Mach 2,6.\nNel dicembre 1958 la US Navy scelse il McDonnell F-4H Phantom II in virt\u00f9 del fatto che un velivolo bimotore e biposto sarebbe stato pi\u00f9 sicuro, pi\u00f9 affidabile e meglio gestibile in combattimento con la ripartizione dei compiti tra i due uomini d'equipaggio.\nVennero prodotti cinque F8U-3 Crusader III, passati alla NASA dopo la cancellazione del programma.\nL'entrata in servizio del Phantom, superiore per prestazioni ed armamento ma meno agile, port\u00f2 alla fine dello sviluppo del Crusader.\nTuttavia, poich\u00e9 il Phantom II non poteva operare dalle portaerei Classe Essex e Classe Midway, la US Navy fu costretta ad ordinare una serie di programmi di ammodernamento per mantenere in servizio il Crusader fino a met\u00e0 anni settanta.\nSono stati prodotti complessivamente 1\u00a0261 F8U Crusader, compresi i tre prototipi, 1\u00a0219 per l'US Navy e l'USMC pi\u00f9 42 per l'A\u00e9ronavale francese.\nA met\u00e0 anni 60 la Vought us\u00f2 il Crusader come punto di partenza per il progetto del nuovo aereo d'attacco imbarcato A-7 Corsair II.\nImpiego operativo.\nStati Uniti.\nL'F8U entr\u00f2 in servizio negli squadron da caccia VF della US Navy e VMF dello USMC.\nIl primo squadron della US Navy operativo col Crusader fu il VF-32 sulla base di Cecil Field in Florida nel marzo 1957. A fine anno partecip\u00f2 alla prima crociera operativa nel Mediterraneo sulla . Lo squadron cambi\u00f2 nome in \"Swordsmen\" con riferimento alle spade dei crociati.\nIl primo squadron operativo col Crusader sulla costa del Pacifico fu il VF-154 sulla base di Moffett Field in California, che cambi\u00f2 nome in \"Grandslammers\" in riferimento alla velocit\u00e0 superiore alle mille miglia orarie del nuovo aereo. Successivamente il VF-154 cambi\u00f2 nuovamente nome in \"Black Knights\". Il primo squadron dello USMC operativo su Crusader fu il VMF-122 sulla base di San Diego, sempre nel 1957.\nIl Crusader fu l'ultimo caccia imbarcato della US Navy progettato come caccia diurno. Fu il primo caccia impiegato per un tempo relativamente lungo dopo una serie di modelli durati in servizio per pochi anni a causa dei progressi velocissimi in campo aeronautico ed avionico degli anni quaranta e cinquanta.\nI piloti degli F8U si autodefinivano \"Gunfighters\" in sfida scherzosa coi piloti degli F4B Phantom II, sprovvisti di cannoni.\nTra luglio ed agosto del 1958 gli F-8C imbarcati sulle portaerei e eseguirono alcune missioni di pattugliamento aereo durante la crisi in Libano.\nI ricognitori RF-8A degli squadron VFP-62 e VFP-63 vennero utilizzati durante la Crisi dei missili di Cuba per ricognizioni a bassa quota sui siti missilistici in costruzione. Per queste missioni cinque RF-8A del VFP-62 vennero modificati con l'aggiunta di pinne ventrali e piloni alari per pod ECM.\nIl Crusader era un aereo impegnativo da pilotare e a volte pericoloso in appontaggio per problemi di instabilit\u00e0 all'imbardata. Il numero di incidenti era superiore a quello dei contemporanei F4H Phantom II e A4D Skyhawk. In compenso aveva la sorprendente capacit\u00e0 di volare anche con le estremit\u00e0 delle ali ripiegate, come verificato da almeno sette piloti distratti che dopo il lancio riuscirono anche ad appontare, dopo avere sganciato tutti i carichi esterni e scaricato il combustibile per alleggerire l'aereo.\nDurante la Guerra del Vietnam i Crusader dell'US Navy furono i primi caccia americani ad affrontare i MiG nordvietnamniti nell'aprile del 1965. All'epoca il Crusader era il pi\u00f9 agile tra i caccia americani, quindi il pi\u00f9 adatto ai duelli ravvicinati coi Mig.\nIl nuovo F4H Phantom II era stato progettato come intercettore ogni tempo per contrastare i bombardieri ed era armato solo con missili; nel progetto l'agilit\u00e0 era stata considerata secondaria rispetto alla capacit\u00e0 di intercettazione a grande distanza. Prima della guerra del Vietnam molti negli USA pensavano che il raggio d'azione dei missili avrebbe reso praticamente impossibile arrivare ad un duello ravvicinato manovrato: i combattimenti sul Vietnam dimostrarono il contrario.\nComplessivamente durante la guerra gli F8U abbatterono 16 MiG-17 e tre MiG-21 perdendo tre Crusader. Comunque dei 19 Mig abbattuti dagli F8U risulta che solo per quattro erano stati usati i cannoni, mentre per gli altri i missili Sidewinder.\nI Crusader della US Navy vennero impiegati solo da portaerei classe Essex.\nI Crusader dell'USMC vennero impiegati solo sul Vietnam del Sud, anche in missioni di appoggio tattico.\nElenco delle vittorie ottenute dai Crusader sui MiG:\nGli ultimi F-8E appartenenti agli squadron VF-191 e VF-194 imbarcati sulla CV 34 USS Oriskany vennero radiati nel 1976.\nGli ultimi RF-8G appartenenti al VFP-63 vennero radiati nel 1982 e passati alla Naval Reserve che li impieg\u00f2 negli squadron VFP-206 e VFP-306. Lo squadron VFP-306 venne sciolto nel 1984 ed il VFP-206 il 29 marzo 1987.\nNASA.\nAlcuni F-8 vennero impiegati dalla NASA nei primi anni settanta per collaudi di sistemi di comando fly-by-wire e profili alari supercritici.\nFrancia.\nA fine anni cinquanta l'A\u00e9ronavale aveva necessit\u00e0 di un nuovo caccia imbarcato per sostituire gli ormai obsoleti F4U Corsair.\nPoich\u00e9 il Phantom II era troppo grande e pesante per le portaerei francesi Clemenceau e Foch, l'A\u00e9ronavale decise di valutare il Crusader. Il 16 marzo 1962 inizi\u00f2 un'attivit\u00e0 di valutazione a bordo della Clemenceau usando due F-8 del VF-32 provenienti dalla \nL'ordine iniziale prevedeva 40 F-8 e sei TF-8, dopo la cancellazione della produzione dei biposto l'ordine venne modificato in 42 caccia.\nLa flottille 12F venne ricostituita il 15 ottobre 1964 con 12 aerei. Il primo marzo del 1965 la flottille 14F sostitu\u00ec i Corsair coi nuovi Crusader.\nI Crusader della 14F imbarcati sulla Clemenceau parteciparono ad una crociera operativa nell'area di Gibuti nell'ottobre 1974. In una successiva crociera operativa sulla Foch il 7 maggio 1977 due F-8 della 14F incontrarono due MiG-21 sudyemeniti che inizialmente scambiarono per gli F-100 Super Sabre del 4/11 \u201cJura\u201d dell'Arm\u00e9e de l'air di base a Gibuti che avrebbero dovuto affrontare in una esercitazione. Nessuno spar\u00f2 ed alla fine tutti gli aerei rientrarono alle proprie basi.\nI Crusader dell'A\u00e9ronavale eseguirono missioni di scorta ai Super-\u00c9tendard impegnati in attacchi al suolo in Libano nel 1983.\nNel 1984 la Foch, con a bordo anche i Crusader della 12F, venne inviata al largo delle coste libiche per l'operazione Mirmillon a scopo intimidatorio a seguito degli atteggiamenti aggressivi del ra\u00ecs libico, colonnello Gheddafi.\nSuccessivamente venne inviata nel Golfo Persico come protezione al traffico navale minacciato dalla guerra tra Iran ed Iraq.\nNel 1991 le portaerei francesi tornarono nel Golfo Persico per la prima Guerra del Golfo.\nNel 1991 inizi\u00f2 un programma di estensione della vita operativa ed aggiornamento avionico per i 17 F-8 ancora in servizio comprendente l'installazione di un radar warning receiver, di un ILS ed un nuovo seggiolino eiettabile. Gli aerei aggiornati vennero risiglati F-8P dove P stava per \"Prolonge\" (prolungamento).\nNel 1993 iniziarono le crociere operative nell'Adriatico per le operazioni sulla ex-Jugoslavia, terminate nel giugno 1999 con l'operazione Trident sul Kosovo.\nNonostante gli impegni dell'A\u00e9ronavale nel Golfo Persico e sui Balcani, non risultano azioni di combattimento per i Crusader francesi.\nL'A\u00e9ronavale sostitu\u00ec i Crusader con i Rafale M a fine anni novanta; gli ultimi vennero radiati il 19 dicembre 1999.\nFilippine.\nNel 1977 il governo filippino acquist\u00f2 35 F-8H ex-US Navy accantonati alla base USAF di Davis-Monthan in Arizona. Venticinque aerei vennero riportati in condizioni operative dalla Vought mentre gli altri dieci erano fonti di pezzi di ricambio. Gli aerei vennero consegnati a partire dal 1978. Nel contratto era compreso l'addestramento dei piloti filippini negli USA usando il TF-8A.\nGli F-8 vennero ritirati dal servizio nel 1988 e smantellati nel 1991 dopo essere stati gravemente danneggiati dall'eruzione vulcanica del Pinatubo.\nDescrizione tecnica.\nStruttura.\nLo F8U era un monoreattore monoposto ad ala alta a freccia di 42 gradi, con le estremit\u00e0 pieghevoli per ridurre l'ingombro a bordo delle portaerei.\nLa fusoliera era stata progettata secondo la regola delle aree e facendo un ampio uso di leghe in titanio.\nUna caratteristica unica dell'F8U era l'ala ad incidenza variabile. L'ala non era costituita da due semiali fissate alla fusoliera, ma da un'unica ala incernierata alla fusoliera dalla parte posteriore mentre la parte anteriore era fissata ad un pistone idraulico che permetteva di sollevarla. In questo modo era possibile aumentare l'angolo d'incidenza di 7 gradi e quindi la portanza in fase di appontaggio senza variare l'inclinazione della fusoliera permettendo una migliore visibilit\u00e0 al pilota. Questo permetteva agli F8U di operare dalle portaerei classe Essex della seconda guerra mondiale, pi\u00f9 piccole e pi\u00f9 corte di quelle delle classi successive e quindi modificate per l'impiego dei jet. L'ala dello F8U aveva slat sui bordi d'attacco alari inclinabili di 25 gradi ed ipersostentatori sui bordi d'uscita della parte interna rispetto alle cerniere inclinabili di 30 gradi. Il bordo d'attacco alare aveva un dente in corrispondenza delle cerniere per migliorare la stabilit\u00e0 all'imbardata.\nL'impennaggio era di tipo classico con piani di coda interamente mobili.\nIl carrello d'atterraggio era triciclo con carrelli principali a ruota singola rientranti in fusoliera e carrello anteriore a ruota singola con aggancio per la catapulta di lancio rientrante nel muso. Questa scelta, all'epoca insolita per un caccia, permise di usare un carrello a gambe relativamente corte e quindi pi\u00f9 resistente anche se leggero.\nL'F8U era dotato di gancio d'arresto sotto la fusoliera posteriore per l'appontaggio.\nL'F8U aveva capacit\u00e0 di rifornimento in volo tramite una sonda retrattile sul lato sinistro della fusoliera.\nLa cabina del pilota era in posizione molto avanzata per migliorare la visibilit\u00e0 in appontaggio, il seggiolino eiettabile non aveva capacit\u00e0 zero-zero.\nMotore.\nIl motore era un Pratt &amp; Whitney J57 con postbruciatore con la presa d'aria quasi frontale, sotto al radome.\nArmamento.\nL'armamento era costituito da quattro cannoni Colt Mk12 da 20\u00a0mm con 125 colpi l'uno posti ai lati della presa d'aria, due per lato. Su ogni lato della fusoliera, tra la cabina di pilotaggio ed il bordo d'attacco alare, a met\u00e0 altezza c'era un lanciatore a rotaia per missili AIM-9 Sidewinder; a partire dalla versione F8U-2 i lanciatori vennero sostituiti con un nuovo modello a forma di Y che permetteva di portare due missili su ogni lato dell'aereo. In fusoliera c'era un lanciatore retrattile estraibile verso il basso per 32 razzi non guidati Mighty Mouse da 70\u00a0mm. I razzi non guidati diedero dei problemi per cui non vennero di fatto mai impiegati ed il lanciatore venne eliminato a partire dalla versione F8U-2N. La versione F8U-2NE aveva un pilone sotto ogni ala per carico bellico aria-superficie. Oltre a vari tipi di bombe poteva impiegare missili aria-superficie AGM-12 Bullpup. Per l'installazione dell'avionica necessaria alla guida dei missili venne aggiunta una gobba dorsale facilmente riconoscibile ad occhio nudo.\nVersioni.\nPrima versione con motori J-57-P-4A da 4\u00a0950\u00a0kg di spinta a secco, 7\u00a0530\u00a0kg con postbruciatore a partire dal trentunesimo aereo. L'F8U-1 aveva una velocit\u00e0 massima di Mach 1,5 ed una quota massima di 15\u00a0240\u00a0m.\nL'armamento era costituito da quattro cannoni Colt Mk12 da 20\u00a0mm con 125 colpi l'uno posti ai lati della presa d'aria, due per lato. Su ogni lato della fusoliera, tra la cabina di pilotaggio ed il bordo d'attacco alare, a met\u00e0 altezza c'era un lanciatore a rotaia per missili AIM-9 Sidewinder. In fusoliera c'era un lanciatore retrattile estraibile verso il basso per 32 razzi non guidati Mighty Mouse da 70\u00a0mm.\nL'F8U-1aveva un sistema di controllo di tiro APG-30 ed un nuovo sedile eiettabile Martin-Baker F5. Il primo volo del primo aereo di serie avvenne il 30 settembre 1955, e le consegne alla US Navy iniziarono nel marzo 1957.\nVennero prodotti 318 aerei di questa versione tra il 1955 ed il 1961.\nCon il nuovo sistema di designazione gi\u00e0 usato dall'USAF ed imposto alle altre forze armate nel 1962 gli F8U-1 vennero risiglati F-8A.\nSeconda versione con il nuovo radar AN/APS-67.\nL'armamento era lo stesso della versione precedente ma il lanciarazzi venne sigillato visto che non ne era previsto l'uso.\nPrimo volo 3 settembre 1958.\nVennero prodotti 130 aerei di questa versione.\nCon il nuovo sistema di designazione gli F8U-1N vennero risiglati F-8B.\nVersione da ricognizione derivata dall'F8U-1E totalmente priva di armamento con due cineprese orientate in posizione verticale ed una frontale obliqua.\nQuesta versione aveva piani di coda pi\u00f9 piccoli delle altre.\nPrimo volo 17 dicembre 1957.\nVennero prodotti 144 aerei di questa versione dal 1957 al 1960.\nCon il nuovo sistema di designazione gli F8U-1P vennero risiglati RF-8A.\nTerza versione con motori J-57-P-16 da 5\u00a0900\u00a0kg di spinta a secco e 7\u00a0670\u00a0kg con postbruciatore.\nL'F8U-2 aveva una velocit\u00e0 massima di Mach 1,7 ed una quota massima di 12\u00a0500\u00a0m.\nIn questa versione venne introdotto un nuovo modello di lanciatore a rotaia a forma di Y che permetteva di portare due missili AIM-9 Sidewinder su ogni lato dell'aereo. Per il resto l'armamento era lo stesso delle versioni precedenti.\nIn questa versione vennero introdotte due pinne ventrali sotto la fusoliera posteriore per migliorare la stabilit\u00e0 in imbardata, usate poi anche in tutte le versioni successive.\nPrimo volo del prototipo 22 agosto 1957, il primo aereo di serie comp\u00ed il primo volo il 20 agosto 1958 con Jim Ovig ai comandi.\nLe consegne iniziarono il 4 aprile 1959 al VF-84 sulla base di Oceana in Virginia. Vennero prodotti 187 aerei di questa versione. Con il nuovo sistema di designazione gli F8U-2 vennero risiglati F-8C. A volte questa versione era indicata non ufficialmente come Crusader II.\nQuarta versione con motori J-57-P-20 da 8\u00a0170\u00a0kg di spinta, che permetteva all'F8U-2N una velocit\u00e0 massima di Mach 1,9.\nIn questa versione venne introdotto un sensore all'infrarosso della categoria Infra-red search and track (IRST) AN/AAS-15 posto sul muso sopra il radome, contenente il nuovo radar AN/APQ-83.\nIn questa versione venne eliminato il lanciatore ventrale per i razzi, l'armamento era quindi costituito dai cannoni e dai lanciatori laterali, singoli o a Y, per i missili AIM-9 Sidewinder.\nL'eliminazione del lanciarazzi permise di aggiungere un serbatoio di combustibile in fusoliera.\nIn questa versione venne introdotto un sistema automatico per il mantenimento della velocit\u00e0 in avvicinamento per facilitare l'appontaggio.\nPrimo volo 16 febbraio 1960. Le consegne iniziarono il primo giugno 1960 al VF-111 \"Sundowners\". Vennero prodotti 152 aerei di questa versione dal febbraio 1960 al gennaio 1962. Con il nuovo sistema di designazione gli F8U-2N vennero risiglati F-8D.\nUltima versione di serie prodotta per l'US Navy e USMC con motori J-57-P-20A da 8.170\u00a0kg di spinta ed il nuovo radar AN/APQ-94 in un radome ingrandito.\nQuesta versione aveva un pilone sotto ogni ala per serbatoi esterni o carico bellico aria-superficie fino a 2\u00a0270\u00a0kg. Oltre a vari tipi di bombe poteva impiegare missili aria-superficie AGM-12 Bullpup. Per l'installazione dell'avionica necessaria alla guida dei missili venne aggiunta una gobba dorsale che permette di riconoscere facilmente questa versione. Per l'armamento aria-aria era identico all'F8U-2N. Con il nuovo sistema di designazione gli F8U-2NE vennero risiglati F-8E.\nQuesta versione aveva un nuovo sedile eiettabile Martin-Baker.\nPrimo volo del prototipo 30 giugno 1961. Nel 1962 iniziarono le prove sulla CV-59 USS Forrestal e lo stesso anno entr\u00f2 in servizio. Vennero prodotti 286 aerei di questa versione.\nUltima versione di serie prodotta per l'A\u00e9ronavale con l'ultimo esemplare completato nel 1963.\nEra simile alla F8U-2NE ma con solo capacit\u00e0 aria-aria, quindi priva di gobba dorsale.\nPer permetterne l'impiego dalle portaerei Clemenceau e Foch, pi\u00f9 piccole e corte di quelle americane, furono necessarie alcune modifiche perch\u00e9 la velocit\u00e0 di appontaggio di 113 nodi (209,3\u00a0km/h) dell'F8U-2NE era eccessiva. Venne introdotto un sistema di controllo dello strato limite, dell'aria veniva spillata dal motore e soffiata sotto le ali aumentando quindi la portanza. Inoltre l'angolo di apertura degli slat ed ipersostentatori venne aumentato a 40 gradi. Tutto questo port\u00f2 ad una velocit\u00e0 di appontaggio di 90 nodi (166,7\u00a0km/h). I piani di coda vennero ingranditi per aumentare la controllabilit\u00e0 dell'aereo in appontaggio.\nSu richiesta del cliente i lanciatori laterali potevano montare al posto dei Sidewinder un missile aria-aria Matra Super R.530. Come alternativa ai Sidewinder erano possibili i missili Matra R.550 Magic, praticamente equivalenti.\nLa maggiore dimensione delle fiamme prodotte dai Matra R530 rese necessaria l'aggiunta di protezioni in titanio per i bordi d'attacco dei piani di coda.\nVennero prodotti 42 esemplari di questa versione.\nUn F8U-1 venne prima portato allo standard F8U-2NE e poi modificato come prototipo di una versione biposto da addestramento.\nLa differenza fondamentale era la cabina biposto in tandem, che aveva reso necessario un allungamento della fusoliera di 61\u00a0cm, venne inoltre aggiunto un paracadute frenante.\nIl sedile posteriore era rialzato di 38\u00a0cm rispetto all'anteriore per migliorare la visibilit\u00e0.\nL'armamento era costituito da un cannone Mk12 su ogni alto della presa d'aria pi\u00f9 i lanciatori per i Sidewinder.\nPrimo volo 6 febbraio 1962.\nInizialmente la Royal Navy era interessata ad una versione del TF-8A con motore Rolls-Royce Spey, ma alla fine scelse il Phantom II.\nL'A\u00e9ronavale era interessata ad acquistare sei F8U-1T, ma la produzione venne cancellata dalla US Navy nel 1964 per motivi di bilancio.\nQuest'aereo era a volte definito \"Crewsader\" o \"Twosader\".\nCon il nuovo sistema di designazione l'F8U-1T venne risiglato TF-8A.\nDopo la cancellazione della produzione di serie il TF-8A venne passato alla NASA.\nNel 1978 venne ripreso in carico dalla US Navy per l'addestramento dei piloti filippini sulla base aerea di Dallas dove and\u00f2 distrutto in un incidente il 28 luglio 1978.\nAlcuni F-8U-1 vennero modificati come aerei per il comando a distanza di missili e radiobersagli teleguidati usati in alcuni poligoni per attivit\u00e0 di valutazione e collaudo.\nAlcuni F-8U-1 vennero modificati come bersagli aerei teleguidati.\nAlcuni F-8U-1 vennero modificati come traino bersagli.\n73 RF-8A aggiornati nell'avionica tra il 1965 ed il 1970.\nSono distinguibili dalle carenature per ECM sulla deriva e dalle pinne ventrali.\nPrimo volo 31 agosto 1965 con John Engle ai comandi.\nGli ultimi RF-8G vennero radiati dalla US Navy nel 1987.\n89 F-8D modificati con struttura e carrello rinforzati, piloni alari per serbatoi esterni o carico bellico aria-superficie fino a 2\u00a0270\u00a0kg. Avionica aggiornata compresa quella necessaria alla guida dei missili aria-superficie AGM-12 Bullpup per cui venne aggiunta la gobba dorsale.\n89 aerei modificati tra il luglio 1967 ed il marzo 1969.\n136 F-8E modificati tra il 1968 ed il 1969 con sistema di controllo dello strato limite, angolo di apertura degli slat ed ipersostentatori e piani di coda ingranditi simili a quello degli F-8E (FN).\nSono distinguibili dalle carenature per ECM sulla deriva.\nPrimo volo 17 luglio 1967 con John Konrad ai comandi.\n87 F-8C modificati a partire dal dicembre 1968 e portati allo standard dell'F-8E come motori ed armamento aria-superficie.\n61 F-8B modificati a partire dal dicembre 1968 con piloni alari per carichi esterni, non vennero aggiunte le pinne ventrali.\n17 F-8E (FN) aggiornati a partire da 1991 con aggiornamenti all'avionica comprendenti l'installazione di un ricevitore radar d'allarme e di un ILS. Venne introdotto un nuovo sedile eiettabile. Sono stati gli ultimi Crusader ritirati dal servizio nel dicembre 1999.\nLivree.\nUS Navy e Marines.\nLa colorazione degli F8U era inizialmente quella usata per tutti gli aerei imbarcati con grigio chiaro opaco FS36440 su tutte le superfici superiori e laterali e bianco lucido FS17875 per tutte le superfici inferiori e le superfici mobili di controllo.\nNel 1978 gli aerei vennero ridipinti interamente in grigio chiaro opaco FS36440.\nA partire dal 1982 i colori vistosi per le insegne vennero aboliti e sostituiti da varie tonalit\u00e0 di grigio.\nOccorre ricordare che spesso gli aerei non vengono ridipinti subito dopo l'emissione di una direttiva ma quando necessario o comodo per attivit\u00e0 di revisione o modifiche che causano gi\u00e0 il fermo dell'aereo per tempi lunghi.\nA\u00e9ronautique navale.\nLa colorazione degli F8U era quella usata per tutti gli aerei imbarcati con blu scuro opaco FS35042 su tutte le superfici superiori e laterali e bianco opaco FS37780 per tutte le superfici inferiori."}
{"id": "519070", "revid": "29727", "url": "https://it.wikipedia.org/wiki?curid=519070", "title": "Psidio", "text": ""}
{"id": "519072", "revid": "29727", "url": "https://it.wikipedia.org/wiki?curid=519072", "title": "Pero delle Indie", "text": ""}
{"id": "519075", "revid": "80598", "url": "https://it.wikipedia.org/wiki?curid=519075", "title": "Giardino dei Semplici (gruppo musicale)", "text": ""}
{"id": "519076", "revid": "1872194", "url": "https://it.wikipedia.org/wiki?curid=519076", "title": "Pietro Filippo Scarlatti", "text": "Inizi\u00f2 la sua carriera musicale nel 1705 come maestro del coro della cattedrale di Urbino. Tre anni dopo, nel 1708, il padre lo port\u00f2 a Napoli, dove divenne organista di corte. Nel 1728 la sua unica opera, \"Clitarco\" (la cui partitura \u00e8 andata perduta), venne messa in scena per la prima volta al Teatro San Bartolomeo. Fra i suoi lavori principali vi sono tre cantate e diverse toccate."}
{"id": "519077", "revid": "1543377", "url": "https://it.wikipedia.org/wiki?curid=519077", "title": "Grumman F11F Tiger", "text": "Il Grumman F11F Tiger, ridenominato F-11 con le nuove designazioni, era un caccia monomotore a getto imbarcato prodotto dall'azienda statunitense Grumman Aircraft Engineering Corporation durante gli anni cinquanta.\nCaratterizzato dalla fusoliera disegnata secondo la regola delle aree, per diminuire la resistenza in regime transonico, l'F-11 fu il primo caccia (moderatamente) supersonico ad entrare in servizio con la United States Navy.\nRimasto in produzione fino al 1959 viene ricordato anche per essere stato utilizzato nelle esibizioni nella pattuglia acrobatica dei Blue Angels, in cui milit\u00f2 dal 1957 al 1969.\nIncidenti.\nL'F11F \u00e8 noto anche per essere il primo caccia ad essersi abbattuto da solo. Il 21 settembre 1956, durante un test, il pilota collaudatore Tom Attridge spar\u00f2 con il cannone da 20 mm mentre saliva di quota; quando interruppe la salita e cominci\u00f2 a scendere di quota, venne colpito dal suo stesso colpo che stava seguendo una traiettoria balistica."}
{"id": "519081", "revid": "1451528", "url": "https://it.wikipedia.org/wiki?curid=519081", "title": "Grumman F10F Jaguar", "text": "Il Grumman F10F Jaguar era un prototipo di aereo da caccia con ala a geometria variabile offerto alla United States Navy nei primi anni cinquanta. Malgrado non sia entrato in produzione, le ricerche che lo riguardarono furono in seguito riutilizzate per i successivi General Dynamics F-111 e Grumman F-14 Tomcat.\nStoria.\nSviluppo.\nL'interesse della U.S Navy ai velivoli dotati di ala a geometria variabile ebbe origine nella preoccupazione che i propri caccia a getto, caratterizzati da un sempre crescente peso, rendevano difficoltose le operazioni di appontaggio. Molti dei velivoli in servizio avevano gi\u00e0 prestazioni al limite per operare sulle portaerei, e lo sviluppo non poteva che portare tendenzialmente ad una crescita della massa complessiva. Allo stesso tempo, la necessit\u00e0 di prestazioni ad alta velocit\u00e0 richiedevano una configurazione alare a freccia che non si conciliavano agli spazi ridotti di decollo. Le prospettive erano quindi che in pochi anni non si sarebbe pi\u00f9 potuto disporre di velivoli idonei ad operare dalle portaerei.\nIl Dipartimento dell'aeronautica della U.S. Navy decise allora di emettere una specifica per la fornitura di un nuovo modello che, introducendo la nuova tecnologia dell'ala a geometria variabile, potesse ovviare a questi problemi.\nLa Grumman, gi\u00e0 fornitrice dei velivoli in organico alla marina militare statunitense, propose il progetto del Jaguar, un velivolo caratterizzato dall'aspetto tozzo, dalla fusoliera simile al precedente Grumman F9F Panther che terminava in un impennaggio a T e che adottava un'ala a geometria variabile a due posizioni fisse, 13,5\u00b0 per il decollo e l'atterraggio e 42,5\u00b0 per il volo ad alta velocit\u00e0.\nImpiego operativo.\nIl prototipo XF10F-1 venne portato in volo per la prima volta il 19 maggio 1952 e prosegu\u00ec le attivit\u00e0 con circa 32 voli di prova durante tutto l'anno, ma fu afflitto da vari problemi tra i quali l'inadeguatezza dell'apparato motore XJ40, accreditato di solo 6\u00a0800 lbf (30,2 kN) di spinta invece che i previsti 11\u00a0000 lbf (49 kN), un'eccessiva complessit\u00e0 tecnologica nel sistema di riposizionamento della ali ed un'instabilit\u00e0 congenita, definita pilot-induced oscillation, che rendeva il velivolo incontrollabile.\nL'insuccesso dello sviluppo del programma e l'incapacit\u00e0 di ovviare ai problemi riscontrati indusse, nel mese di aprile del 1953, la U.S. Navy a cancellare il programma e con esso l'ordine di acquisto per 112 esemplari. L'unico prototipo completato e il secondo rimasto incompleto, furono trasferiti al Naval Air Material Center di Filadelfia. L'esemplare in grado di volare venne impiegato per test delle barriere di atterraggio, mentre il velivolo incompleto fu in seguito utilizzato come bersaglio per prove a fuoco."}
{"id": "519084", "revid": "1516566", "url": "https://it.wikipedia.org/wiki?curid=519084", "title": "Mandorlo (araldica)", "text": "In araldica il mandorlo \u00e8 assunto come simbolo di \"giovent\u00f9\" e \"grande ardire\".\n\u00c8 stato molto utilizzato come simbolo di auspicio per la famiglia a causa della sua caratteristica di fiorire prima degli altri e dichiarare chiuso l'inverno, con l'inizio della primavera e delle sue speranze.\nIl suo frutto \u00e8 stato utilizzato dai teologi come simbolo della verginit\u00e0 di Maria, dalla narrazione biblica della verga di Aronne che fiorisce in una notte ed ha come frutto una mandorla."}
{"id": "519094", "revid": "1451528", "url": "https://it.wikipedia.org/wiki?curid=519094", "title": "Grumman S-2 Tracker", "text": "Il Grumman S-2 Tracker era un bimotore imbarcato da pattugliamento marittimo e lotta ASW (antisommergibile) prodotto dall'azienda statunitense Grumman Aircraft Engineering Corporation nel periodo tra gli anni cinquanta e sessanta.\nImpiegato principalmente dalla United States Navy, venne utilizzato in numerose forze aeree ed aviazioni di marina mondiali, tra le quali anche l'italiana Aeronautica Militare, ed attualmente risulta essere ancora in servizio presso l'argentina Aviaci\u00f3n Naval.\nStoria.\nAlla fine degli anni quaranta la US Navy aveva delegato il compito del pattugliamento aereo dell'area a difesa delle proprie unit\u00e0 navali al Grumman AF Guardian, un grande monomotore\nderivato dal precedente TBF Avenger che aveva il limite di essere costretto ad operare in coppia, un velivolo attrezzato con apparecchiature radar con il compito di rilevare i sottomarini nemici ed un secondo equipaggiato con un siluro per poterlo colpire.\nCon lo sviluppo della tecnologia bellica e l'inizio della Guerra Fredda che costrinse gli Stati Uniti ad una maggiore attenzione nella sorveglianza dei propri territori, la US Navy constat\u00f2 che una simile soluzione era diventata obsoleta e che era necessario velocemente porvi rimedio. A tal scopo emise una specifica per la fornitura di un nuovo velivolo che potesse operare sia dalle portaerei che da basi a terra in grado di riunire in un solo modello i compiti svolti fino ad allora dall'AF Guardian.\nSviluppo.\nLa Grumman propose il progetto G-89, un modello bimotore caratterizzato dalle dimensioni compatte e dall'ala dritta dal notevole allungamento. L'inizio della guerra di Corea rese impellente l'esigenza da parte della marina militare statunitense di dotarsi velocemente del modello, per cui il 30 giugno 1950 venne emesso un contratto di fornitura per due prototipi XS2F-1 pi\u00f9 altri 15 esemplari di serie S2F-1. Il programma di sviluppo riusc\u00ec a realizzare il primo esemplare alla fine del 1952 che venne portato in volo per la prima volta il 4 dicembre dello stesso anno. Le prove di volo confermarono la bont\u00e0 del progetto aggiudicando definitivamente alla Grumman i futuri contratti di fornitura.\nSuccessivamente vennero introdotte due sottoversioni, designate inizialmente WF Tracer (AEW) e TF Trader (trasporto) e che vennero cambiate in E-1 Tracer e C-1 Trader nella standardizzazione delle convenzioni di nomenclatura introdotta nelle forze armate statunitensi nel 1962.\nL'S-2 venne soprannominato scherzosamente \"Stoof\" (da S-two-F) dai suoi equipaggi militari mentre il derivato E-1 Tracer, grazie al suo grande \"radome\" superiore, venne ribattezzato con il gioco di parole \"stoof with a roof.\" (stoof con il tetto).\nLa Grumman produsse un totale di 1\u00a0185 Tracker mentre altri 99 esemplari, che assunsero la designazione CS2F, vennero realizzati su licenza in Canada dalla de Havilland Canada. I modelli di produzione statunitense vennero venduti a numerose nazioni tra le quali Australia, Giappone, Italia e Taiwan.\nImpiego operativo.\nIl primo reparto che ricevette il nuovo modello fu il VS-26 nel febbraio 1954.\nUtilizzatori.\nCivili.\nMolti dei Tracker ritirati dal servizio operativo vennero venduti ad aziende private per incarichi di lotta aerea antincendio. Alcuni di questi vennero ricondizionati ed equipaggiati con nuovi motori turboelica."}
{"id": "519098", "revid": "363629", "url": "https://it.wikipedia.org/wiki?curid=519098", "title": "Resine", "text": ""}
{"id": "519100", "revid": "120083453", "url": "https://it.wikipedia.org/wiki?curid=519100", "title": "Trasmettitore di Prato Smeraldo", "text": "Il trasmettitore di Prato Smeraldo fu una struttura per la radiotrasmissione in alta potenza su onde corte della Eiar (successivamente Rai), situata a Roma in via di Tor Pagnotta 360 subito dopo il trasmettitore di Santa Palomba.\nIl primo trasmettitore di tale impianto entr\u00f2 in esercizio nel 1930.\nOltre alla RAI sullo stesso territorio, usufruendo in parte delle stesse antenne, dagli anni cinquanta ha fatto servizio un impianto ad onde corte del Ministero delle poste e delle telecomunicazioni riprendendo la funzione che era stata del Centro Radio di Coltano dopo la sua distruzione da parte dei tedeschi nel 1944. Il primo direttore di questi impianti \u00e8 stato Narciso Baroni. La ricevente di Prato Smeraldo del Ministero delle Poste e Telecomunicazioni era a Tor San Giovanni Roma.\nPrato Smeraldo sub\u00ec, durante la guerra, numerose spoliazioni. Un trasmettitore fu trasferito alla stazione di Busto Arsizio (dove fu protagonista della stagione di Radio Busto Libera) mentre altri vennero asportati dai tedeschi nonostante la resistenza dei militari italiani nei giorni seguenti l'armistizio, tra i quali si distinse Nunzio Incannamorte. Nel dopoguerra l'impianto fu ricostruito per servire sia le comunicazioni postali che le trasmissioni di Rai Internazionale.\nIl 30 settembre 2007 il centro di Prato Smeraldo ha interrotto le trasmissioni in seguito alla chiusura dei programmi per l'estero di Rai International.\nAttualmente l'area e gli immobili sono in via di dismissione. Le numerose torri sono state smantellate nel giro di pochi giorni durante la prima met\u00e0 di giugno 2013. Solo la torre pi\u00f9 orientale non \u00e8 stata smantellata in quanto utilizzata da diversi anni come supporto per antenne della telefonia cellulare. Nelle vicinanze di questa torre se ne trova una seconda, pi\u00f9 piccola, anch'essa utilizzata per la telefonia cellulare, che non faceva parte del sistema trasmittente ad onde corte originario.\nAlcuni trasmettitori presenti a Prato Smeraldo all'atto della chiusura dell'impianto sono stati smontati e in parte riutilizzati nel centro trasmittente della Radio Vaticana a Santa Maria di Galeria."}
{"id": "519102", "revid": "7336", "url": "https://it.wikipedia.org/wiki?curid=519102", "title": "Resina fenolica", "text": ""}
{"id": "519105", "revid": "599013", "url": "https://it.wikipedia.org/wiki?curid=519105", "title": "Centro trasmittente di Monte Mario", "text": "Il centro trasmittente di Monte Mario a Roma \u00e8 la pi\u00f9 antica postazione di diffusione di segnale radiotelevisivo d'Italia.\nAttiva dal e operativa dal , si trova in via Alberto Cadlolo, nel quartiere Trionfale, sulla collina di Monte Mario.\nSul traliccio ivi presente, di propriet\u00e0 di Rai Way, sono ospitati i ripetitori di Rai, Mediaset, Persidera e diverse radio e televisioni locali.\nStoria.\nLa costruzione del centro di trasmissione si deve all'iniziativa dell'ingegnere Alessandro Banfi, gi\u00e0 artefice nel 1929 delle prime trasmissioni sperimentali televisive in Italia dagli studi di Milano dell'EIAR, che poi sarebbe divenuta Rai nel dopoguerra.\nBanfi, avendo espresso la necessit\u00e0 che l'ente radiofonico di Stato si dotasse di impianti sperimentali per la televisione oltre che quelli regolari per la radiofonia, individu\u00f2 gi\u00e0 nel 1935 in Monte Mario il punto migliore per costruire a Roma una stazione trasmittente.\nNel 1939 il centro fu pronto per le prime trasmissioni sperimentali, che riguardarono la diffusione delle riprese televisive dall'istituendo \"Villaggio balneare\" allestito presso il Circo Massimo capitolino; il 22 luglio l'inaugurazione del Villaggio fu oggetto delle prime immagini televisive diffuse in Italia ed esistono resoconti circa il fatto che i primi segnali emessi dall'antenna trasmettitrice di Monte Mario furono visti da un residente dell'isola di Guernsey, gi\u00e0 noto nel Regno Unito per essere \u00abil pi\u00f9 lontano telespettatore della BBC\u00bb, emittente di Stato britannica che all'epoca gi\u00e0 produceva alcune ore di trasmissione televisiva giornaliera.\nIl Monte Mario fu uno dei sette ripetitori che diffuse su tutto il territorio del Paese il Programma Nazionale (oggi Rai 1), inaugurando ufficialmente l'epoca della televisione in Italia.\nNel 2000 l'impianto fu conferito a Rai Way, la societ\u00e0 del gruppo che ha in carico la rete di trasmissione e diffusione del segnale radiotelevisivo in Italia.\nA fine 2007, a seguito di un accordo con Elettronica Industriale, Telecom Italia Media Broadcasting e altri soggetti, Rai Way concentr\u00f2 nel proprio centro di trasmissione a Monte Mario la diffusione dei segnali di Mediaset, LA7 e Radio Radicale al fine di ridurre le infrastrutture di trasmissione nella zona.\nDal , a seguito del completo \"switch-off\" del segnale video analogico nel Lazio, il centro trasmittente di Monte Mario diffonde solo segnale digitale."}
{"id": "519107", "revid": "3791", "url": "https://it.wikipedia.org/wiki?curid=519107", "title": "Res\u00ecna", "text": ""}
{"id": "519111", "revid": "125401572", "url": "https://it.wikipedia.org/wiki?curid=519111", "title": "Citro\u00ebn C2", "text": "La Citro\u00ebn C2 \u00e8 una piccola autovettura prodotta dal 2003 al 2009 dalla Casa francese Citro\u00ebn.\nStoria.\nGenesi.\nCon la nascita della Citro\u00ebn C3, nel 2002, si era riusciti a trovare una sostituta alla Citro\u00ebn Saxo a 5 porte, modello di grande successo nella seconda met\u00e0 degli anni novanta, ma che cominciava a far sentire il peso degli anni, specie per quanto riguardava le normative di sicurezza ed antinquinamento, le quali nel frattempo erano via via divenute sempre pi\u00f9 severe, senza contare che il suo look, seppur ancora accattivante, cominciava a mostrare anch'esso i segni degli anni. Ma la \"Saxo\" rimase comunque in listino, almeno nella versione a 3 porte, per sostituire la quale, invece, si decise di realizzare un modello a s\u00e9, sempre sulla base della C3.\nGi\u00e0 nel 2002 erano filtrate le prime indiscrezioni riguardanti una versione a 3 porte della C3, una versione meno elegante e pi\u00f9 grintosa che non facesse rimpiangere le versioni pi\u00f9 brillanti della \"Saxo\". Fra l'altro, tra i programmi della Casa francese per la futura piccola a 3 porte, ve ne erano alcuni dedicati proprio all'attivit\u00e0 sportiva. Per questi motivi, nel marzo del 2003, al Salone di Ginevra fu presentata la concept \"C2 Sport\", praticamente una C2 gi\u00e0 in versione definitiva, ma con carrozzeria bombata oltre misura, per mostrare al pubblico quali fossero i programmi sportivi della Casa del \"double chevron\" per gli anni seguenti.\nDebutto.\nLa presentazione vera e propria della \"C2\" avvenne nel maggio del 2003, a Malaga, in concomitanza con la presentazione di un'altra Citro\u00ebn, la \"C3 Pluriel\".\nLa produzione della piccola Citro\u00ebn cominci\u00f2 nello stabilimento di Aulnay-sous-Bois, dove fino a pochissimo tempo prima venivano assemblate la \"Saxo\" e la \"cugina\" 106.\nLa commercializzazione venne invece avviata nel novembre del 2003.\nDesign.\nSulle prime, la C2 appare pi\u00f9 goffa nelle linee, ma \u00e8 solo un'apparenza, dal momento che \u00e8 stata in grado invece di dimostrarsi una degna erede di Saxo e AX, anche dal punto di vista stilistico. Le motivazioni che potrebbero far storcere inizialmente il naso stanno nella sua linea, pi\u00f9 monovolume che non quella della Saxo, con corpo vettura pi\u00f9 alto. In realt\u00e0, le forme cos\u00ec particolari della C2 sono state accuratamente studiate per sposare pi\u00f9 stili diversi in una sola vettura e accontentare quindi pi\u00f9 tipologie di clientela. Alla linea quasi da monovolume si mescolano infatti anche quelle caratteristiche da vettura \"cattiva\" e votata alla sportivit\u00e0 che sono per esempio i passaruota sporgenti, anche nelle versioni di cilindrata pi\u00f9 bassa, i paraurti molto compatti che danno un'aria di robustezza all'insieme. Tipico \u00e8 il frontale massiccio, dal deciso taglio curvilineo, se visto lateralmente, e dotato di grandi fari quadrangolari. Altra caratteristica si ritrova nella vista laterale, dove \u00e8 molto particolare la discontinuit\u00e0 tra la profilatura dei finestrini anteriori e quella dei finestrini posteriori, ma anche il disegno dei passaruota dal disegno bombato. Queste ultime caratteristiche vanno a conferire maggior sportivit\u00e0 alla linea. I modelli di maggior cilindrata sono dotati di piccole appendici aerodinamiche supplementari e di cerchi maggiorati, che tendono a conferire ancor maggiore sportivit\u00e0 alla vettura. A proposito di cerchi, si parte dalla misura da 14 pollici per le versioni di base, fino alla misura da 16 pollici per le versioni pi\u00f9 spinte. La coda, quasi verticale, \u00e8 caratterizzata invece da fari posteriori, appuntiti e sviluppati verso l'alto, donano un look inconfondibile alla parte posteriore.\nL'abitabilit\u00e0 interna della C2 era forse il punto pi\u00f9 debole della vettura, ma era gi\u00e0 noto che non si trattava di un aspetto a cui si era dato particolare peso in fase di progettazione, poich\u00e9 nella C2 era prevalente l'aspetto emozionale piuttosto che quello pratico. In ogni caso, plancia e sedili erano caratterizzati da un design giovanile ed allegro, con inserti in colori vivaci e numerosi vani portaoggetti.\nMeccanica e motorizzazioni.\nLa C2 condivide la base meccanica con la C3, della quale, come si \u00e8 gi\u00e0 detto, costituisce la variante a 3 porte. Lo schema delle sospensioni prevede la classica soluzione MacPherson con montante telescopico all'avantreno, mentre il retrotreno \u00e8 a ruote interconnesse, con braccio longitudinale. L'impianto frenante \u00e8 di tipo misto, vale a dire con dischi all'avantreno e tamburi al retrotreno. Le versioni pi\u00f9 ricche montavano per\u00f2 quattro dischi, di cui quelli anteriori autoventilanti, pi\u00f9 l'ABS.\nLa gamma motori al debutto era composta da:\nPer quanto riguarda la trasmissione, quasi tutta la gamma era prevista con un cambio manuale a 5 marce. La 1.6 era prevista per\u00f2 inizialmente solo con un cambio automatico SensoDrive, una sorta di commutatore di modalit\u00e0 cambio, da manuale a robotizzato, dotato di 5 rapporti. La 1.4 era disponibile a scelta con un cambio o con l'altro.\nAllestimenti.\nAl suo esordio, la C2 era disponibile in diversi allestimenti:\nLa dotazione di serie non era molto ricca, ma comprendeva comunque il doppio airbag frontale e gli airbag laterali. Inoltre, tutte le versioni previste al debutto offrivano di serie: chiusura centralizzata, correttore assetto fari, divano posteriore sdoppiabile, volante regolabile e cinture di sicurezza con pretensionatore. L'ABS era di serie su tutta la gamma tranne che per le versioni con motore 1.1, mentre il climatizzatore era di serie solo per gli allestimenti \"Elegance\" ed \"Exclusive\".\nEvoluzione.\nNel 2004 venne introdotta la versione sportiva, ossia la C2 VTS, con motore 1.6 16v portato a 122 CV. Nello stesso anno fu proposta la C2 GT, versione a tiratura limitata di 2.500 pezzi, con motore benzina 1600 16v 110 CV, caratterizzata da un look molto corsaiolo, grazie ai cerchi verniciati in bianco, che spiccano sulla carrozzeria, disponibile nelle tinte rosso, blu, grigio-argento e nero. Ed ancora nel 2004, il cambio robotizzato SensoDrive fu proposto a richiesta anche in abbinamento con il motore 1.4 HDi.\nNel mese di ottobre 2005 la C2 fu sottoposta ad un lievissimo restyling, con pochissime modifiche di dettaglio, esteticamente e negli interni. Venne introdotto anche l\u2019allestimento \u201cBatman\u201d realizzato in edizione limitata per pubblicizzare il film \"Batman Begins\".\nNel 2006 con la vittoria del mondiale WRC per il terzo anno consecutivo con la Xsara WRC \u00e8 stata presentata con tiratura limitata la C2 VTS by LOEB edition. Il motore \u00e8 sempre il 1600 16v 125 CV carrozzeria disponibile in colore rosso ufficiale di Citroen Sport e in nero. Per identificare questo modello \u00e8 stata fissata una targhetta sotto lo specchietto retrovisore del lato conducente su cui \u00e8 impresso il numero progressivo di questa serie speciale. Gli interni hanno subito un leggero restyling in chiave hi-tech, con particolari cromati, come la leva del cambio e le bocchette d'aerazione, e nuovi rivestimenti per la selleria, realizzata in alcantara con inserti e ricami in rosso. Il volante \u00e8 stato rivestito in pelle mentre non poteva mancare, come nella VTS di serie, una pedaliera racing in alluminio. Sempre nel 2006, viene lanciata la versione con motore 1.4 16v da 88 CV, con cambio robotizzato a 5 rapporti e dispositivo Stop&amp;Start.\nIl 2007 ha visto l'ingresso in listino della \"C2 1.6 HDi\", con motore 1.6 turbodiesel common rail da 109 CV.\nUn secondo e pi\u00f9 marcato restyling, evidente soprattutto nello scudo paraurti anteriore ridisegnato e pi\u00f9 aggressivo, si \u00e8 avuto nel novembre del 2008, quando la carriera della piccola Citro\u00ebn era oramai in piena fase calante. Per l'occasione, la gamma fu rivista con l'introduzione delle versioni \"Airdream\", non previste per i motori 1.4 monoalbero e 1.6 bialbero VTS. le versioni \"Airdream\" erano dotate di leggeri affinamenti ai motori, in modo da migliorare leggermente consumi ed emissioni nocive. Inoltre, il 1.6 SensoDrive fu tolto dal listino. Nello stesso anno fu presentata la \"C2 VTS Supersprint\", creata in collaborazione con l'omonimo produttore di scarichi sportivi. In questa versione \u00e8 stato installato uno specifico impianto di scarico sportivo a doppia uscita distanziata. Particolari estetici come fari posteriori trasparenti, cerchi in lega bianchi con \u201cChevron\u201d rosso e strisce adesive bianche lungo tutta la carrozzeria che pu\u00f2 essere richiesta solo in tre colori, Rosso Aden, Nero Onyx e Blue Grand Pavois. Questa versione rispetto alla VTS base \u00e8 stata venduta a un sovrapprezzo di 850 EURO.\nNel 2009 fu presentata la C2 VTS by Sparco vettura con accessori livree e materiali forniti da Sparco, mentre i cerchi in lega leggera da OZ. La particolarit\u00e0 di questa C2 \u00e8 data appunto dall'allestimento personalizzato interamente a partire dai suggerimenti dei lettori della rivista EVO. Infine al My Special Car Show 2008 la casa francese presenta due C2: la C2 Dragon, con un'eccentrica livrea lilla metallizzata su base motorizzazione diesel C2 VTS 1.6 HDi FAP da 110 CV e la C2 1587 Brutale affiancata dall'omonima moto MV Agusta. Quest'ultima esteticamente \u00e8 caratterizzata dalla livrea sportiva bianco perla-rosso-nero, per gli interni, ha i sedili in alcantara nera con dettagli di cuciture rosse, schienali con il logo Brutale e particolari del cruscotto battitacco ad effetto fibra di carbonio. Rispetto alla C2 Dragon La C2 1587 Brutale \u00e8 stata realizzata solamente con motorizzazione benzina 1.6 VTS 16v da 125 CV con scarico a doppia uscita.\nLa C2 esce di produzione nel novembre del 2009 e sparisce dai listini della Casa francese nel marzo del 2010 non pi\u00f9 sostituita da alcun modello (ma la Citro\u00ebn DS3 pu\u00f2 essere considerata la sua erede illegittima).\nRiepilogo caratteristiche.\nDi seguito vengono mostrate le caratteristiche delle varie versioni previste per la gamma della \"C2\". I prezzi riportati si riferiscono al livello di allestimento pi\u00f9 basso ed al momento del debutto nel mercato italiano.\nLa Citro\u00ebn C2 in Cina.\nPer il solo mercato cinese, \u00e8 stata riservata una C2 molto particolare, poich\u00e9 si tratta in pratica di una Peugeot 206, ma con il frontale completamente rivisto in chiave Citro\u00ebn, e simile per esempio a quello utilizzato per la Citro\u00ebn C4, con il logo del \"double chevron\" che si estende per tutta la larghezza del muso, in modo da formare una vera e propria calandra. Anche la parte posteriore \u00e8 stata sensibilmente ristilizzata. Tale modello \u00e8 stato introdotto nel settembre 2006: tale stretta derivazione da una Peugeot di grandissima diffusione riporta alla mente la stretta parentela, negli anni settanta, tra la Peugeot 104 a 3 porte e la Citro\u00ebn LN. Nel caso della C2, si tratta per\u00f2 di un modello destinato al solo mercato locale e costruito a Wuhan, nello stabilimento della Dongfeng Peugeot-Citro\u00ebn Automobiles, dove gi\u00e0 vengono assemblati altri modelli derivati dalla normale produzione dei due marchi PSA.\nSi \u00e8 scelto di basarsi sul corpo vettura della 206 perch\u00e9 la C2 europea non \u00e8 stata giudicata adatta, nelle linee, ad un mercato come quello cinese, ed inoltre perch\u00e9 sarebbe stato pi\u00f9 facile e meno oneroso basarsi su una scocca gi\u00e0 impiegata nello stabilimento di Wuhan per la produzione di altri modelli. Due sono i motori disponibili per la C2 cinese, entrambi a benzina ed entrambi della famiglia TU: il 1.4 da 75 CV ed il 1.6 16v dalla potenza leggermente ribassata (da 109 a 106 CV). Il cambio \u00e8 normalmente a 5 marce, ma in alternativa \u00e8 disponibile una cambio automatico a 4 rapporti.\nPrototipi derivati.\nSbarro Espera C2 V6.\nIn occasione del salone di Ginevra 2005, la carrozzeria Sbarro present\u00f2 al pubblico una concept car ad alte prestazioni denominata Sbarro Espera C2 V6, che era dotata di un propulsore 3,0 litri V6 in posizione centrale dalla potenza di 220 cv gestito da un cambio manuale a cinque rapporti. L'aerodinamica fu migliorata con un nuovo body kit e la sezione posteriore venne costruita in blocco unico in modo tale che potess essere completamente aperta per accedere pi\u00f9 facilmente all'unit\u00e0 propulsiva. Gli interni sono stati resi pi\u00f9 sportivi e sono stati introdotti nuovi cerchi sportivi in lega da 18 e 19 pollici. L'impianto frenante era costituito da due freni a disco posti anteriormente. Per contenere il peso l'intero corpo vettura era stato realizzato in fibra di vetro."}
{"id": "519114", "revid": "6923", "url": "https://it.wikipedia.org/wiki?curid=519114", "title": "Deutsche Reichsbahn (Germania Est)", "text": "La Deutsche Reichsbahn (acronimo DR) era una compagnia ferroviaria tedesca.\nFondata nel 1923 come compagnia statale dell'allora Repubblica di Weimar, divenne nel 1949, con la divisione della Germania, la compagnia statale della Repubblica Democratica Tedesca.\nStoria.\nLa nascita della DR risale al 1920, ai tempi della Repubblica di Weimar. L'originaria designazione Deutsche Reichseisenbahnen venne mutata in DRG (\"Deutsche Reichsbahn-Gesellschaft\", Compagnia delle Ferrovie Imperiali Tedesche) e in DR (Deutsche Reichsbahn) nel 1937, denominazione mantenuta, nel dopoguerra, dalla zona di occupazione sovietica e dalla successiva (dal 1949) Repubblica Democratica Tedesca. Poich\u00e9 quest\u2019ultima non venne riconosciuta da molti stati, per continuare a garantire il funzionamento delle ferrovie nazionali, paradossalmente venne posta in essere una finzione giuridica con il vincolo di mantenere la denominazione che vigeva dalla fondazione dell'azienda, sebbene il termine 'Reichesbahn' non si addiceva a una nazione che aveva fatto dell\u2019oblio al passato regime nazista e imperiale uno dei suoi obbiettivi politici precipui.\nNella Repubblica Federale, invece, venne fondata la nuova Deutsche Bundesbahn (DB). Faceva eccezione la situazione di Berlino, dove l'intera rete, anche nei settori occidentali, era di competenza della DR.\nIn seguito alla riunificazione tedesca si \u00e8 resa necessaria un'imponente opera di coordinamento fra le due reti. Infine, nel 1994, la DR \u00e8 confluita, insieme alla DB, nella nuova Deutsche Bahn.\nOrganizzazione.\nLa DR era un'azienda statale, direttamente controllata dal Ministero dei Trasporti della Repubblica Democratica Tedesca (\"Ministerium f\u00fcr Verkehr der DDR\").\nDal novembre 1959 al novembre 1989 il Ministro dei Trasporti occupava anche il posto di \"Generaldirektor\" della DR. La sede centrale si trovava a Berlino Est, al numero 33 di Vo\u00dfstra\u00dfe.\nL'azienda era divisa in otto direzioni regionali, con sede a Berlino (Est), Cottbus, Dresda, Erfurt, Greifswald, Halle, Magdeburgo e Schwerin.\nLa Mitropa offriva i servizi di ristorazione, sia a bordo dei treni, sia nelle stazioni.\nLa DR era l'azienda che contava pi\u00f9 lavoratori nella Repubblica Democratica Tedesca.\nServizi passeggeri.\nLa DR offriva un servizio molto economico e capillare, ma i treni erano sempre molto affollati e lenti, le linee spesso antiquate e prive di manutenzione. Inoltre, i convogli merci e militari (molto frequenti) avevano la precedenza su quelli passeggeri, peggiorando cos\u00ec la situazione. Eccezioni erano i treni rapidi (\"St\u00e4dteexpress\") e i servizi di \"S-Bahn\". Questi ultimi vennero sviluppati, sull'esempio berlinese, nelle citt\u00e0 di Dresda, Erfurt, Halle, Karl-Marx-Stadt (oggi Chemnitz), Lipsia, Magdeburgo e Rostock.\nTreni passeggeri internazionali.\nA causa della presenza della \"cortina di ferro\", i collegamenti internazionali erano rivolti principalmente ai paesi dell'Europa Orientale e la Scandinavia.\ni servizi di prestigio sulle medie percorrenze erano espletati con complesso automotore VT 18.16, \nAltri collegamenti internazionali degni di nota, ma senza nome, erano\nInterexpre\u00df.\nEra una rete di treni di qualit\u00e0 che collegavano le principali citt\u00e0 del blocco sovietico, assimilabile, come tipologia di servizio, agli Eurocity nell'Europa occidentale. Gli IEx sono stati soppressi nel 1991 in seguito ai mutamenti politici avvenuti in Europa Orientale e la relativa apertura delle frontiere; come per gli St\u00e4dteexpre\u00df e i treni rapidi, alcuni nomi sono stati mantenuti dalle relazioni Eurocity/Intercity/Euronight sulle stesse tratte.\nGli IEx operati dalle DR erano 5:\nSt\u00e4dteexpre\u00df.\nI treni della categoria \"St\u00e4dteexpre\u00df\" erano i treni in servizio domestico pi\u00f9 veloci e prestigiosi e collegavano Berlino con le principali citt\u00e0. Introdotti nell'autunno del 1976, erano caratterizzati da una livrea dedicata arancio (cassa)-beige (fascia dei finestrini). Ogni treno aveva in composizione vetture di 1\u00aa e 2\u00aa classe (in proporzioni quasi identiche) e una vettura ristorante-buffet gestita dalla compagnia Mitropa. Le locomotive, diesel o elettriche, alle quali erano affidati questi treni erano le pi\u00f9 veloci del parco DR: la diesel 132 \"Ljudmila\" e la elettrica 243. Tutti i treni \"St\u00e4dteexpre\u00df\" avevano un nome che li faceva uscire dall'anonimato.\nI servizi St\u00e4dteexpre\u00df sono terminati nel 1990 e il materiale rotabili \u00e8 stato impiegato per treni espressi (D-zug) mantenendo per\u00f2 la livrea originale\nLa S-Bahn di Berlino Ovest.\nLe DR gestirono la \"S-Bahn\" di Berlino anche nei settori occidentali della citt\u00e0.\nIn seguito all'erezione del Muro, il 13 agosto 1961, molti berlinesi dell'Ovest iniziarono un'opera di boicottaggio della \"S-Bahn\" per danneggiare economicamente le autorit\u00e0 orientali.\nDopo lo sciopero degli impiegati delle DR di Berlino Ovest nel 1980, il servizio fu fortemente ridotto, e sospeso su gran parte della rete. Nel 1984, in seguito ad un accordo, la gestione della \"S-Bahn\" di Berlino Ovest pass\u00f2 alla BVG, che la mantenne fino al 1994. Da quella data l'intera \"S-Bahn\" berlinese \u00e8 gestita da un'apposita societ\u00e0 (\"S-Bahn Berlin GmbH\"), controllata dalla Deutsche Bahn.\nLivree.\nDal 1950 al 1969 le locomotive da manovra diesel erano rosso orientale, le locomotive elettriche verde abete, come le carrozze passeggeri. Le vetture ristorante e i vagoni letto erano in livrea rossa con filetti oro.\nDal 1970 al 1990 le locomotive diesel ed elettriche da linea, erano rosso orientale mentre quelle da manovra erano arancio. Le vetture passeggeri ordinarie erano verde (cassa) beige (fascia dei finestrini) capriolo (tetto), mentre il materiale St\u00e4dteexpre\u00df (incluse le vetture buffet) erano arancio (cassa)-beige (fascia dei finestrini) capriolo (tetto). Le vetture ristorante e i vagoni letto mantennero la livrea rossa con filetti arancio od oro.\nElettrificazione.\nNei primi anni del dopoguerra, le poche linee gi\u00e0 elettrificate della DR vennero deelettrificate, per inviare gli impianti in Unione Sovietica come riparazioni di guerra. Solo dal 1955 fu possibile la rielettrificazione di alcune linee, a partire dalle zone di Lipsia e Halle, dove il traffico era pi\u00f9 intenso.\nNegli anni sessanta e settanta, per\u00f2, l'opera di elettrificazione procedette a rilento, perch\u00e9 la trazione Diesel era pi\u00f9 conveniente, grazie ai combustibili venduti dall'Unione Sovietica alla RDT a prezzi molto convenienti. Negli anni ottanta, invece, venuta a cessare questa vendita a prezzi vantaggiosi, l'opera di elettrificazione procedette con maggiore rapidit\u00e0, fino a toccare, nel 1984, l'allora stazione centrale di Berlino-Lichtenberg.\nL'ultima locomotiva a vapore fu dismessa il 28 maggio 1988.\nPioniereisenbahnen.\nLe \"ferrovie dei pionieri\", comuni in tutti il mondo socialista, avevano lo scopo di indirizzare i bambini agli studi tecnici nel campo delle ferrovie e dei trasporti.\nQueste ferrovie erano gestite dai bambini particolarmente meritevoli a scuola e dai giovani pionieri, mentre la guida dei treni era affidata al personale delle DR; lo scartamento era differente: 600\u00a0mm (Berlino, Bernburg, Cottbus, Gera, Halle (Saale), G\u00f6rlitz, Plauen, Karl-Marx-Stadt-Chemnitz), 500\u00a0mm (Vatterode) 381\u00a0mm (Dresda e Lipsia). La trazione era diesel o vapore. Dal 1990, in seguito ai profondi mutamenti politici nella Germania Democratica, sono state trasformate in ferrovie da parco, perdendo ogni connotazione ideologico-formativa.\nParco rotabili di trazione prima dell'unificazione con le DB.\nI veicoli di trazione delle Deutsche Reichsbahn sono indicati in accordo con il sistema di numerazione adottato il 1\u00ba luglio 1970.\nDopo la riunificazione tedesca, avvenuta nel 1990, le locomotive, automotrici ed elettomotrici delle DR furono inserite, previa rinumerazione, nel sistema di classificazione delle ferrovie della Germania Ovest Deutsche Bundesbahn (DB) in vigore dal 1\u00ba gennaio 1968, in preparazione della fusione delle due imprese ferroviarie diventata poi effettiva il 1\u00ba gennaio 1994.\nLocomotive a vapore.\nLa numerazione delle locomotive DR corrispondeva alle seguenti caratteristiche:\nDal 1970 sono state introdotte le seguenti sottoclassi per tutte le locomotive, il numero della locomotiva era sempre di quattro cifre:\nLocomotive elettriche.\nAd eccezione del gruppo BR 251 tutte le locomotive erano azionate a 15 kV/16,7\u00a0Hz~."}
{"id": "519122", "revid": "125115513", "url": "https://it.wikipedia.org/wiki?curid=519122", "title": "Mantello (araldica)", "text": "In araldica il mantello \u00e8 simbolo di potest\u00e0 sovrana ed \u00e8 quindi riservato ai membri delle famiglie reali. In casi particolari il suo uso \u00e8 stato concesso anche ad altri nobili, in riconoscimento di particolari meriti. Nella rappresentazione ordinaria il mantello \u00e8 di colore cremisi ed \u00e8 foderato di armellino.\nSecondo il diritto nobiliare il manto \u00e8 un ornamento connesso ai titoli di principe o duca, mentre quello utilizzato da re e imperatori \u00e8 detto \"padiglione\" ed \u00e8 annodato con cordoni dorati. L'elmo da cui muove il manto \u00e8 sempre posto in maest\u00e0.\nIn Italia la casa reale portava diversi tipi di mantelli:"}
{"id": "519124", "revid": "287204", "url": "https://it.wikipedia.org/wiki?curid=519124", "title": "Gaetano Orlando", "text": "Biografia.\nOrlando inizia a giocare a hockey nella squadra della sua scuola a Montr\u00e9al. L'ultimo anno di liceo (1979-80) mette a segno 72 punti in 70 incontri, facendosi notare dai talent scout dei college. Quello di Providence gli offre una borsa di studio, e cos\u00ec Orlando si trasferisce negli Stati Uniti. I \"Providence Friars\" disputano il campionato NCAA. Viene selezionato dalla NHL gi\u00e0 nel 1981, come ottava scelta (164\u00aa assoluta) dei Buffalo Sabres, tuttavia preferisce dedicarsi agli studi prima di passare al professionismo.\nConseguita la laurea in economia d'impresa, Orlando comincia a giocare per il \"farm team\" AHL dei Sabres, i \"Rochester Americans\". Con 15 punti in 11 gare si guadagna la riconferma per l'anno successivo (1984-85). In quella stagione fu anche richiamato in prima squadra, facendo cos\u00ec l'esordio in NHL (9 punti in 11 gare). Nonostante un infortunio al ginocchio subito nel mese di febbraio, i Sabres lo convocano per i play-off. La stagione 1985-86 diventa un titolare a Buffalo, ma la stagione successiva la cosa non si ripete, e Orlando gioca 44 incontri con gli Americans e 27 coi Sabres.\nDiventa ormai chiaro che coi Sabres non c'\u00e8 futuro, e Orlando si trasferisce oltreoceano con la casacca dell'Hockey Club Merano, dove disputa la stagione 1987-88 (salvo il breve ritorno a Rochester per i play-off). Orlando disputer\u00e0 sette stagioni nel campionato italiano di hockey su ghiaccio, con - oltre a Merano - HC Bolzano e HC Devils Milano, vincendo quattro titoli, oltre che un Alpenliga. Al termine della stagione 1993-94 Orlando si trasferisce in Svizzera, dove gioc\u00f2 per quattro anni (1994-98) tra le file del SC Bern(con cui vinse il titolo 1996-97) e uno con l'HC Lugano (con cui vinse il titolo 1998-99), nella Lega Nazionale A. Nel 1997-98 ha disputato i play-off in Italia con l'SG Cortina.\nCon la Nazionale italiana cominci\u00f2 a giocare nel 1990. Col \"Blue Team\" ha disputato i campionati del mondo 1992, 1993, 1994, 1995, 1996, 1997, 1998 e 1999, i mondiali di seconda divisione del 1990 e 1991, e i Giochi olimpici di e .\nAl termine della stagione 1998-99 si ritira dall'hockey giocato ed inizia ad allenare. Gi\u00e0 aveva ricoperto il ruolo di allenatore in seconda/giocatore in nazionale, ma il suo primo incarico saranno le giovanili del \"Rochester Americans\", a cui seguirono gli \"Adirondack IceHawks\" (UHL) e - da allenatore in seconda - gli \"Albany River Rats\" (AHL), coi quali nel 2003 \u00e8 sceso un'ultima volta sul ghiaccio. Dal 2004 \u00e8 entrato nell'organizzazione dei New Jersey Devils come scout. Si allontan\u00f2 poi dal mondo dell'hockey, anche a causa di una rara malformazione cardiaca, che nel 2012 lo ha costretto all'impianto di un cuore artificiale nell'attesa di un trapianto di cuore, avvenuto poi nel febbraio 2013. Dopo l'operazione torn\u00f2 ai Devils, e dal 2017 \u00e8 assistente direttore del settore degli scout dei campionati amatoriali.\nCuriosit\u00e0.\n\u00c8 uno dei pochissimi nazionali italiani ad aver giocato in NHL. Tuttavia Gates non aveva ancora optato per la cittadinanza italiana quando vi gioc\u00f2. Il primo a giocare in NHL sar\u00e0 Mike Rosati, anch'egli italo-canadese."}
{"id": "519125", "revid": "16758", "url": "https://it.wikipedia.org/wiki?curid=519125", "title": "Gates Orlando", "text": ""}
{"id": "519127", "revid": "22475", "url": "https://it.wikipedia.org/wiki?curid=519127", "title": "Disco di Nipkow", "text": "Il disco di Nipkow \u00e8 un dispositivo meccanico a disco che analizza e riproduce le immagini.\nFu inventato il 24 dicembre 1883 da Paul Gottlieb Nipkow. Brevettato nel gennaio seguente, si tratta di un disco analizzatore metallico sul quale sono praticati dei fori disposti a spirale in posizioni progressivamente pi\u00f9 esterne. Facendolo girare, si analizzano le immagini riga dopo riga (praticamente la scansione di linee che ancora esiste sui televisori). Un dispositivo elettrico posto dall'altra parte trasforma le variazioni di luminosit\u00e0 dei fori in impulsi elettrici.\nAllo stesso tempo della ruota con specchi di Lazare Weiller, il disco di Nipkow era uno dei principali sistemi di analisi dell'immagine durante l'era della televisione meccanica.\nA causa delle enormi difficolt\u00e0 pratiche, e soprattutto a causa della mancanza di un adeguato metodo di amplificazione dei segnali elettrici deboli, Nipkow non tenter\u00e0 mai di realizzare praticamente la sua idea. Il sistema di Nipkow fu poi messo in pratica da John Logie Baird nel 1925."}
{"id": "519129", "revid": "287204", "url": "https://it.wikipedia.org/wiki?curid=519129", "title": "Maitrank", "text": "Il Maitrank (\"bevanda di maggio\"), in francese boisson de Mai, \u00e8 una bevanda alcolica tipica di Arlon in Belgio. Data la sua diffusione in aree limitrofe, \u00e8 possibile gustarlo anche nella Lorena, in Germania e Lussemburgo.\nStoria.\n\u00c8 menzionato per la prima volta nell'854 nell'opera del monaco benedettino Wandalbert di Pr\u00fcm (nella Germania occidentale).\nCome si produce.\nQuesta specialit\u00e0 si ottiene dalla macerazione, in un vino bianco della Moselle, del fiore \"Galium odoratum\", a cui si aggiungono zucchero e spicchi di arancia. Inoltre, per arrestare la fermentazione, si aggiunge del cognac.\nGusto e profumo.\nPresenta il caratteristico gusto e profumo del sottobosco fresco.\nQuando e come si consuma.\nIl Maitrank va consumato preferibilmente come aperitivo e nel dopocena. Pu\u00f2 essere usato anche per realizzare granite."}
{"id": "519130", "revid": "125787288", "url": "https://it.wikipedia.org/wiki?curid=519130", "title": "ESCP Business School", "text": "L'ESCP Business School o ESCP (in precedenza \"\u00c9cole sup\u00e9rieure de commerce de Paris\") \u00e8 una \"business school\" fondata a Parigi nel 1819. La scuola attraverso conseguenti fusioni con altre scuole come EAP e Novancia e \"partnership\" locali (Universit\u00e0 di Torino, Kozminsky University) si \u00e8 sviluppata fino a sei campus europei: Berlino, Londra, Madrid, Parigi, Torino e Varsavia ed \u00e8 riconosciuta della Camera di commercio e dell'industria di Parigi. Nel 2018 \u00e8 stata riconosciuta dal Ministero dell\u2019Istruzione, dell\u2019Universit\u00e0 e della Ricerca quale Universit\u00e0 straniera in Italia. Rientra nel 5% delle \"business school\" con triplo accreditamento AACSB, EQUIS e AMBA.\nStoria.\nESCP.\nL'ESCP fu creata il 1\u00ba dicembre 1819 con il nome \"\u00c9cole Sp\u00e9ciale de Commerce et d'Industrie\" da un gruppo d'industriali e di economisti sotto la guida di Vital Roux e di Jean-Baptiste Say, nello scopo di accompagnare la rivoluzione industriale. L'idea era quella di creare una scuola dove la pedagogia fosse costruita attorno a simulazioni e casi pratici, la cui difficolt\u00e0 andava aumentando nel corso della formazione. Conseguentemente, il programma pedagogico dell'ESCP comprendeva ai suoi inizi un insegnamento generale di scrittura, di lingue straniere, di aritmetica e geografia. Solo dopo venivano le lezioni di materie di specializzazione: contabilit\u00e0, gestione dei bilanci, usi e costumi del commercio. Inoltre, esercizi e lavori pratici erano ricorrenti al fine di essere il pi\u00f9 vicino possibile alla realt\u00e0 pratica. Ad esempio, dopo aver appreso le tecniche fondamentali del commercio, gli allievi dovevano confrontarsi in una simulazione con i problemi legati alla gestione di un negozio con vari punti vendita e vari prodotti.\nLa scuola, situata all'H\u00f4tel de Sully nel IV \"arrondissement\" di Parigi, diffondeva nella Francia dell'epoca i principi dell'economia politica e della libert\u00e0 commerciale. Nei testi fondatori dell'ESCP, \u00e8 possibile ritrovare un'ambizione patriottica dovuta al fatto di essere uno strumento di sviluppo economico del paese nei confronti degli avversari, dapprima il Regno Unito, la Germania in seguito.\nI due primi direttori, Brodart e Legret, erano dei commercianti di seta. Nel 1830 fu adottato il nome \"\u00c9cole Sup\u00e9rieure de Commerce\" e, otto anni dopo, la scuola lasci\u00f2 i suoi locali originali per installarsi al 102, rue Amelot, nell'XI \"arrondissement\".\nDurante un XIX secolo tumultuoso e tormentato, i direttori successivi (commercianti, alti funzionari o professori) seppero conservare lo spirito d'indipendenza dell'ESCP. Citiamo, fra i pi\u00f9 illustri, Adolphe Blanqui, direttore dal 1830 al 1854. Discepolo di Jean-Baptiste Say, acceler\u00f2 lo sviluppo della scuola investendo capitali personali, scuola che dovette traslocare per ben due volte in due anni per far fronte all'aumento del numero dei suoi studenti.\nDal 3 ottobre 1898, ESCP si \u00e8 installata al 79, avenue de la R\u00e9publique, nell'XI \"arrondissement\" di Parigi.\nNel 1973, un nuovo edificio di sei piani (\"B\u00e2timent 2\") fu inaugurato in seno al campus.\nNel 2003, la CCIP ha comprato i locali del \"Centre chirurgical Paris Est\" situati all'81 avenue de la R\u00e9publique, adiacenti agli edifici situati al 79.\nNel gennaio 2017, la scuola ha fuso il suo programma Bachelor con Novancia Business School e conseguentemente acquisito definitivamente un nuovo campus aggiuntivo a Parigi nel quartiere di Montparnasse. L'edificio apparterr\u00e0 alla Novancia Business School fino alla sua completa cessione e assorbimento da parte di ESCP, prevista per il 2018.\nEAP.\nL'EAP \"\u00c9cole europ\u00e9enne des affaires\" fu creata nel 1973 per iniziativa della CCIP. Sin dagli inizi, il modello di formazione dell'EAP si articolava nell'universo europeo. Fondato sul principio della formazione transnazionale, EAP disponeva inizialmente di tre campus in Europa (Parigi, Oxford e D\u00fcsseldorf). EAP fu la prima Grande \u00c9cole a rilasciare una doppia-laurea europea: la laurea francese Grande \u00c9cole EAP e la laurea tedesca Diplom Kaufmann/frau.\nNel 1985, su richiesta del governo tedesco, il campus di D\u00fcsseldorf si spost\u00f2 a Berlino e nel 1987, fu inaugurato un quarto campus a Madrid.\nIl modello precursore dell'EAP \u00e8 parte integrante delle fondamenta sulle quali riposa oggi la scuola: la visione, la struttura e l'identit\u00e0 transnazionale europea sono l'eredit\u00e0 di cui ha fatto tesoro l'attuale ESCP Business School.\nFusione ESCP-EAP.\nNel 1999, l'ESCP e l'EAP si fondono nell'ESCP-EAP European School of Management per iniziativa della Camera di Commercio di Parigi alla quale appartengono le due scuole. A fusione completata, il 9 aprile 2009, la direzione ha optato per una nuova identit\u00e0: il nome di ESCP Europe. Verso la fine del 2019, in occasione del bicentenario della fondazione, la scuola assume la nuova denominazione: ESCP Business School."}
{"id": "519132", "revid": "17351", "url": "https://it.wikipedia.org/wiki?curid=519132", "title": "McDonnell F-3H Demon", "text": ""}
{"id": "519133", "revid": "486946", "url": "https://it.wikipedia.org/wiki?curid=519133", "title": "Melania G. Mazzucco", "text": ""}
{"id": "519137", "revid": "36426", "url": "https://it.wikipedia.org/wiki?curid=519137", "title": "Niccol\u00f2 da Tolentino", "text": ""}
{"id": "519141", "revid": "110157", "url": "https://it.wikipedia.org/wiki?curid=519141", "title": "L\u00fcderitz", "text": "L\u00fcderitz (antico nome portoghese: Angra Pequena, \"piccola insenatura\"; dal 1487 al 1883) \u00e8 una cittadina situata nel sud ovest della Namibia di 12\u00a0500 abitanti. \u00c8 chiamata la \"Monaco del deserto\" (\"M\u00fcnchen in der W\u00fcste\") per le sue strutture d'arte tipicamente bavarese.\nQua nacque il politico Anton Lubowski.\nGeografia.\nLa cittadina sorge lungo la costa atlantica e pi\u00f9 precisamente sulle rive della poco profonda baia di L\u00fcderitz. A est, la citt\u00e0 \u00e8 circondata dal deserto, mentre a sud si estende il solitario Sperrgebiet.\nStoria.\nI primi insediamenti di cui si ha notizia risalgono al 1487 quando Bartolomeo Diaz arriv\u00f2 in questa terra.\nNel 1886 le venne attribuito il nome dal commerciante di tabacco Adolf L\u00fcderitz, che aveva iniziato la penetrazione coloniale tedesca nella regione africana occidentale partendo proprio dalla baia di Angra Pequena, da lui acquistata da un capo locale tre anni prima. Attratto dalla prospettiva di ricchi giacimenti di metalli preziosi, non fu fortunato nella sua ricerca e dopo la sua morte e la cittadina sub\u00ec un enorme crisi per poi risollevarsi grazie alla pesca.\nDurante le guerre herero, la prospiciente Shark Island ospit\u00f2 l'omonimo campo di concentramento, nel quale furono rinchiusi migliaia di individui - uomini, donne e bambini - appartenenti alle popolazioni herero e nama. Fu principalmente colonizzata dai tedeschi, in seguito dagli inglesi e dai boeri."}
{"id": "519143", "revid": "1632387", "url": "https://it.wikipedia.org/wiki?curid=519143", "title": "Bill Frisell", "text": "\u00c8 considerato uno dei chitarristi pi\u00f9 rappresentativi della sua generazione. Nei dischi a suo nome, come nelle collaborazioni con altri musicisti, ha spaziato tra i pi\u00f9 diversi generi e stili.\nBiografia.\nFrisell \u00e8 nato a Baltimora, Maryland. Ha passato la gran parte della sua giovinezza nella zona di Denver in Colorado dove ha studiato musica alla University of Northern Colorado. Ha poi studiato alla Berklee College of Music di Boston e con Jim Hall, che avr\u00e0 una grande influenza sul suo stile.\nLa carriera da professionista inizia nel 1979 quando Pat Metheny, impossibilitato a partecipare ad una session, lo raccomanda a Manfred Eicher della ECM. A quel punto Frisell diventa il chitarrista \"interno\" dell'etichetta, suonando in diversi dischi, tra cui \"Paths, Prints\" di Jan Garbarek nel 1981. Il suo primo lavoro solista \u00e8 \"In Line\", un disco di sola chitarra tranne un'apparizione di Arild Andersen al basso in una traccia. Registra anche due album sperimentali con Vernon Reid\n\u00c8 in questo periodo che si trasferisce a New York City, dove si creano collaborazioni durature: il leggendario trio di Paul Motian, con Joe Lovano al sassofono. Il quartetto con Kermit Driscoll al basso, Joey Baron alla batteria e Hank Roberts al violoncello. L\u2019entourage di John Zorn, come il gruppo Naked City, ma anche Bobby Previte, Tim Berne, Wayne Horvitz.\nNel 1992 i suoi dischi pi\u00f9 acclamati: \"Have a Little Faith\", un'ambiziosa rivisitazione di classici americani, da Charles Ives ad Aaron Copland (\"Billy the Kid\"), da Bob Dylan a Madonna (una straziante \"Live to Tell\"); e \"This Land\", una raccolta di composizioni originale.\nNella seconda met\u00e0 degli anni 90 si trasferisce a Seattle, dove si lega a nuovi musicisti e a nuovi stili. Approfondisce il suo interesse per gli stili classici americani, il country, bluegrass, il blues mostrando un lato sempre pi\u00f9 intimo.\nHa frequentemente collaborato con artisti pop-rock come Elvis Costello, Suzanne Vega, Ginger Baker, Ry\u016bichi Sakamoto, Marianne Faithfull, David Sylvian.\nNel 1995, fra le altre cose, compone le musiche originali per il film La scuola del regista italiano Daniele Luchetti. Il regista racconta che i brani della colonna sonora sono stati composti a casa di Frisell. Il chitarrista improvvisava i temi della colonna sonora mentre guardava una copia in italiano e non ancora finita del film che lo stesso Luchetti aveva portato con s\u00e9 a Seattle.\nNel 2001 pubblica Bill Frisell with Dave Holland and Elvin Jones, interessante disco dove spesso il suono del trio diventa da quartetto: la chitarra acustica e l'elettrica sono spesso presenti insieme, la batteria dilata il tre nel quattro e Dave Holland regge con puntualit\u00e0 ed ingegno l'equilibrio del suono.\nIl 2003 vede l'uscita di \"The Intercontinentals\", dove esplora la world music in compagnia di Christos Govetas, Greg Leisz, Vinicius Cantuaria, Sidiki Camara e Jenny Scheinman.\nPer il suo disco \"Unspeakable\", Frisell vince nel 2005 il Grammy Award come Best Contemporary Jazz Album.\nNel 2016 pubblica l'album \"When You Wish Upon A Star\" che contiene brani tratti da celebri colonne sonore, con omaggi anche a Ennio Morricone e Nino Rota.\nDiscografia.\nAlbums.\nCompilations"}
{"id": "519145", "revid": "729019", "url": "https://it.wikipedia.org/wiki?curid=519145", "title": "Cristoforo da Tolentino", "text": "Biografia.\nFiglio naturale del condottiero Niccol\u00f2 Mauruzi, legittimato da Papa Martino V nel 1430, segu\u00ec le orme del padre ed assunse la signoria di Tolentino, tenendola dal 1434 al 1439. Il 22 agosto 1435, al fatto d'armi di Fiordimonte, presso Camerino, \"con un colpo di stocco entratogli per l'occhio nella testa\", uccise il condottiero Niccol\u00f2 Fortebraccio.\nPer la Repubblica di Venezia difese il castello di Verona nel 1438 e combatt\u00e9 a Casalmaggiore nel 1446. Per le sue vittorie, con ducali del 30 dicembre 1451 e 11 maggio 1452 ottenne da Venezia in premio i feudi di Aviano, San Polo di Piave e San Giorgio, nel 1468 eretti in contea contestualmete all'iscrizione della famiglia al patriziato veneziano. Questi feudi restarono di propriet\u00e0 della famiglia fino all'estinzione, allorquando passarono ai Gabrielli.\nCristoforo da Tolentino mor\u00ec a Treviso il 24 luglio 1462. Fu sepolto nella chiesa di Santa Margherita, in una cappella da lui fondata e dedicata al suo santo patrono, Nicola da Tolentino, per la cui canonizzazione il padre, il celebre condottiero Niccol\u00f2 da Tolentino, era intervenuto presso papa Eugenio IV. La cappella ospitava un monumento con una statua in marmo e un epitaffio, ma oggi non vi \u00e8 pi\u00f9 traccia della \"onorevole memoria\" che gli era stata eretta.\nDiscendenza.\nCristoforo Mauruzi si spos\u00f2 con Vittoria (Tora) Tarlati, figlia di Bartolomeo dei signori di Pietramala e di Anfrosina Ubertini dei conti di Montedoglio, entrambi esponenti di famiglie signorili aretine di fede ghibellina.\nDal matrimonio nacque un unico figlio, Lancellotto (\u2020 1506), anch'egli condottiero al servizio della Repubblica di Venezia. Prima della nascita di Lancellotto aveva avuto un figlio illegittimo, Rinaldo, morto nel 1468."}
{"id": "519148", "revid": "125370192", "url": "https://it.wikipedia.org/wiki?curid=519148", "title": "Hannoverscher Sportverein von 1896", "text": "L'Hannoverscher Sportverein von 1896, noto pi\u00f9 semplicemente come Hannover 96 o talvolta come Hannover, \u00e8 una societ\u00e0 calcistica tedesca di Hannover, citt\u00e0 della Bassa Sassonia. Milita nella 2. Bundesliga, la seconda divisione del campionato tedesco di calcio.\nNella sua storia ha vinto due campionati tedeschi (uno di Gauliga e uno di Oberliga), nell'epoca precedente alla fondazione della Bundesliga (1963), e una Coppa di Germania, nel 1991-1992, successo, questo, che rese l'Hannover la prima squadra non militante in Bundesliga a vincere il trofeo dalla costituzione della lega professionistica.\nGioca le partite casalinghe nella AWD-Arena (costruita nel 1954 con il nome di \"Niedersachsenstadion\"), che ha una capienza di circa 50 000 spettatori.\nStoria.\nDalla fondazione alla Seconda guerra mondiale, il primo titolo nazionale.\nIl club fu fondato il 12 aprile 1896 come \"Hannoverscher FC 1896\" su suggerimento di Ferdinand-Wilhelm Fricke, fondatore del club rugbistico Deutscher FV 1878 Hannover. L'interesse iniziale era rivolto all'atletica e al rugby, che tennero in ombra il calcio fino al 1899. Nel 1913 si fuse con il \"Ballverein Hannovera von 1898\" per diventare \"Hannoverscher Sportverein (HSV) von 1896\".\nI colori sociali dell'Hannoverscher FC erano nero-bianco-verde (anche se la squadra giocava in tenuta blu), mentre il Ballverein vestiva maglie rosse. Dopo la fusione, il nuovo team decise di mantenere come colori sociali il nero-bianco-verde, ma di giocare in maglia rossa, acquisendo cos\u00ec il soprannome \"Die Roten\" (\"i Rossi\"). la prima divisa del club ha mantenuto il colore rosso (o amaranto), mentre la terza maglia porta i colori sociali.\nSotto il Terzo Reich il calcio tedesco fu riorganizzato in sedici leghe di prima divisione. La squadra gioc\u00f2 nella Gauliga Niedersachsen con il nome di \"SV Hannover 96\" a partire dal 1933. La prima apparizione nelle fasi finali nazionali risale al 1935, le prime convocazioni di giocatori dell'Hannover nella nazionale tedesca al 1936. Il club vinse il primo titolo nazionale nel 1938, in quella che \u00e8 ritenuta una delle partite pi\u00f9 emozionanti nella storia del calcio tedesco, match che fu giocato contro lo , la squadra dominatrice della scena nazionale a quell'epoca. Il risultato era di 3-3 prima che l'Hannover prevalesse per 4-3 in un'accesa ripetizione della prima partita. Nel 1942 la squadra si trasfer\u00ec nella neonata Gauliga S\u00fcdhannover-Braunschweig.\nDopoguerra, secondo titolo nazionale ed esordio in Coppa delle Fiere.\nCome molte organizzazioni tedesche il club fu dissolto dopo la Seconda guerra mondiale dalle forze alleate occupanti. Fu ricostituito nell'agosto 1945 e nel mese successivo una squadra mista formata da giocatori dell'Hannover 96 e dell'Arminia Hannover gioc\u00f2 il suo primo match del dopoguerra contro una squadra di militari britannici.\nIl club torn\u00f2 a giocare in campionato nel 1947, nella prima divisione Oberliga Nord, retrocedendo. Nel 1949, per\u00f2, torn\u00f2 in prima serie. La seconda apparizione dell'Hannover 96 in una finale nazionale \u00e8 del 1954, quando sconfisse sonoramente il per 5-1. La squadra sconfitta comprendeva cinque giocatori della nazionale tedesca che avrebbe vinto sorprendentemente i Mondiali di calcio 1954 in quello che \u00e8 stato definito il Miracolo di Berna.\nI successivi trofei vinti dalla societ\u00e0 furono il campionato tedesco dilettanti 1960 e 1964. La prima partecipazione ad una competizione europea dell'Hannover, fu quella della Coppa delle Fiere 1958-1960. Al primo turno, l'Hannover affront\u00f2 la Roma e fu eliminato dopo una sconfitta casalinga nella partita di andata (1-3) che non riusc\u00ec a ribaltare in Italia (1-1). L'Hannover prese parte anche alle due successive edizioni della Coppa delle Fiere, ma in entrambe le occasioni non riusc\u00ec a superare il primo turno: a una sonora doppia bastosta subita dall'nazionale di Facchetti e Angelillo (8-2 a Milano e 6-1 ad Hannover), segu\u00ec nell'edizione 1962 una doppia sconfitta pi\u00f9 lieve (0-1 e 0-2) ad opera dell'Espanyol di Barcellona.\nEsordio in Bundesliga e la sfida al Barcellona in Coppa delle Fiere.\nNel 1963 sorse la Bundesliga, la nuova lega calcistica professionistica della Germania, che comprendeva sedici delle squadre tedesche di primo piano. In quella stagione l'Hannover gioc\u00f2 nella Regionalliga Nord (II), ma centr\u00f2 la promozione per la serie superiore l'anno seguente. Alla prima stagione (1964-1965) in Bundesliga conquist\u00f2 un sorprendente quinto posto (che rimase fino al 2011 il miglior piazzamento del club nella massima serie tedesca), staccata di 8 punti dalla formazione vincitrice di quel campionato, il . Nella stessa stagione la squadra Under 23 (Hannover II) conquist\u00f2 il terzo campionato nazionale dilettanti.\nL'anno successivo l'Hannover torn\u00f2 a disputare la Coppa delle Fiere, questa volta comportandosi ben pi\u00f9 egregiamente rispetto alle stagioni passate. Ai sedicesimi di finale, l'Hannover affront\u00f2 i portoghesi dell'. La sfida di andata in Germania termin\u00f2 in trionfo, un rotondissimo 5-0 per i padroni di casa: fu anche la prima vittoria dell'Hannover in campo internazionale. Al ritorno Porto e Hannover pareggiarono 1-1. La formazione della Bassa Sassonia conquist\u00f2 cos\u00ec il passaggio agli ottavi di finale e il sorteggio non fu favorevole: avrebbe dovuto vedersela con il , che aveva gi\u00e0 conquistato per due volte il trofeo. Il 2 febbraio 1966 ad Hannover, davanti a 40000 spettatori, \"I Rossi\" conquistarono un'incredibile vittoria per 2-1 (con doppietta decisiva del bomber Hans Siemensmeyer e il momentaneo pareggio blaugrana di Zaldua). Ma due settimane pi\u00f9 tardi, nella gara di ritorno in terra spagnola, il Barcellona riusc\u00ec a vincere per 1-0 con rete di Fust\u00e8. Data la parit\u00e0 totale delle reti, si dovette disputare uno spareggio, nuovamente in Germania. L'Hannover riusc\u00ec a passare in vantaggio dopo soli 10' con una rete di Bandura e quando il passaggio del turno sembrava cosa fatta, gli spagnoli riuscirono a ristabilire ancora una volta la parit\u00e0, con il goal di Puchol all'87'. La partita termin\u00f2 1-1 dopo i tempi supplementari e il sorteggio fu fatale all'Hannover e benefico per il Bar\u00e7a che non solo pass\u00f2 il turno, ma riusc\u00ec addirittura a raggiungere la finale ed alzare la coppa.\nL'Hannover si mantenne ad alti livelli per un decennio, classificandosi stabilmente nella parte bassa della classifica della Bundesliga, con altre tre partecipazioni alla Coppa delle Fiere: due eliminazioni al primo turno con il Napoli nel 1968 e con l'Ajax nel 1970 e un'agli ottavi di finale dell'edizione del 1969 per mano del Leeds United. Partecip\u00f2 inoltre per la prima volta con successo nel 1967 alla \"Coppa Intertoto\" superando nel proprio raggruppamento (2B) il Lokomotive Leipzig, l'IFK Norrk\u00f6ping e il Rapid Vienna.. Nella stessa competizione vinse nuovamente il proprio girone nelle edizioni del 1972 e del 1973.\nRetrocesse nella Zweite Bundesliga nella stagione 1973-1974. Al primo anno di seconda divisione l'Hannover vinse il campionato, ma nella stagione successiva non riusc\u00ec ad andare oltre il sedicesimo posto in Bundesliga e retrocesse nuovamente. Dopo quella crisi diciassette dei venti anni seguenti furono trascorsi in seconda divisione.\n1992: il successo in Coppa di Germania dalla Seconda Divisione.\nIl club attravers\u00f2 problemi finanziari alla fine degli anni settanta e nuovamente nei primi anni novanta. In seguito, nel 1992, l'Hannover, guidato da Micheal Lorkowski, riusc\u00ec sorprendentemente a vincere la Coppa di Germania (DFB-Pokal), contribuendo cos\u00ec a risanare le casse societarie.\nLa marcia verso la finale della formazione della Bassa Sassonia, che navigava nelle prime posizioni della seconda divisione, ma senza mai sfiorare una possibile promozione in Bundesliga, fu incredibile. Dopo la facile vittoria nel primo turno contro l'NSC Marathon 02 (0-7), la prima vittima illustre fu il , sconfitto sul proprio campo per 2-3. Seguirono il (ancora per 2-3) e il Bayer Uerdingen (1-0), eliminato agli ottavi di finale. Ai quarti l'Hannover si impose ancora una volta di misura, sconfiggendo 1-0 il Karlsruhe.\nIn semifinale, l'Hannover ospit\u00f2 al Niedersachsenstadion in gara secca il , allenato da Otto Rehhagel. La sfida fu molto equilibrata, nonostante il Werder fosse favoritissimo, nessuna delle due squadre riusc\u00ec a violare la rete avversaria. Dopo 90' si era ancora sullo 0-0 e si and\u00f2 ai supplementari. Al 5' del primo tempo supplementare, l'Hannover riusc\u00ec sorprendentemente a passare in vantaggio con Koch, ma appena due minuti pi\u00f9 tardi, il Werder pareggi\u00f2 il conto con Bratseth. Il risultato non fu pi\u00f9 sbloccato e si and\u00f2 ai calci di rigore. L'Hannover vinse la lotteria dal dischetto per 5-4 e la rete decisiva fu segnata dal portiere J\u00f6rg Sievers.\nLa finale contro il Borussia M\u00f6nchengladbach si svolse similmente alla semifinale. I tempi regolamentari si conclusero sullo 0-0 e non ci fu spazio per alcun goal nemmeno nei supplementari. Ancora una volta tutto fu deciso dalla lotteria dei rigori e l'Hannover ne usc\u00ec ancora vincitore (4-3). L'estremo difensore Sievers par\u00f2 due rigori agli avversari e port\u00f2 l'Hannover a diventare la prima squadra di una serie inferiore capace di vincere la Coppa di Germania.\nGrazie a questa impresa, l'Hannover pot\u00e9 nella stagione 1992-1993 partecipare per la prima volta a una competizione UEFA, la Coppa delle Coppe. Il caso volle che al primo turno il sorteggio mettesse di fronte proprio le uniche due squadre tedesche partecipanti alla competizione: l'Hannover e il Werder Brema (detentore della Coppa delle Coppe), un derby affascinante che era anche una sorta di rivincita della semifinale di DFB-Pokal di qualche mese prima. L'andata al Weserstadion di Brema si concluse con il punteggio di 3-1 per i padroni di casa: le reti furono realizzate tutte nei primi 45', con doppietta di Rufer e terzo gol di Bratseth per il Werder e momentaneo 1-1 di Wojcicki per gli ospiti. L'Hannover, che militava ancora in seconda divisione, lott\u00f2 per la qualificazione fino all'ultimo: la gara di ritorno si mise subito male per \"I Rossi\", grazie a un calcio di rigore trasformato dal solito Rufer. Ma l'Hannover non si perse d'animo e gi\u00e0 prima della fine del primo tempo ribalt\u00f2 il risultato con una doppietta di Reinhhold Daschner. Nel secondo tempo l'Hannover cerc\u00f2 di segnare la terza rete che poteva valere i tempi supplementari, ma questa volta la formazione di Rehhagel riusc\u00ec ad evitare la beffa e conquist\u00f2 il passaggio del turno. Fin\u00ec 2-1 per l'Hannover che nonostante le poche aspettative usc\u00ec dalla competizione a testa alta.\nAll'inizio della stessa stagione, l'Hannover aveva perso la sua prima finale di supercoppa tedesca contro lo Stoccarda per 3-1, nonostante fosse passato in vantaggio con Koch a inizio partita.\n1995-2002: dalla retrocessione in Terza Divisione al ritorno in Bundesliga.\nIl punto pi\u00f9 basso toccato dalla squadra venne con la caduta nella Regionalliga Nord (III) nel biennio 1996-1998. Nella stagione 1995/1996, quando si preparava a festeggiare il centenario della propria fondazione, l'Hannover concluse solamente al sedicesimo posto il campionato di Zweite Bundesliga (staccato di ben 5 punti dalla zona salvezza) e retrocesse in terza divisione, con grande amarezza di tutti i tifosi.\nMa fu forse questa caduta inaspettata che mise le basi della resurrezione definitiva del club negli anni successivi. Nella stagione 96/97, l'Hannover domin\u00f2 il proprio girone di Regionalliga, vincendolo davanti agli acerrimi rivali di Bassa Sassonia dell', staccati di 5 punti. Le speranze di un ritorno immediato in seconda divisione, tuttavia, si spensero dopo lo spareggio contro il Cottbus (0-0,1-3). La storia sembr\u00f2 ripetersi nella stagione 97/98: I Rossi vinsero nuovamente il girone, staccando il Braunschweig di 7 punti, ma nel primo spareggio a Berlino contro il Tennis Borussia Berlin caddero malamente con il punteggio di 2-0. I tifosi speravano a stento nel miracolo, ma furono sorpresi dall'impresa della loro squadra, che nella gara di ritorno riusc\u00ec a vincere per 2-0. I tempi supplementari non mutarono il parziale e i calci di rigore ancora una volta portarono bene all'Hannover che vinse 3-1 e conquist\u00f2 la promozione.\nL'Hannover sfior\u00f2 subito la seconda promozione consecutiva, che non arriv\u00f2 per un solo punto nel 1999. Poi per due stagioni dovette rassegnarsi a lottare per la salvezza, concludendo a met\u00e0 classifica.\nLa rinascita del club si complet\u00f2 nel 2002 con il ritorno in Bundesliga al termine di una stagione in cui stabil\u00ec il record di punti ottenuti da una squadra di Zweite Bundesliga (75).\n2002-2009: stagioni in Bundesliga.\nDal 2002 al 2009 la squadra ha consolidato la propria posizione in Bundesliga con una serie di piazzamenti a met\u00e0 classifica, sotto la guida di vari allenatori. L'Hannover cerc\u00f2 inoltre di ripetere l'impresa del '92 in Coppa di Germania. Nella stagione 2006-2007 \"I Rossi\" al primo turno superarono in trasferta la (2-3), quindi ai sedicesimi andarono ad espugnare Dortmund, abbattendo il Borussia (0-1). Agli ottavi di finale l'Hannover si impose sul in casa (1-0) e fu sorteggiato ai quarti contro la rivelazione . Il match si gioc\u00f2 a Norimberga il 27 febbraio 2007 e termin\u00f2 0-0 sia dopo 90', sia dopo i supplementari. Questa volta i rigori non furono favorevoli all'Hannover. Schr\u00f6ter e Stajner calciarono alto e il Norimberga vol\u00f2 in semifinale (e poi vinse addirittura la coppa).\nRisalta l'ottavo posto conseguito nel 2007-2008, quando l'Hannover, allenato da Dieter Hecking, and\u00f2 vicino anche a un piazzamento che avrebbe valso uno storico ritorno in Europa, concludendo a sole 3 lunghezze dallo Stoccarda che si qualific\u00f2 per la Coppa Intertoto. Il risultato pi\u00f9 prestigioso di quella stagione fu proprio la vittoria ottenuta a Stoccarda (0-2) contro quelli che erano i campioni in carica della Bundesliga. I tifosi dell'Hannover ricorderanno bene anche il precampionato di quella stagione: in due amichevoli di lusso avevano sconfitto sia i , sia il .\nIl 2008-2009, nonostante un discreto inizio e un'importante vittoria (1-0), in casa contro il Bayern, che mancava da vent'anni, fu deludente rispetto alla stagione precedente e caratterizzato da molti infortuni ai giocatori pi\u00f9 importanti della rosa. L'Hannover concluse cos\u00ec il campionato all'undicesimo posto.\n2009-2010: la tragedia di Enke e la corsa alla salvezza.\nDal ritorno in Bundesliga, il 2009-2010 \u00e8 stata la stagione pi\u00f9 sofferta dell'Hannover nella massima serie. Dopo la sconfitta iniziale a Berlino contro l'Hertha, l'Hannover ottiene una vittoria importante a Norimberga e un pareggio casalingo con il Mainz 05. Alla quarta giornata, la caduta davanti al proprio pubblico con l'Hoffenheim (che fu la vera sorpresa di quell'inizio di stagione) suona il primo campanellino di allarme. Ma nel periodo di ottobre la squadra sembra risvegliarsi e ottiene tre vittorie in quattro partite, contro Friburgo, Colonia e Stoccarda.\nIl 10 novembre 2009 la squadra \u00e8 per\u00f2 colpita da un grave lutto, la morte suicida del portiere e capitano Robert Enke. A dieci giorni dalla tragedia, l'Hannover scende in campo a Gelsenkirchen contro lo e schiera tra i pali Florian Fromlowitz. Lo Schalke vince 2-0. Seguiranno altre sconfitte in serie, intervallate soltanto dal pareggio interno col : quella contro il Bayern (0-3), poi, dopo il pari con il Bayer Leverkusen, a M\u00f6nchengladbach e la pi\u00f9 pesante di tutte nel match casalingo contro il : in vantaggio di due reti a fine primo tempo, \"I Rossi\" sono rimontati e sconfitti per 2-3.\nAlla prima di ritorno, salta la panchina di Andres Bergmann. Il team, in piena zona retrocessione, viene affidato a Mirko Slomka. Nonostante il cambio di allenatore, l'inizio del 2010 \u00e8 da incubo: ben 7 le sconfitte consecutive (6 con Slomka). Sabato 6 marzo, a Friburgo, l'Hannover (17 punti) \u00e8 penultimo in classifica a tre punti dai padroni di casa in uno scontro decisivo per evitare la retrocessione: dopo un primo tempo bloccato finisce 1-2, decisiva un'autorete di Papiss Ciss\u00e9 che regala all'Hannover la prima vittoria dopo la scomparsa di Enke, quattro mesi dopo. L'Hannover aggancia il Friburgo e si rilancia, sconfigge sette giorni dopo l'Eintracht Frankfurt in casa e d\u00e0 nuovo ossigeno a Slomka.\nIl cammino verso la salvezza prosegue in modo altalenante, tra vittorie importanti (come quella con lo per 4-2) e batoste clamorose (7-0 dal Bayern a Monaco). A tre giornate dalla fine, l'Hannover \u00e8 ancora penultimo con 27 punti, ma staccato di una sola lunghezza da Friburgo, Norimberga e Bochum (28). Alla 32\u00aa giornata il Friburgo si porta in salvo, mentre le altre tre non prendono punti (Hannover cade in casa del Leverkusen). Solo una tra Norimberga, Bochum e Hannover pu\u00f2 ancora salvarsi. Alla penultima il Bochum perde con il Bayern, il Norimberga \u00e8 sconfitto ad Amburgo, mentre l'Hannover rifila un 6-1 sorprendente al Borussia M\u00f6nchengladbach e sorpassa entrambe.\nL'ultima giornata prevede lo scontro diretto tra e Hannover, mentre il affronta in casa propria un Colonia ormai senza ambizioni. L'Hannover \u00e8 obbligato a vincere e chiude la pratica nei primi quarantacinque minuti: 0-3 con reti di Arnold Bruggink, Mike Hanke e S\u00e9rgio Pinto. La vittoria del Norimberga per 1-0 viene cos\u00ec resa inutile. L'Hannover \u00e8 salvo.\n2010-2011: il ritorno in Europa.\nL'Hannover 96 si appresta a compiere i suoi 115 anni di storia e, dopo la retrocessione sfiorata, la rosa viene rinforzata. Tra i pali arriva dal Manchester United il giovane portiere Ron-Robert Zieler, mentre in difesa \u00e8 ingaggiato il centrale ventisettenne austriaco Emanuel Pogatetz dal Middlesbrough. A centrocampo rinforzi soprattutto sulle fasce laterali: arrivano lo statunitense DaMarcus Beasley (dai ), il portoghese Carlitos (dall') e il ventiduenne Lars Stindl (dal Karlsruher SC). In attacco ecco il venticinquenne norvegese Mohammed Abdellaoue (ingaggiato dal V\u00e5lerenga).\nL'obiettivo iniziale di Mirko Slomka \u00e8 ambire a una posizione di centro classifica, ma ben presto l'Hannover diventer\u00e0 (assieme al Mainz 05) la vera sorpresa della stagione 2010-2011. Il Mainz parte forte (7 vittorie nelle prime 7 partite), mentre le grandi stentano: il inizia facendo 8 punti su 21 per poi risorgere, mentre e non lotteranno mai per le posizioni che contano. C'\u00e8 spazio quindi per l'inserimento al vertice di squadre che mancavano da tempo, come o e per le sorprese come Mainz e Hannover. Alla settima giornata il Mainz \u00e8 a punteggio pieno (21 punti) inseguito solo dal Dortmund (18), mentre l'Hannover (13) occupa il terzo posto. La formazione di Slomka cadr\u00e0 poi a Monaco di Baviera (3-0), ma si riscatter\u00e0 in casa contro il grazie a una doppietta dell'ivoriano Didier Ya Konan.\nDopo cinque successi consecutivi, l'Hannover cade a Norimberga, ma conclude il girone di andata al quarto posto con 31 punti, alle spalle di Dortmund (43), Mainz e Leverkusen (33).\nAlla settima di ritorno, dopo il successo in casa del St.Pauli e complice la sconfitta del Bayern Monaco con la capolista Dortmund, l'Hannover 96 si ritrova addirittura in lotta per un posto in UEFA Champions League. Una settimana pi\u00f9 tardi, il Bayern arriva all'AWD Arena con 2 punti di ritardo dagli uomini di Slomka, che giocano la partita perfetta e vincono nettamente per 3-1. Questa gara sancir\u00e0 l'addio di Louis Van Gaal al Bayern.\nL'Hannover mantiene il terzo posto a due punti dal Leverkusen e a +5 sul Bayern Monaco, ma nel giro di tre settimane crolla prima a Colonia (4-0) e poi a Dortmund (4-1 dopo essere stato in vantaggio per 0-1) e si fa sorpassare dai bavaresi. La sfida casalinga contro il Mainz 05 (quinta in classifica) vale probabilmente un posto in Europa League e l'Hannover non fallisce, vincendo 2-0 con reti di Ya Konan e Pinto e mettendosi al sicuro. Due settimane dopo, a Friburgo, l'Hannover torna a vincere in trasferta (1-3): segnano Abdellaoue, Schlaudraff e Rausch. E grazie al pareggio tra Norimberga e Mainz (0-0), il 24 aprile 2011, l'Hannover pu\u00f2 festeggiare matematicamente il suo ritorno alle competizioni europee dopo 18 anni (dalla sfida di Coppa delle Coppe con il Werder).\nIl sogno della qualificazione alla Champions svanisce alla terzultima giornata con la sconfitta casalinga (0-1) contro il M\u00f6nchengladbach. Il quarto posto finale rimane comunque un primato in Bundesliga per la societ\u00e0 della Bassa Sassonia, con record di punti e di vittorie casalinghe.\n2011-2012: imbattibilit\u00e0 casalinga in Bundesliga.\nA vent'anni di distanza dal successo il Coppa di Germania, \u00e8 la stagione della maturit\u00e0 in campo nazionale e internazionale. Per la prima volta l'Hannover gioca 50 partite in una stagione. E nonostante le inedite fatiche riesce a mantenere il proprio stadio, l'AWD Arena, imbattuto in campo nazionale nei 90' regolamentari: nessuno nel top d'Europa (Inghilterra-Germania-Francia-Spagna e Italia) \u00e8 riuscito in questa impresa in questa stagione. La rosa resta sostanzialmente la stessa e gli unici innesti importanti sono quelli del terzino mancino Christian Pander (dallo ) e dell'attaccante Mame Biram Diouf (dal Manchester United), quest'ultimo da gennaio 2012.\nIn Bundesliga le soddisfazioni arrivano dalle gare casalinghe contro i campioni del (vittoria 2-1 con due goal segnati negli ultimi minuti), con il Werder (3-2) e con il Bayern (2-1). Grazie a questi successi l'Hannover si ritrova al terzo posto dopo le prime 10 giornate. Ma un disastroso rendimento in trasferta non consente alla squadra di Slomka di mantenere il passo delle migliori e cos\u00ec si lotta per riconfermarsi in Europa League. L'impresa riuscir\u00e0 solo all'ultima giornata, grazie alla vittoria contro il Kaiserslautern davanti al proprio pubblico che varr\u00e0 il settimo posto. In quell'occasione d\u00e0 l'addio al calcio il veterano Altin Lala dopo 14 stagioni nelle file dell'Hannover.\nIn Europa League alla sua prima partecipazione l'Hannover elimina ai playoff il (2-1 all'andata in casa, 1-1 al ritorno) che aveva in partenza il miglior ranking della competizione. I Roten raggiungono per la prima volta la fase a gironi di una competizione europea e vinceranno a Poltava contro il Vorskla (1-2) la loro prima partita in trasferta nelle competizioni UEFA. Tale successo esterno viene replicato in Danimarca contro l'FC Copenhagen e vale all'Hannover la qualificazione ai sedicesimi con un turno di anticipo. Il sogno prosegue perch\u00e9 l'Hannover elimina anche il Bruges con un doppio successo (2-1 in casa, 1-0 in Belgio) e negli ottavi ritrova lo che non era riuscito a sconfiggere ai gironi. L'accesso ai quarti di finale, dopo il 2-2 di Liegi, si decide in Germania: l'Hannover 96 dilaga con un netto 4-0 e vola tra le prime otto.\nIl sorteggio dei quarti mette di fronte l'Hannover 96 e i favoritissimi dell'Atl\u00e9tico Madrid: gli spagnoli la spuntano nella gara di andata (2-1) con una rete nei minuti finali, ma la qualificazione resta in bilico fino all'87' della partita di ritorno, quando, sull'1-1 e assedio tedesco, l'Atl\u00e9tico sfrutta un contropiede e Falcao chiude i giochi, violando l'Arena per la prima volta in questa competizione.\n2012-2013: salvezze ed Europa.\nLa stagione 2012-2013 si apre con i preliminari di Europa League: l'Hannover elimina agevolmente al terzo turno gli irlandesi del (3-0 e 2-0) e ai play-off rifila dieci goal in due partite ai polacchi dello (5-3 in trasferta e 5-1 in casa). L'esordio in campionato \u00e8 positivo con 10 punti nelle prime 5 partite, tra cui spicca la lezione di calcio ai \"cugini\" del Wolfsburg alla Volkswagen Arena (0-4 con reti di Haggui, Andreasen e doppio Sobiech). Da ottobre, per\u00f2, il cammino si fa pi\u00f9 altalenante e la percentuale di sconfitte aumenta, complice anche dalla perdita dell'imbattibilit\u00e0 casalinga (il 28 ottobre l'Hannover, in vantaggio 2-0 dopo 60 minuti, perde 2-3 contro il Borussia M\u00f6nchengladbach, che era stata anche l'ultima squadra a vincere in questo stadio nella stagione 2010-2011) che fa nascere qualche insicurezza nel team di Slomka. I Roten navigano cos\u00ec a centro-classifica, ma avanzano bene in Europa League, vincendo il proprio raggruppamento da imbattuti: due pareggi contro il , due vittorie con l' e 4 punti conquistati contro gli spagnoli del . Un grave infortunio a Stindl proprio in occasione dell'ultimo match con il Levante crea nuovi problemi all'Hannover. L'anno solare 2012 si conclude con una sconfitta a Friburgo e l'eliminazione (con 5 reti a carico) dalla coppa nazionale ad opera del Borussia Dortmund.\nAi sedicesimi di Europa League, l'Hannover pesca l', che presenta una rosa ricca di nomi importanti tra cui Samuel Eto'o, pluri-vincitore della Champions League. I russi partono favoriti e giocano in casa il match di andata: a sorpresa, per\u00f2, a passare in vantaggio \u00e8 l'Hannover con un gol di Huszti, ma i tedeschi subiscono una rimonta bruciante e l'Anzhi va in rete con Eto'o, Ahmedov e Boussoufa; infine, Ron Robert Zieler para un rigore ad Eto'o e limita i danni in vista del ritorno. Una settimana dopo ad Hannover su campo innevato i Roten cercano inutilmente il gol della speranza, fino al 70 minuto, quando Pinto trova la via dell'1-0. Alla caccia disperata del raddoppio che varrebbe la qualificazione, gli uomini di Slomka subiscono un fatale contropiede al 90\u00ba e Traor\u00e9 spegne i sogni europei. La Bundesliga prosegue senza sussulti particolari e l'Hannover conclude al 9\u00ba posto.\n2013-2016: crisi e retrocessione.\nUscita dal giro europeo, la societ\u00e0 di Martin Kind attraversa nuovamente un periodo di transizione: diversi giocatori-chiave lasciano il team, rimane invece al suo posto il portiere Ron Robert Zieler che in Brasile nel 2014 si laurea Campione del mondo con la nazionale tedesca. Le parate di Zieler tengono a galla l'Hannover sia nella stagione pre-mondiale (10\u00ba posto nella Bundesliga 2013-2014), sia in quella immediatamente successiva, quando la matematica salvezza arriva solo al termine dello spareggio thrilling dell'ultima giornata di campionato a danni del poi retrocesso (2-1 con gol di Kiyotake, autogol di Krma\u0161 e Petersen).\nNella stagione 2015-2016 l'Hannover vive un nuovo periodo di crisi e precipita rapidamente nelle posizioni pericolanti chiudendo il girone di andata con soli 14 punti. Nel girone di ritorno la tendenza non si inverte: una sola vittoria e dieci sconfitte in 11 gare (record negativo di sconfitte in casa) relegano i Roten all'ultimo posto. La reazione questa volta \u00e8 tardiva: dopo il pareggio sul terreno dell' e la vittoria in casa con il \u2018Gladbach, l'Hannover ha ancora 10 punti di ritardo dalla terz'ultima. Il 23 aprile 2016 l'Hannover, ad Ingolstadt, recupera da 0-2 a 2-2, ma il successo del giorno seguente dell' sancisce la retrocessione aritmetica in seconda serie dopo quattordici anni.\n2016-2019: risalita in Bundesliga e nuova retrocessione.\nL'Hannover rivoluziona la propria rosa nell'estate del 2016, per affrontare da favorita la stagione di Zweite Bundesliga. Tra le principali concorrenti alla promozione figurano i \"cugini\" dell', il neo-retrocesso e l\u2019. L'Hannover parte fortissimo con due vittorie larghe sul campo del e poi in casa sul , ma poi si inceppa incassando tra le proprie mura una sconfitta bruciante per 2-0 contro la . Il Braunschweig prende il largo in classifica mentre, a met\u00e0 ottobre, l'Hannover subisce altre due sconfitte consecutive, a Berlino, contro l\u2019Union, e a Norimberga, scivolando a -8 dalla vetta. L'inversione di tendenza avviene proprio nel primo derby, all'Eintracht Stadium il 6 novembre: il Braunschweig domina il primo tempo e va avanti 2-0, l'Hannover reagisce accorciando con Harnik e, nella ripresa, mette alle corde i giallo-blu, pareggia con Karaman e sfiora addirittura il colpaccio. Il 2-2 frena le certezze del Braunschweig e rilancia le inseguitrici. I Roten recuperano punti su punti nelle successive 4 gare, espugnano anche il terreno dello Stoccarda (1-2 in rimonta con Harnik e Klaus) e solo il muro di un ostico , che impone lo 0-0 all'HDI-Arena, impedisce agli uomini di Stendel di operare addirittura il sorpasso in vetta.\nSorpasso, invece, che si concretizza al ritorno dalla pausa invernale: nella prima giornata del girone di ritorno, l'Hannover batte di nuovo il Kaiserslautern e si ritrova primo da solo. Quattro giorni pi\u00f9 tardi, per\u00f2, arriva un brutto scivolone sul terreno del Furth (4-1) e tutto torna in discussione. Lo Stoccarda e l\u2019Union Berlino sono adesso le squadre pi\u00f9 lanciate e sembrano avere il passo giusto per volare verso la promozione. L'Hannover tiene il passo, ma rallenta a marzo quando perde sul campo del , l'ultima in classifica, e quando viene rallentato dal sullo 0-0. Uno stop che costa il posto all'allenatore Stendel, esonerato e sostituito da Andr\u00e9 Breitenreiter.\nIl cambio di allenatore ottiene effetti benefici: l'Hannover vince due scontri diretti importantissimi: 2-0 all\u2019Union Berlino e 1-0 nel derby di ritorno (gol decisivo di F\u00fcllkrug) con il Braunschweig. La corsa alla promozione sembra, per\u00f2, compromettersi il 22 aprile quando, nel match esterno contro l', l'Hannover viene raggiunto sul 2-2 al 94\u00ba. I Roten si ritrovano a -3 dallo Stoccarda e a pari punti con il Braunschweig, con una differenza reti peggiore rispetto alle altre concorrenti. La situazione non cambia fino alla penultima giornata: l'Hannover \u00e8 obbligato a vincere in casa con lo Stoccarda capolista e deve sperare che il Braunschweig faccia un passo falso sul campo dell', che lotta per non retrocedere. Caso curioso: i club dei tifosi dell'Hannover e del Bielefeld sono gemellati. Il successo di misura (1-0 con rete di Klaus) sullo Stoccarda non sarebbe in effetti bastato all'Hannover se l'Arminia non avesse sorprendentemente sotterrato di gol il Braunschweig. A Bielefeld, tuttavia, finisce 6-0, all'HDI-Arena intonano cori ad ogni gol dell'Arminia: \u00e8 un trionfo su due campi, vissuto alla radio o via internet.\nCon tre punti di vantaggio e differenza reti al sicuro rispetto ai cugini rivali, l'Hannover ipoteca il ritorno in massima serie, che diventa ufficiale il 21 maggio con il punticino colto sul campo del Sandhausen (1-1) e il definitivo secondo posto in campionato (67 punti) alle spalle dello Stoccarda (69 punti).\nIl club conclude la stagione del ritorno in Bundesliga al 13\u00ba posto, con 39 punti ottenuti. Nonostante ci\u00f2, l'annata 2018-2019 si rivela molto pi\u00f9 complicata della precedente gi\u00e0 dalle prime partite, con il club che staziona sempre nelle ultime posizioni della classifica. La vittoria dello per 3-0 contro il alla penultima giornata di campionato sancisce la matematica retrocessione dell\u2019Hannover in 2.Bundesliga, nonostante quest\u2019ultimo abbia vinto, con lo stesso risultato, contro il .\nColori e simboli.\nColori.\nI colori della maglia dell'Hannover sono il rosso, che \u00e8 il colore principale, il bianco per i bordi; i pantaloncini sono neri e i calzettoni sono bianchi.\nSimboli ufficiali.\nStemma.\nIl simbolo dell'Hannover \u00e8 composto da un cerchio verde con all'interno un \"96\" nero con brodi bianchi.\nStrutture.\nStadio.\nDal 1954 il club disputa le proprie gare interne nell'HDI-Arena, che sorge ad Hannover e che pu\u00f2 ospitare 49.200 spettatori. Noto a lungo come \"Niedersachsenstadion\" (in italiano Stadio della Bassa Sassonia) e successivamente anche come \"AWD-Arena\", nella sua storia ha ospitato 4 gare del , due del , 3 della FIFA Confederations Cup 2005 (tra cui una semifinale) e 5 del (tra cui un ottavo di finale).\nAllenatori e presidenti.\nTutti gli allenatori a partire dal 1963, anno di nascita della Bundesliga:\nStatistiche e record.\nPartecipazione ai campionati e ai tornei internazionali.\nCampionati nazionali.\nIl club ha una lunga militanza nelle massime divisioni tedesche: ha partecipato alla Gauliga Niedersachsen vincendola in 3 occasioni e conquistando il titolo tedesco nel 1937-1938, cos\u00ec come all'Oberliga Nord (un successo, oltre alla conquista del secondo titolo nazionale nel 1953-1954). Numerosi sono anche i campionati trascorsi in Bundesliga; il miglior risultato qui conseguito \u00e8 il quarto posto nell'edizione 2010-2011.\nDalla stagione 1963-1964 alla 2020-2021 compresa il club ha ottenuto le seguenti partecipazioni ai campionati nazionali:\nTornei internazionali.\nNei tornei internazionali il club ha raggiunto come massimo traguardo i quarti di finale nell'Europa League 2011-2012, dove \u00e8 stato eliminato dall' poi vincitore. Particolare \u00e8 l'esperienza nella Coppa delle Coppe 1992-1993: in questa stagione il club milita in 2. Bundesliga, ed esce subito sconfitto nel \"derby\" coi connazionali nonch\u00e9 campioni in carica del .\nAlla stagione 2020-2021 il club ha ottenuto le seguenti partecipazioni ai tornei internazionali:\nTifoseria.\nLa curva dei tifosi dell'Hannover viene chiamata \"Rote Kurve\".\nIl record di affluenza allo stadio fu stabilito nel 1964, quando l'Hannover ottenne la sua prima promozione in Bundesliga, con una media di 46.000 spettatori a partita.\nGemellaggi e rivalit\u00e0.\nRivalit\u00e0.\nLa rivale per eccellenza dell'Hannover \u00e8 l'. Altre rivalit\u00e0 sono con il e con il . Nacque anche una rivalit\u00e0 con l' in seguito allo spareggio perso dall'Hannover nel 1997 per la promozione in Zweite Bundesliga.\nDerby.\nIl primo derby con il Wolfsburg si gioc\u00f2 il 31 agosto 1974 a Wolfsburg: l'Hannover vinse per 4-3. L'ultimo incontro si \u00e8 invece disputato il 9 settembre 2017 a Wolfsburg, terminato con il risultato di 1-1. Nel conteggio totale delle sfide (42), il Wolfsburg \u00e8 in vantaggio con 18 vittorie contro 15, mentre 9 sono stati i pareggi.\nSono invece 37 le sfide dell'Hannover con l'Eintracht Braunschweig, con 14 vittorie, 12 pareggi, 11 sconfitte. L'ultima sfida risale al 15 aprile 2017, con l'Hannover che si \u00e8 imposto per 1-0.\nAd Hannover si sono disputati anche derby cittadini tra Hannover 96 e , per quattro anni consecutivi (1976-1980) quando le due formazioni militavano nella Zweite Bundesliga Nord: il bilancio \u00e8 di 5 vittorie per l'HSV 96, 2 per l'Arminia e 1 pareggio. L'Arminia Hannover milita nella Niedersachsenliga (V divisione tedesca). Un'altra societ\u00e0 della stessa citt\u00e0 \u00e8 l'OSV Hannover (oggi in VII divisione) che ha incrociato l'Hannover 96 solo per due stagioni (1979-1981): il 96 conduce per 3 a 1 nei precedenti.\nCuriosamente, l'edizione 1979-1980 \u00e8 stata l'unica fino ad oggi a vedere le tre squadre di Hannover prendere parte allo stesso campionato.\nGemellaggi.\nSono considerate tifoserie amiche quelle dell', dell' e dell'.\nOrganico.\nRosa 2021-2022.\n\"Rosa aggiornata al 30 gennaio 2022.\"\n \n "}
{"id": "519152", "revid": "29727", "url": "https://it.wikipedia.org/wiki?curid=519152", "title": "Psidium Guajava L.", "text": ""}
{"id": "519168", "revid": "125636373", "url": "https://it.wikipedia.org/wiki?curid=519168", "title": "Andrea di Bonaiuto", "text": "Biografia e opere.\nSi hanno sue notizie dal 1343, quando si immatricol\u00f2 all'Arte dei Medici e Speziali, che comprendeva anche i pittori.\nVerso il 1365 esegu\u00ec la sua opera pi\u00f9 importante, gli affreschi nella sala capitolare nella basilica di Santa Maria Novella, poi chiamato \"Cappellone degli Spagnoli\" dal XVI secolo, commissionato come opera di propaganda e rafforzamento ideologico dell'ordine domenicano.\nIl livello artistico delle pitture non \u00e8 considerato altissimo, ma la loro vivacit\u00e0 e ricchezza dei dettagli hanno da sempre suscitato un grande interesse. Giorgio Vasari attribu\u00ec questa opera a Simone Martini e a Taddeo Gaddi, mentre John Ruskin li celebr\u00f2 dando notoriet\u00e0 all'opera, anche se la corretta attribuzione si deve allo storico dell'arte ottocentesco Giovanni Battista Cavalcaselle. Il punto debole dell'artista, che oper\u00f2 parallelamente all'Orcagna, \u00e8 la mancanza di spunti originali seguita da una certa ripetitivit\u00e0 di maniera nella stesura del colore e nei dettagli del modellato, anche se la grandiosit\u00e0 della rappresentazione e la vivacit\u00e0, influenzate della scuola senese, in particolare da Bartolo di Fredi e da Ambrogio Lorenzetti, attirano subito l'ammirazione dello spettatore.\nLe due pareti di destra e sinistra sono occupate dalle scene pi\u00f9 grandiose, con l\"Esaltazione dell'ordine domenicano\" a destra e il \"Trionfo di San Tommaso\" a sinistra.\nAltre opere sono la \"Madonna col Bambino e dieci santi\" (Londra, National Gallery), gli affreschi del Camposanto di Pisa (1377) con tre \"Storie della vita di san Ranieri\". A lui \u00e8 attributo anche un trittico nella chiesa del Carmine e un'altra opera all'Historical Society di New York, infine, secondo lo storico Bernard Berenson, alcuni dipinti alla Galleria dell'Accademia e in altri musei stranieri.\nIn definitiva, tra tutti pittori fiorentini dell'epoca, Andrea fu sicuramente quello pi\u00f9 influenzato dai pittori senesi, in particolare Simone Martini e i fratelli Lorenzetti."}
{"id": "519169", "revid": "1543377", "url": "https://it.wikipedia.org/wiki?curid=519169", "title": "Never Say Die!", "text": "Never Say Die! \u00e8 l'ottavo studio album dei Black Sabbath, l'ultimo in cui compare Ozzy Osbourne alla voce, uscito nell'ottobre del 1978 su etichetta Vertigo Records. L'album ha venduto circa copie in tutto il mondo.\nIl disco.\nPrima che quest'album venisse registrato, nel 1976, Ozzy Osbourne lasci\u00f2 i Black Sabbath e fu sostituito da Dave Walker (ex Savoy Brown, Fleetwood Mac). Con questa nuova formazione il gruppo cominci\u00f2 a comporre alcuni brani che sarebbero poi stati inclusi nell'album (tra cui \"Junior's Eyes\", che sar\u00e0 proposta, con un testo diverso da quella definitiva, durante una apparizione nel programma televisivo della BBC \"Look Hear!\" il 6 gennaio del 1978).\nNel febbraio del 1977 Osbourne rientr\u00f2 nei Black Sabbath, favorendo il licenziamento di Walker. Il cantante tuttavia si rifiut\u00f2 di cantare le canzoni scritte con Walker obbligando quindi il resto del gruppo a riscrivere i testi di diverse canzoni, tra cui la stessa \"Junior's Eyes\", il cui testo sar\u00e0 riscritto in memoria della allora recente scomparsa del padre di Osbourne.\nVoci non confermate ufficialmente dalla band affermano inoltre che canzoni come \"Breakout\" e \"Swinging the Chain\" furono registrate quando Walker era nella band, motivo per cui Ozzy non canta in nessuna delle due: la prima canzone \u00e8 una traccia completamente strumentale, mentre la seconda \u00e8 cantata dal batterista Bill Ward.\nL'album, per quanto riguarda lo stile musicale, seguir\u00e0 la scia del precedente \"Technical Ecstasy\", data la massiccia presenza di sonorit\u00e0 sperimentali (Don Airey suona le tastiere, mentre nel brano strumentale \"Breakout\" sono presenti degli arrangiamenti di fiati curati da Will Malone) lontane da quelle dei primi album. Anche se la risposta del pubblico a tale lavoro fu generalmente positiva, in Gran Bretagna l'album si classific\u00f2 al 12\u00ba posto in classifica, una posizione pi\u00f9 in alto rispetto a \"Technical Ecstasy\", e negli Stati Uniti raggiunse la posizione numero 69 della classifica di \"Billboard\"; la critica ha sempre mal visto l'opera, tanto da considerare l'album uno dei punti pi\u00f9 bassi dell'intera discografia dei Sabbath. In ogni caso il disco d\u00e0 il suo contributo alla lista delle migliori canzoni mai composte dai Black Sabbath con \"Never Say Die\" e soprattutto \"Johnny Blade\", alla fine della quale Tony Iommi si esibisce in uno dei suoi tipici e forse migliori assoli di chitarra elettrica.\nNel Regno Unito la title-track, venne pubblicata come singolo, raggiungendo la posizione numero 21 in classifica e portando alla band la sua prima apparizione al programma \"Top of the Pops\" sin dal 1970.\nTracce.\nTutte le tracce sono state composte da Ozzy Osbourne, Tony Iommi, Geezer Butler e Bill Ward. Quest'ultimo si occuper\u00e0 inoltre della stesura dei testi."}
{"id": "519170", "revid": "36426", "url": "https://it.wikipedia.org/wiki?curid=519170", "title": "Andrea Bonaiuti", "text": ""}
{"id": "519173", "revid": "253269", "url": "https://it.wikipedia.org/wiki?curid=519173", "title": "Kristoffer Tabori", "text": "Biografia.\nFiglio del regista Don Siegel e della attrice svedese Viveca Lindfors, Kristoffer fece la sua prima apparizione in uno dei film di sua madre, \"Weddings and babies\", nella parte di un giovane bambino. I suoi genitori si separarono nel 1953, e la madre spos\u00f2 uno scrittore ungherese, George Tabori. Kristoffer adott\u00f2 quindi il cognome del patrigno. \nKristoffer inizi\u00f2 la sua carriera come attore teatrale durante la fine degli anni '60, e durante gli anni '70 e '80 \u00e8 apparso in diversi film. Kristoffer spos\u00f2 l'attrice inglese Judy Geeson nel 1984, dalla quale divorz\u00f2 successivamente alcuni anni dopo. Durante gli anni '90 Tabori ha svolto il lavoro di regista per alcune serie televisive.\nTra i videogiocatori, Tabori \u00e8 conosciuto per aver doppiato HK-47, un personaggio visto nei videogiochi ' e '. Tabori ha prestato la sua voce per altri prodotti legati al marchio \"Guerre stellari\" e nell'area di \"Battlestar Galattica\".\nNel 2009 ha diretto il film Fireball."}
{"id": "519176", "revid": "1572422", "url": "https://it.wikipedia.org/wiki?curid=519176", "title": "Giovanni Giacomo Gastoldi", "text": "Biografia.\nNel 1581 divenne cantante alla corte dei Gonzaga di Mantova, dove suo padre lavorava come servitore. Nel 1582 divent\u00f2 maestro della cappella ducale di Santa Barbara; ivi compose il secondo intermezzo per la commedia \"Idropica\" di Giovanni Battista Guarini, che fu messa in scena proprio a Mantova il 2 giugno 1608. Nello stesso anno Carlo Borromeo richiede la sua presenza a Milano a Guglielmo Gonzaga - probabilmente su indicazione di un canonico del Duomo - ma il duca si oppone e impedisce il trasferimento del valente musicista. Mor\u00ec a Mantova nel 1609. \u00c8 completamente inattendibile la notizia del suo trasferimento a Milano, pi\u00f9 volte citato ai giorni nostri. Recenti e approfonditi studi (Archivio di Stato di Mantova e Archivio della veneranda Fabbrica del Duomo di Milano) testimoniano che non svolse attivit\u00e0 a Milano, n\u00e9 come cantore, n\u00e9 tantomeno come maestro di cappella del Duomo. In quel periodo risulta, infatti, in servizio Giulio Cesare Gabussi, maestro di cappella del Duomo in carica dal 1583 al 1611, designato dal cardinal Borromeo. Gli unici legami di Gastoldi con Milano si devono ad alcuni aspetti editoriali delle sue opere. Per un'ulteriore analisi, si veda in proposito la ricca bibliografia sul compositore e sulla storia della Cappella Musicale del Duomo di Milano (cfr. AA.VV., \"Sei secoli di musica nel Duomo di Milano\", 1986).\nConsiderazioni sull'artista.\nGastoldi divenne famoso principalmente per i suoi Balletti, molto in voga ai suoi tempi. Infatti il balletto, dal quale nasceranno successivamente le canzoni ballate, ebbe proprio origine nel XVI secolo presso le corti rinascimentali italiane. Nati dalle canzonette e dalle villanelle popolari, i balletti venivano impiegati per accompagnare spettacoli di danze mimate. Tra i pi\u00f9 famosi balletti del Gastoldi si ricordano: \"Amor Vittorioso\", \"Lo Schermito\", \"Il Contento\", \"Il Ballerino\", \"Lo Spensierato\". Affini alle commedie madrigalistiche di Adriano Banchieri, Orazio Vecchi e Giulio Cesare Croce, i suoi balletti presentano le seguenti caratteristiche: ritmo teso, accenti regolari, musica quasi completamente diatonica, presenza di modulazioni ai toni vicini, forma AABB. I balletti esercitarono un grande influsso sui madrigali drammatici, dei quali vengono considerati precursori. In Italia essi influenzarono soprattutto le composizioni del contemporaneo Claudio Monteverdi, nonch\u00e9 quelle di altri compositori, come Antonio Sartorio; in Germania le loro melodie influirono sui canti religiosi, nonch\u00e9 sul Lustgarten di Hans Leo Ha\u00dfler."}
{"id": "519184", "revid": "281901", "url": "https://it.wikipedia.org/wiki?curid=519184", "title": "Cyttidae", "text": "I Cyttidae sono una famiglia di pesci ossei d'acqua salata appartenenti all'ordine Zeiformes. Comprende il solo genere \"Cyttus\".\nDistribuzione e habitat.\nSono presenti negli oceani dell'emisfero Australe.\nPopolano i piani circalitorale e batiale.\nDescrizione.\nSono abbastanza simili al comune pesce San Pietro. Il corpo appare molto alto e fortemente compresso ai lati. La testa \u00e8 grossa e la fronte alta. Le pinne pettorali sono piccole e romboidali, cos\u00ec come le ventrali. La dorsale e l'anale sono lunghe e basse e seguono la linea del corpo fino al peduncolo caudale. La coda \u00e8 a delta. Non sono presenti le scaglie spinose a scudetto lungo la base delle pinne e lungo il ventre che ha il pesce san Pietro.\nLa livrea di questi pesci \u00e8 bianco argentea o bruna con pinne ocra.\nLe dimensioni si attestano sui 40\u201355\u00a0cm.\nBiologia.\nAlimentazione.\nI Cittidi si nutrono di altri pesci e di crostacei.\nRiproduzione.\nLe fasi giovanili hanno livrea macchiettata e raggi delle pinne filiformi.\nPesca.\nSono importanti per la pesca commerciale nell'emisfero sud dove sostituiscono gli Zeidae.\nSpecie.\nLa famiglia dei Cittidi raggruppa solo 3 specie:"}
{"id": "519188", "revid": "1371684", "url": "https://it.wikipedia.org/wiki?curid=519188", "title": "Explore2fs", "text": "Explore2fs \u00e8 un programma per Microsoft Windows che permette di visualizzare, copiare e modificare il contenuto di una partizione ext2 o ext3. \u00c8 particolarmente utile per i sistemi dual boot con GNU/Linux e Microsoft Windows."}
{"id": "519191", "revid": "36426", "url": "https://it.wikipedia.org/wiki?curid=519191", "title": "Andrea di Giusto Manzini", "text": ""}
{"id": "519194", "revid": "287204", "url": "https://it.wikipedia.org/wiki?curid=519194", "title": "Cottidae", "text": "I Cottidae sono una famiglia di pesci ossei d'acqua marina, dolce e salmastra appartenenti all'ordine Scorpaeniformes.\nDistribuzione e habitat.\nSono diffusi nei mari e negli oceani dell'emisfero boreale, soprattutto in quelli freddi e anche artici. Sono particolarmente comuni nell'Oceano Pacifico; alcune specie sono presenti nei mari della Nuova Zelanda. Nelle acque dell'Oceano Atlantico orientale europeo e nel mare del Nord sono presenti diverse specie mentre nel mar Mediterraneo \u00e8 presente ma rarissimo solo \"Taurulus bubalis\". Un certo numero di specie popola le acque dolci fredde come \"Cottus gobio\" e \"Cottus scaturigo\", presenti anche in Italia e numerose altre presenti in Europa come \"Cottus poecilopus\" e \"Cottus petiti\". Hanno abitudini bentoniche. Alcune specie sono abissali.\nDescrizione.\nL'aspetto di molti Cottidae \u00e8 superficialmente molto simile a quello dei Gobiidae, con cui sono frequentemente confusi ma dai quali sono filogeneticamente piuttosto lontani. Questa somiglianza \u00e8 dovuta soprattutto agli occhi piuttosto grandi, vicini fra loro e sporgenti sul profilo dorsale del capo. La pelle \u00e8 priva di scaglie ma spesso presenta tubercoli ossei o rugosit\u00e0 di vario tipo. La linea laterale \u00e8 presente sui fianchi (mentre nei Gobiidae \u00e8 limitata alla testa). La testa \u00e8 grande relativamente alle dimensioni del corpo e molto spesso schiacciata dorso-ventralmente, il che da ad alcune specie un aspetto da girino. La pinna dorsale pu\u00f2 essere unica, in tal caso presenta una forte incisione centrale, o doppia. La pinna anale \u00e8 priva di raggi spinosi. La pinna caudale \u00e8 arrotondata o tronca, mai biloba. Le pinne pettorali sono ampie e con i raggi ventrali robusti; le pinne ventrali portano un raggio spinoso breve. La vescica natatoria manca almeno allo stadio adulto. La colorazione spesso \u00e8 molto mimetica.\nSono generalmente di piccole dimensioni ma la specie \"Scorpaenichthys marmoratus\" raggiunge i 78 cm.\nBiologia.\nRiproduzione.\nSpesso \u00e8 presente dimorfismo sessuale. Le uova sono deposte sul fondo e vengono protette dal padre. Le larve sono pelagiche.\nPesca.\nNon hanno nessuna importanza per la pesca. \"Cottus gobio\" veniva un tempo pescato per uso alimentare e per essere usato come esca per trote e salmoni."}
{"id": "519195", "revid": "695564", "url": "https://it.wikipedia.org/wiki?curid=519195", "title": "Never Say Die", "text": ""}
{"id": "519197", "revid": "110157", "url": "https://it.wikipedia.org/wiki?curid=519197", "title": "New York Liberty", "text": "Le New York Liberty sono una delle dodici squadre di pallacanestro che militano nella WNBA (\"Women's National Basketball Association\"), il campionato professionistico femminile degli Stati Uniti d'America.\nStoria della franchigia.\nSono una delle originali otto squadre che hanno preso parte nel 1997 al primo campionato WNBA.\nNel 1997 giocarono la partita inaugurale della lega, contro le Los Angeles Sparks.\nHanno vinto quattro titoli di campionesse della \"Eastern Conference\", senza per\u00f2 mai vincere un titolo WNBA."}
{"id": "519198", "revid": "125240701", "url": "https://it.wikipedia.org/wiki?curid=519198", "title": "Bara", "text": "La bara o cassa da morto o cofano funebre, \u00e8 un contenitore in legno atto alla conservazione, al trasporto ed alla tumulazione, inumazione o cremazione di un cadavere. La cassa con il cadavere al suo interno, una volta chiusa e coperta, prende in genere il nome di feretro.\nUtilizzo.\nLa disposizione del defunto nella cassa da morto \u00e8 uno dei metodi di estremo saluto al caro estinto. Spesso il corpo viene adagiato nella bara aperta e messo in mostra nella cosiddetta camera ardente, dalla quale viene poi trasportato nel cimitero dopo una eventuale sosta in un edificio di culto per la parte religiosa del funerale. La bara con il cadavere viene in genere portata a spalla da un gruppo di necrofori che la trasferiscono dal carro funebre al catafalco nella parte religiosa del rito e poi dal carro funebre alla tomba. In alcune cerimonie solenni come i funerali di stato o quelli dei veterani di guerra la bara pu\u00f2 venire avvolta dalla bandiera del paese del defunto o accompagnata da altri oggetti a valenza simbolica.\nTipologie.\nLa cassa, o cofano, pu\u00f2 essere realizzato in legni differenti, ma sempre e solo di legno massiccio come previsto dal DPR 285/1990. La loro fabbricazione \u00e8 regolamentata sempre dallo stesso DPR e ancor meglio se sono prodotte rispondenti alla norma UNI 11520:2014 attualmente ancora volontaria anche se gi\u00e0 citata in diversi disegni di legge in itinere in parlamento. Questi legni possono essere dolci come abete, pioppo, larice (Legno di conifera) oppure duri come mogano, olmo, rovere o noce (legni di latifoglia). Le casse possono essere verniciate (quelle pi\u00f9 pregiate) sia con vernici sintetiche che con vernici a base acqua o a base cera (tipo ecologico) oppure possono essere realizzate anche di solo legno grezzo (solitamente quelle pi\u00f9 economiche). Spesso questa scelta dipende se, prima della morte, il defunto ha lasciato disposizioni sulla propria sepoltura o se i dolenti hanno scelto per lui.\nI cofani, indipendentemente che siano destinati alla tumulazione/inumazione/cremazione, hanno una misura standard. In caso il defunto sia obeso, l'impresa funebre si occuper\u00e0 di cercare oppure consigliare di far costruire una cassa fuori misura (extrasize), in quanto non si pu\u00f2 sezionare il cadavere o reciderne parti per farlo stare nella cassa standard: tale comportamento \u00e8 passibile di denuncia per vilipendio di cadavere. Le casse destinate ai bambini sono in vari paesi di colore bianco. Anche le piccole bare destinate ai feti morti prima del parto sono in genere bianche; \u00e8 comune sentire i termini \"bara\" e \"cassa da morto\" come sinonimi nel linguaggio comune, invece i due termini intendono due oggetti con caratteristiche molto diverse: la bara \u00e8 caratterizzata da 6 lati, pi\u00f9 stretti sul fondo, mentre la cassa \u00e8 rettangolare, esistono anche casse ad otto lati ( dette appunto ottagonali ) , generalmente sono casse di lusso. Una cassa ad otto lati in Acero sbiancato \u00e8 stata realizzata apposta dallo specialista Marco Ghirardotti per il funerale del tenore Luciano Pavarotti, che aveva dato specifiche istruzioni al riguardo del suo funerale in un testamento redatto dallo stesso qualche anno prima.\nBare e cremazione.\nCome accennato sopra, le bare da cremazione devono essere di legno a bassa densit\u00e0 e preferibilmente non verniciate con vernici sintetiche. Non per questo, per\u00f2, non possono essere intagliate o decorate.\nAl feretro, una volta preso in custodia dagli addetti del crematorio, vengono tolte le maniglie, il crocefisso posto sopra il coperchio (se presenti) e la targhetta che identifica la salma. Questi oggetti devono essere poi smaltiti come rifiuti speciali o se la famiglia ne fa richiesta restituiti alla stessa (in quanto proprietaria effettiva degli oggetti acquistati con il cofano) previo aver firmato documento di consegna precomplilato a cura del forno crematorio.\nCon la diffusione relativamente recente della cremazione anche nel mondo occidentale le aziende costruttrici di bare hanno dovuto sviluppare prodotti adatti a tale tipo di rito funebre. I cofani di cellulosa (cartone) possono essere usati solo per la cremazione di esiti cadaverici inconsunti o meglio utilizzati per i corpi dei cadaveri riesumati e non consumati che si estraggono dai loculi una volta scaduta la concessione (mediamente dei 20 ai 30 anni). In alcuni casi vengono preferite bare in legno o in fibra a bassa densit\u00e0, che verranno poi bruciati insieme alla salma indecomposta. In alcuni paesi (non in Italia) \u00e8 possibile anche solo affittare un feretro per la sola durata del servizio funebre. Questo tipo di bara \u00e8 costituito da una parte esterna in legno che viene riutilizzata previa sanificazione e da un letto interno in cellulosa che viene invece cremato assieme al defunto. Naturalmente il defunto deve subire un pretrattamento di imbalsamazione a base di prodotti contenenti formaldeide al fine di evitare che durante la decomposizione i liquidi cadaverici percolino al di fuori del feretro in cellulosa e ne compromettano la sua funzionalit\u00e0. Questo trattamento, chiamato anche tanatoprassi, ha un costo notevole e in Italia \u00e8 comunque vietato per legge. L'affitto di un feretro negli Stati Uniti pu\u00f2 costare anche parecchie centinaia di dollari al giorno. Sarebbe opportuno per finire che anche l'allestimento interno del cofano (imbottitura) sia realizzata in materiale naturale e non a base di poliestere, al fine di ridurre le immissioni in atmosfera durante la cremazione.."}
{"id": "519202", "revid": "287204", "url": "https://it.wikipedia.org/wiki?curid=519202", "title": "Sacramento Monarchs", "text": "Le Sacramento Monarchs sono state una delle squadre di pallacanestro che militavano nella WNBA (\"Women's National Basketball Association\"), il campionato professionistico femminile degli Stati Uniti d'America.\nStoria della franchigia.\nSono state una delle originali otto squadre che hanno preso parte nel 1997 al primo campionato WNBA.\nVinsero il primo, ed unico, titolo WNBA della franchigia nel 2005. Nel 2006 vinsero le finali della Western Conference, contro le Los Angeles Sparks, e nelle Finali WNBA vennero battute in cinque gare dalle Detroit Shock. Nel novembre 2009 la squadra scomparve dalla WNBA per fallimento."}
{"id": "519204", "revid": "287204", "url": "https://it.wikipedia.org/wiki?curid=519204", "title": "Marcellin Champagnat", "text": "Biografia.\nNato a Marlhes il 20 maggio 1789 da una famiglia di agricoltori benestanti (suo padre, Jean Baptiste, nell'epoca della rivoluzione era il sindaco del villaggio), all'et\u00e0 di sedici anni fece il suo ingresso nel seminario di Lione dove ebbe come compagni di studi Jean Baptiste Marie Vianney e Jean Claude Colin, con cui poi collabor\u00f2 per la fondazione della \"Societ\u00e0 di Maria\": fu ordinato sacerdote il 22 luglio 1816.\nInizi\u00f2 la sua attivit\u00e0 pastorale a La Valla-en-Gier, una povera comunit\u00e0 di montagna, dove rimase impressionato dall'ignoranza dei fedeli: il 2 gennaio 1817 decise pertanto di fondare l'Istituto dei Fratelli Maristi delle Scuole (\"Piccoli Fratelli di Maria\"), una congregazione di laici con voti semplici dedita all'istruzione della giovent\u00f9 povera e all'attivit\u00e0 catechistica.\nFece anche edificare a Saint-Chamond, nella Loira, l\"'Hermitage\", una casa di formazione per i \"Piccoli Fratelli\", dove mor\u00ec nel 1840.\nIl culto.\nIl processo di canonizzazione di Marcellino Champagnat inizi\u00f2 sotto il pontificato di papa Benedetto XV, che lo dichiar\u00f2 \"Venerabile\" il 22 giugno 1920: fu beatificato da Pio XII il 29 maggio 1955 e canonizzato il 18 aprile 1999 da Giovanni Paolo II.\nMemoria liturgica il 6 giugno."}
{"id": "519210", "revid": "79968", "url": "https://it.wikipedia.org/wiki?curid=519210", "title": "Legione spagnola", "text": "La legione spagnola (in lingua spagnola Legi\u00f3n Espa\u00f1ola, in passato Legi\u00f3n Extranjera Espa\u00f1ola o Tercio de Extranjeros) \u00e8 un'unit\u00e0 militare scelta dell'esercito spagnolo. \nIl riferimento al \"tercio\", col quale nel linguaggio comune viene spesso identificata, \u00e8 da ricercarsi in ricordo delle formazioni di fanteria spagnole create nel XVI secolo al tempo di Carlo V, composte da volontari di diverse nazioni del regno, che seminarono il terrore sui campi di battaglia europei.\nStoria.\nLa creazione e l'impiego nella guerra del Rif.\nFu fondata come \"Tercio de Extranjeros\" il 28 gennaio 1920 come reggimento composto da stranieri sul modello della Legione straniera francese con un decreto regio (di Alfonso XIII) per rimpiazzare le truppe di coscritti nelle campagne coloniali. Nel 1920 la Spagna stava infatti fronteggiando la peggior rivolta scoppiata nel protettorato del Marocco, guidata da Abd el-Krim. Fu fortemente voluta dal tenente colonnello di fanteria Jos\u00e9 Mill\u00e1n-Astray, che ne influenz\u00f2 e modell\u00f2 la mistica. \u00c8 detta anche \"Tercio\" (\"Tercio\" erano i reggimenti della Spagna rinascimentale), in ricordo delle formazioni di fanteria spagnole che nel XVI secolo, al tempo di Carlo V, rovesciarono le nazioni e seminarono il terrore sui campi di battaglia europei.\nIl 2 settembre re Alfonso affid\u00f2 il comando della Legione a Jos\u00e9 Mill\u00e1n-Astray, che era stato il principale fautore dell'istituzione di questo reggimento. Francisco Franco fu uno dei membri fondatori della Legione e secondo in comando dell'unit\u00e0. Il 20 settembre arriv\u00f2 la prima recluta straniera (e questa data viene celebrata ogni anno). All'inizio il nuovo reggimento ebbe sede nel Cuartel del Rey a Ceuta sul Plaza de Col\u00f3n. Mill\u00e1n-Astray fa anche rivivere l'antica ideologia crociata, presentando i suoi uomini come artefici di una nuova \"reconquista\" contro la civilt\u00e0 islamica e poi come salvatori della Spagna, in lotta contro il liberalismo laicista e il comunismo.\nLa Legione, denominata \"Tercio de Marruecos\" combatt\u00e9 in Marocco nella guerra del Rif (1925-1926), prendendo parte allo sbarco di Alhucemas, nella repubblica del Rif. Sia le truppe regolari spagnole sia la Legione formarono l'\"Esercito spagnolo in Africa\". Nel 1934 la Legione, insieme alle truppe regolari, dal Marocco spagnolo fu inviata in Spagna dal nuovo governo repubblicano per domare la rivolta di lavoratori scoppiata nelle Asturie.\nNella guerra civile spagnola.\nNel luglio 1936 sotto la guida del tenente colonnello Juan Yag\u00fce, con l'esercito d'Africa si ammutin\u00f2 e gioc\u00f2 un ruolo molto importante nella guerra civile spagnola, schierandosi nel Bando nacional dei nazional-franchisti, sbarcando nel sud della Spagna dove si pose sotto il comando di Francisco Franco che guidava quel settore. I nazionalisti trassero grande vantaggio dalla disciplina e dalla professionalit\u00e0 di queste truppe. Molti volontari internazionali furono inquadrati in Bandere (battaglioni) e compagnie della Legione.\nDurante il \"franchismo\".\nDopo la vittoria dei franchisti nel 1939, la Legione fu ridotta di numero e rimandata nei suoi quartieri in Marocco e quando quest'ultimo divenne indipendente nel 1956, la legione rimase come componente del presidio delle rimanenti enclave spagnole nord-africane. Nel 1957 prese parte alla Guerra di Ifni contro il Marocco.\nIl 17 giugno 1970 unit\u00e0 della Legione spararono e uccisero 11 dimostranti indipendentisti nel quartiere di Zemla a El-Aaiun (nel Sahara occidentale, cio\u00e8 la \"Spagna sahariana\"). L'incidente, passato alla storia come \"Intifada di Zemla\", gioc\u00f2 un ruolo molto importante nello spingere il movimento anti-coloniale Sahrawi alla lotta armata che dura anche oggi, sebbene la Spagna abbia da tempo abbandonato il territorio, passandolo al Marocco.\nDalla transizione democratica ad oggi.\nA partire dalla \"transizione spagnola\" sino al 2001 non fu pi\u00f9 ammesso l'arruolamento di stranieri. Pertanto nel 1987 la Legione perdeva l'appellativo di \"Straniera\" cambiando il suo nome in Legione spagnola. Dal 1992 ha preso parte a tutte le missioni militari spagnole all'estero. Dal 1999 sono state ammesse anche le donne.\nSuccessivamente, dopo la fine della coscrizione obbligatoria nell'esercito spagnolo nel 2002, il reclutamento di stranieri ricominci\u00f2 nel 2002, ma soltanto dai paesi dell'America Ispanica e dalla Guinea Equatoriale. Oggi \u00e8 a composizione mista, sia spagnoli che ispanici.\nOrganizzazione.\nLa Legione dal 2015 fa parte della Forza terrestre dell'Ej\u00e9rcito de Tierra ed \u00e8 composta dalla \"Brigada \"Rey Alfonso XIII\" II de La Legi\u00f3n\", che comprende due tercio della consistenza di reggimento, (III e IV) con sede a Ronda e Viator nella Spagna del sud, una \"bandera\" (battaglione) del genio zappatori, un gruppo di cavalleria leggera corazzata, un gruppo logistico e un gruppo di artiglieria da campagna.\nDue \"tercio\" (I e II), sono dislocati nelle enclave spagnole in Nord Africa di Melilla e Ceuta.\nLa Legione resta un'unit\u00e0 d'\u00e9lite molto disciplinata, cui uomini sono sottoposti ad addestramenti durissimi e anche brutali. La Legione ha avuto, dal 1979 al 2002, anche un'unit\u00e0 speciale conosciuta come \"BOEL\" (\"Bandera de Operaciones Especiales de la Legi\u00f3n\" o \"Unit\u00e0 per operazioni speciali della Legione\") che era composta da circa 500 uomini addestrati a ogni tipo di operazione (anche quelle antiterroristiche), poi invece l'unit\u00e0 \u00e8 stata ridotta a Grupo de operaciones especiales \"Maderal Oleaga\" di stanza ad Alicante ed ha cessato la sua appartenenza operativa alla Legione, ma nel 2017 \u00e8 tornata a essere \"Bandera\".\nI riferimenti storici della Legione sono antichi, ovvero fa risalire le proprie origini ai \"Tercios de Flandes y Italia\", delle campagne rinascimentali della fine del Cinquecento. Simbolo di questo legame sar\u00e0 da un lato il fatto che tutti i Tercios della Legione assumeranno il nome di condottieri di quella epoca come Gonzalo Fern\u00e1ndez de C\u00f3rdoba per il primo \"Gran Capitan\", il secondo sar\u00e0 intitolato a Fernando \u00c1lvarez de Toledo terzo \"Duque de Alba\", il terzo a \"Don Juan de Austria\", infine il quarto a \"Alejandro Farnesio\", duca di Parma, dall'altro con il simbolo della balaestra, dell'archibugio e dell'alabarda incrociate.\nNon sono alle dipendenze della brigata:\nReclutamento.\nNel corso della storia della Legione i suoi ranghi sono stati composti in maggioranza dagli spagnoli, mentre gli stranieri ammontano al 25% circa. Questi venivano arruolati presso il \"Bander\u00ecn Central de Enganche de la Legi\u00f3n\" a Legan\u00e9s presso Madrid trasferito poi a Ronda.\nSi smise di accettare gli stranieri dal 1987 ma dopo la fine della coscrizione obbligatoria, l'esercito spagnolo dal 2002 ha riaccettato stranieri, ma solamente di origine ispanica (soprattutto dall'America centrale e meridionale), residenti in Spagna, precisamente dell'Argentina, Bolivia, Costa Rica, Colombia, Cuba, Cile, Ecuador, El Salvador, Guatemala, Honduras, Messico, Nicaragua, Panama, Paraguay, Per\u00fa, Repubblica Dominicana, Uruguay e Venezuela, nonch\u00e9 della Guinea Equatoriale, compresi tra i 18 e i 28 anni, sia uomini e dal 1999 anche donne. La ferma volontaria \u00e8 di 2 o 3 anni fino ad un massimo di 6. Le selezioni dei candidati avvengono oggi presso il Centro de selecci\u00f3n de la Delegaci\u00f3n de Defensa a Madrid.\nAddestramento.\nLa formazione di base dura 4 mesi e si svolge a Caceres o Cadice. Essa comprende competenze di base militare tipiche della fanteria, come l'addestramento alle marce forzate e un rigoroso percorso di guerra. Dopo il secondo mese, la recluta firma un contratto di 2 o 3 anni. Dopo aver terminato la formazione di base la recluta viene distaccata presso uno dei quattro tercios o altre unit\u00e0 della Legione. Qui, riceve una formazione ulteriore e inoltre apprende l'addestramento formale alla marcia tipica della tradizione legionaria.\nBOEL-GOE: le forze speciali.\nLe Operazioni speciali nella Legione spagnola ebbero i suoi antecedenti nelle SOE, le Sezioni Operazioni Speciali, quando, verso il 1970, queste unit\u00e0 furono organizzate nei Tercios Sahariani, una per ogni Bandera. Elitrasportate, fin dall'inizio, ebbero come missione principale la lotta di contro-guerriglia nel Sahara Spagnolo nei confronti del Fronte Polisario, missione che compirono in maniera efficace causando perdite tra le file degli insorti. Cos\u00ec simultaneamente, nel 1975, i Tercios del nord Africa organizzarono proprie SOE, portando un totale di 8 unit\u00e0 di questo tipo, 2 per Tercios, nel Corpo.\nL'entusiasmo e la tenacia dell'ispettore della Legione, il generale D. Tomas Pallas Sierra, port\u00f2 alla creazione nel 1981 di un'unit\u00e0, consistente in una Compagnia, (UOEL- \"Unidad de Operaciones Especiales de la Legi\u00f3n\") comandata dal capitano D. Ricardo Castillo Algar. Visti gli ottimi risultati operativi, il generale Pallas pretese la formazione nella Legione di una \"Bandera de Operaciones Especiales\" (BOEL).\nIl 17 maggio 1985, questa Bandera fu nominata UOEL, Unit\u00e0 Operazioni Speciali della Legione, entrando cos\u00ec a far parte del 4\u00ba Tercio \"Alejandro Farnesio\". Nel gennaio 1996, ai sensi del NG 6/94 EME, la Bandera fu incorporata nella Forza di intervento rapido (FAR) dell'esercito spagnolo. Dopo aver ricevuto diverse intestazioni dalla sua creazione, il reparto prese definitivamente il nome del cavaliere legionario Juan Maderal Oleaga, ultimo soldato caduto nella campagna dell'Ifni-Sahara, e il numero XIX in quanto ultima Bandera istituita della Legione.\nNel giugno 2002 il reparto fu distaccato dalla Legione, posto alle dipendenze del Comando delle operazioni speciali dell'esercito e trasferito nella citt\u00e0 di Alicante, diventando il XIX Grupo de operaciones especiales \"Maderal Oleaga\". Nel 2017 riprese le tradizioni della Legione. Fin dalla sua nascita, prima come UOEL poi come BOEL, quindi come GOE, ha partecipato a numerose esercitazioni congiunte e a operazioni in Bosnia ed Erzegovina, Albania, Kosovo, Afghanistan e Iraq.\nMissioni.\nNegli ultimi anni la Legione spagnola \u00e8 stata presente in Bosnia (nella missione NATO Sfor) e nella recente guerra in Iraq, dislocata a Najaf insieme alle truppe di El Salvador fino a quando non \u00e8 salito al governo Jos\u00e9 Luis Rodr\u00edguez Zapatero, che ha dato seguito alle sue promesse elettorali di ritirare le truppe dall'Iraq. Nel 2005 fu anche impiegata in Afghanistan come parte della forza NATO ISAF. Attualmente la Legione partecipa soprattutto alle missioni di pace della NATO.\nLegionari celebri.\nL'arruolamento nella Legione era aperto a tutti gli uomini, spagnoli o stranieri, dai 15 ai 45 anni. Secondo la ricerca del tenente colonnello Don Miguel Ballemilla y Garc\u00eca de Gamarra, contenuta nella tesi di laurea, \"La Legi\u00f3n 1920-1927\", si attesta che gli stranieri, arruolati in questo periodo relativo alla sanguinosa campagna in Marocco contro la Repubblica del Rif di Abd el-Krim, furono 3.875, il 20.89% della forza totale consistente in 19.379 legionari, mentre il resto era composto da volontari di nazionalit\u00e0 spagnola. La nazionalit\u00e0 pi\u00f9 rappresentata fu quella portoghese seguita da quella tedesca, cubana, francese e italiana con 53 legionari l'1.38%.\nLegionari d'origine italiana.\nAlcune centinaia i volontari italiani che hanno prestato servizio nella Legione, se escludiamo il periodo della guerra civile spagnola del 1936-1939, dove militarono numerosi volontari connazionali sotto mentite spoglie ma con l'autorizzazione delle autorit\u00e0 militari italiane, nell'Aviazione Legionaria del Tercio o nei Sommergibili Legionari.\nIl numero esatto degli italiani arruolatisi in quel periodo nel Tercio non si potr\u00e0 mai precisare a causa dei nomi di copertura e poi perch\u00e9 le perdite della Legione furono spaventose.\nQualche storico sostiene che furono circa 10.000 i legionari italiani arruolatisi \"\"per la vittoria della Croce minacciata dalle barbarie e dai sacrilegi comunisti\".\nCitiamo i casi pi\u00f9 noti:\n\"La Legi\u00f3n\": la rivista del Corpo.\nLa Legione spagnola dispone di un proprio organo di stampa, il trimestrale \"La Legi\u00f3n\". \u00c8 un giornale venduto esclusivamente per abbonamento e viene pubblicato presso la caserma \"Alvarez de Sotomayor\" a Viator.\nIl primo bollettino associativo della Legione fu pubblicato il 17 luglio del 1958 ed era una rivista mensile. Nel febbraio 1995 pass\u00f2 ad una tiratura bimestrale e nell'aprile del 1997 a trimestrale con un costo di 4,80 euro per l'abbonamento annuale.\nLa redazione \u00e8 composta da operatori specializzati nei testi, nella grafica, nell'impaginazione, nelle fotografie, nell'uso delle pi\u00f9 moderne apparecchiature. Il giornale di ottimo livello grafico e redazionale riporta la vita spicciola delle unit\u00e0 legionarie, le missioni internazionali, le unit\u00e0 speciali e biografie di ex legionari, episodi storici ed altro.\nIdeale.\nFin dalla sua nascita, la Legione, come tutti i corpi d'\u00e9lite, ha sempre coltivato il culto della battaglia e del coraggio di fronte alla morte. Essa sostiene, tramite il duro addestramento e le tradizioni, di ridurre la naturale paura della morte favorendo cos\u00ec gli atti eroici.\nGran parte di questo obiettivo \u00e8 raggiunto attraverso un indottrinamento delle truppe, che comprende ci\u00f2 che \u00e8 noto come la \"mistica legionaria\" simboleggiata nella sua forma finale dal \"Credo legionario\", ossia un codice composto da dodici norme di comportamento redatto da Jos\u00e9 Mill\u00e1n-Astray, e gli insegnamenti del Bushid\u014d giapponese."}
{"id": "519211", "revid": "287204", "url": "https://it.wikipedia.org/wiki?curid=519211", "title": "Roberto Corbiletto", "text": "Biografia.\nAttore cinematografico, interpret\u00f2 ruoli secondari in alcuni film molto noti come \"Il piccolo diavolo\" (1988), \"La voce della luna\" (1990), \"Parenti serpenti\" (1992), \"Il mostro\" (1994).\nCorbiletto ha diretto negli anni novanta un gruppo tradizionalista di Roma non legato al Movimento Tradizionale Romano ma vicino ad esso. Espressione del gruppo fu la rivista \"Mos Maiorum\", uscita negli anni 1994-1995, che presentava articoli concernenti la religione romano-italica antica e le forme per una sua attuazione nei tempi moderni.\nMorte e leggende.\nCorbiletto mor\u00ec misteriosamente, la versione ufficiale dice che fu carbonizzato e incenerito da un fulmine o da un incendio da esso causato, dando adito a leggende dato che sarebbe stato un giorno sacro a Giove, dio dei fulmini; secondo alcuni esoteristi avrebbe sbagliato a eseguire una pratica segreta e interdetta. Sussistono tuttavia dubbi dato che per cremare un corpo, e ottenere ceneri da cui non si pu\u00f2 ricavare DNA, occorre un calore enorme e concentrato; secondo la polizia il casolare avrebbe bruciato per sei ore di fila, fatto raro. Altri appartenenti alla Via romana agli dei morirono infatti prematuramente, tra cui uno in incidente stradale, uno speleologo in una grotta e uno fu certamente assassinato a colpi di pistola.\nAlcuni esoteristi hanno invece paragonato la scomparsa di Corbiletto alle assunzioni in cielo di Romolo ed Enea, quindi un premio."}
{"id": "519214", "revid": "123230991", "url": "https://it.wikipedia.org/wiki?curid=519214", "title": "Nuovo Quotidiano di Puglia", "text": "Il Nuovo Quotidiano di Puglia \u00e8 un quotidiano fondato a Lecce nel 1979, e diffuso attualmente nelle province di Lecce, Brindisi, Taranto. Ha infatti tre edizioni locali relative ai tre capoluoghi di provincia.\nStoria.\nIl quotidiano fu fondato a Lecce con tre edizioni: \"Il Quotidiano di Lecce\", \"Il Quotidiano di Brindisi\" e \"Il Quotidiano di Taranto\". Progettato e realizzato da Beppe Lopez, con l'apporto di volenterosi giovani locali e con l'innesto di alcune consolidate professionalit\u00e0 \"importate\" (Enzo Lucchi, Franco Prattico, Adolfo Maffei, ecc.), si impose subito per la formula moderna. Lopez, per farlo, si era dimesso da la Repubblica, e ne tradusse l'impostazione in termini di giornale \"locale e popolare\". L'iniziativa si innest\u00f2 su una fortunata iniziativa editoriale locale, \"La tribuna del Salento\", guidata da Ennio Bonea, ex deputato liberale e docente di letteratura, e da Antonio Maglio. Un apporto sostanziale fu dato dalla concessionaria di pubblicit\u00e0 A. Manzoni &amp; C. di Milano, che per l'occasione apr\u00ec filiali a Lecce, Bari, Taranto, Brindisi e Foggia ed organizz\u00f2 una vasta rete per la raccolta degli spazi pubblicitari. Lo sponsor politico fu l'onorevole Claudio Signorile.\nSegu\u00ec nel dicembre 1981 il giornalista Vittorio Bruno Stamerra, che lo guid\u00f2 fino al 1996. Fu sostituito da Giulio Mastroianni, anch'egli proveniente dalla \"scuola\" della Repubblica. Nel 1998 il gruppo Caltagirone Editore acquis\u00ec il controllo della testata, traghettandola in una nuova societ\u00e0 \"(Alfa Editoriale)\", con un'operazione che port\u00f2 all'estromissione dalla redazione di otto redattori, ed avvi\u00f2 una vertenza sindacale, durata quasi otto anni, durante la quale l'editore, pur essendo stato condannato per comportamento antisindacale, si rifiutava di riammettere in servizio i giornalisti reintegrati dalla magistratura del lavoro. Nel luglio 1999 viene nominato direttore Giancarlo Minicucci proveniente da \"Il Messaggero\". Sotto la sua guida nel 2001 il quotidiano assume l'attuale denominazione e lentamente ma costantemente per 10 anni acquista nuove quote di mercato sia diffusione che pubblicitario. Il quel periodo il giornale chiude i bilanci con importanti risultati per gli azionisti. Nell'ottobre 2009 Minicucci passa alla vicedirezione de \"Il Messaggero\" e a dirigere la testata \u00e8 chiamato Claudio Scamardella, gi\u00e0 vicedirettore del quotidiano gratuito \"Leggo\", altra testata del gruppo Caltagirone Editore. Alla guida della redazione di Brindisi vi \u00e8 Mino De Masi, l'edizione di Taranto viene redatta sotto la guida di Giovanni Camarda. La redazione centrale \u00e8 a Lecce. Dal 24 febbraio 2008, il giornale esce in versione \"full color\". Dall'11 maggio 2010 \u00e8 online il sito web ufficiale della testata salentina.\nDati.\nIl quotidiano ha 21\u00a0000 lettori medi giornalieri.\nLa quota di lettori nel Salento \u00e8 del 39,7%.\nDati Ads - Accertamenti Diffusione Stampa"}
{"id": "519215", "revid": "287204", "url": "https://it.wikipedia.org/wiki?curid=519215", "title": "Connecticut Sun", "text": "Le Connecticut Sun sono una delle dodici squadre di pallacanestro che militano nella WNBA (\"Women's National Basketball Association\"), il campionato professionistico femminile degli Stati Uniti d'America.\nStoria della franchigia.\nSono una delle originali otto squadre che hanno preso parte nel 1997 al primo campionato WNBA, con il nome di Orlando Miracle. La Franchigia resta in Florida fino al 2002, quando viene spostata nel Connecticut, assumendo il nome di \"Connecticut Sun\".\nVincono due titoli di campionesse della \"Eastern Conference\", nel 2004 e nel 2005, raggiungendo quindi le Finali WNBA, perdendole entrambe: nel 2004 contro le Seattle Storm, e nel 2005 contro le Sacramento Monarchs."}
{"id": "519216", "revid": "112759630", "url": "https://it.wikipedia.org/wiki?curid=519216", "title": "Adam Czarnocki", "text": "Biografia.\nNel 1809 fu arrestato dalle autorit\u00e0 zariste a causa di una sua lettera nella quale esprimeva la volont\u00e0 di unirsi alle truppe polacche alleate di Napoleone Bonaparte. Fu deportato a Omsk ma dopo il fallimento della campagna napoleonica in Russia, torn\u00f2 ai suoi studi.\nGrazie alla protezione di Adam Kazimierz Czartoryski, pot\u00e9 entrare a lavorare all'Universit\u00e0 di Vilnius a condizione di essere posto sotto osservazione. Czarnocki present\u00f2 dei progetti di ricerca che furono per\u00f2 respinti da una commissione dell'universit\u00e0, composta da Jan e Jedzrej Sniadeccy e Stanislaw Jundzill. Si rivolse perci\u00f2 altrove e ottenne dei fondi in Russia, cosicch\u00e9 nel luglio 1820 pot\u00e9 intraprendere delle ricerche etnografiche nella Russia settentrionale. I fondi per\u00f2 si esaurirono abbastanza prest\u00f2 e nonostante gli sforzi non ne ottenne altri; cerc\u00f2 ugualmente di continuare il suo lavoro pur nella scarsit\u00e0 dei mezzi fino alla morte, avvenuta nel 1825 in circostanze ignote.\nRicerche scientifiche e idee.\nDurante il periodo di Omsk riusc\u00ec ugualmente a raccogliere informazioni etnografiche sui popoli siberiani (compreso un dizionario della lingua dei Ceremissi) che poi pubblic\u00f2 nel libro \"Bez checi podr\u00f3z moja\" (\"Il mio viaggio involontario\").\nPoco dopo torn\u00f2 ad occuparsi di etnografia e si dedic\u00f2 alle ricerche in Ucraina per quattro anni. Sulla base di quell'esperienza, nel 1818 scrisse \"O Slawianszczyznie przed chrzescijanstwem\" (\"Sulla civilt\u00e0 slava precristiana\"), dove esprimeva l'idea che la cultura paleoslava fosse sostanzialmente unitaria e che il cristianesimo sarebbe stata la sua rovina, sia culturale che politica. Secondo Czarnocki, la Polonia per risorgere avrebbe dovuto tornare all'antica religione pagana slava. Nelle intenzioni di Czarnocki, il libro doveva costituire sia una base dalla quale partire per intraprendere ulteriori ricerche, sia una solida giustificazione per ottenere fondi per finanziare queste stesse ricerche.\nCome archeologo indag\u00f2 i resti delle mura di legno di alcune citt\u00e0 slave dell'alto medioevo, e i kurgan in Volinia, Podolia e Galizia. Come etnografo raccolse anche una gran quantit\u00e0 di canzoni popolari, soprattutto dell'Ucraina, ma anche della Polonia, Bielorussia e Russia, che poi pubblic\u00f2 in \"Spiew\u00f3w slowianskich pod strzecha wiejska zbieranych\" (\"Canzoni slave raccolte in campagna\")."}
{"id": "519218", "revid": "124123", "url": "https://it.wikipedia.org/wiki?curid=519218", "title": "Bronis\u0142aw Trentowski", "text": "Di idee panteiste, sostenne la superiorit\u00e0 della religione pagana paleoslava sul Cristianesimo; su questa base cerc\u00f2 di fondare una filosofia nazionale polacca.\nDopo il fallimento della rivolta del novembre 1830, Trentowski emigr\u00f2 in Germania dove scrisse una delle sue opere pi\u00f9 importanti intitolata \"Chowanna, o il sistema pedogogico nazionale\", opera in due volumi apparsa nel 1842. Secondo il filosofo, tutte le attivit\u00e0 umane devono essere coordinate da un amministratore e costui deve essere \"transdisciplinare\", cio\u00e8 una persona che conosca tutti i diversi argomenti di cui si deve occupare. Questa visione filosofica fu esposta nel libro \"Cybernetka\" sottotitolata \"l'arte di governare una nazione\".\nTrentowski \u00e8 ricordato anche per aver coniato il termine \"intellighentsia\"."}
{"id": "519219", "revid": "4", "url": "https://it.wikipedia.org/wiki?curid=519219", "title": "Orlando Miracle", "text": ""}
{"id": "519220", "revid": "767487", "url": "https://it.wikipedia.org/wiki?curid=519220", "title": "Reunion (Black Sabbath)", "text": "Reunion \u00e8 un album live dei Black Sabbath pubblicato nel 1998 su etichetta Epic Records.\nIl disco.\nL'album \u00e8 la registrazione di un concerto tenuto dai Black Sabbath quando riunitisi in formazione originale. La formazione originale dei Black Sabbath si cominci\u00f2 a dividere nel 1979, quando Ozzy Osbourne (voce) lasci\u00f2 definitivamente il gruppo. Successivamente abbandonarono il gruppo anche Bill Ward (batteria) e Geezer Butler (basso) lasciando il solo Tony Iommi (chitarra) a portare avanti il nome del gruppo. Si riunirono in passato solo in occasione del Live Aid nel 1985. Da allora in poi non suonarono pi\u00f9 insieme fino alla \"reunion\" rappresentata in questo album.\nNell'album compaiono anche due nuove tracce inedite: \"Psycho Man\" e \"Selling My Soul\"."}
{"id": "519222", "revid": "121637080", "url": "https://it.wikipedia.org/wiki?curid=519222", "title": "M52 (astronomia)", "text": "M 52 (conosciuto anche come NGC 7654) \u00e8 un ammasso aperto visibile nella costellazione di Cassiopea. Dagli astrofili viene chiamato anche ammasso \"sale e pepe\".\nOsservazione.\nM52 si trova in una zona di cielo ricca di oggetti, grazie alla presenza della scia della Via Lattea, all'estremit\u00e0 occidentale della costellazione di Cassiopeia e al confine con quella di Cefeo; si individua tramite il proseguimento dell'allineamento fra le stelle e per la stessa distanza delle due stelle. Pu\u00f2 essere osservato anche con un binocolo come un 8x30 o un 10x50, sebbene siano identificabili solo poche delle sue stelle membri, dominate da una stella giallognola di magnitudine 8,26, nettamente pi\u00f9 luminosa delle altre, situata sul lato occidentale; un telescopio da 150mm di apertura mostra fino a una cinquantina di componenti molto piccole e vicine fra loro, mentre in un 250mm diventano oltre 150.\nLa sua declinazione \u00e8 molto settentrionale: infatti quest'ammasso si presenta circumpolare da gran parte dell'emisfero boreale, come tutta l'Europa e in Nordamerica, fin oltre il tropico del Cancro; dall'emisfero australe invece \u00e8 possibile osservarlo solo in prossimit\u00e0 dell'equatore. Il periodo migliore per la sua osservazione nel cielo serale \u00e8 quello compreso fra agosto e gennaio; dalle regioni boreali \u00e8 uno degli oggetti galattici pi\u00f9 noti e osservati del cielo autunnale.\nStoria delle osservazioni.\nM52 fu individuato da Charles Messier nel 1774, il quale ne fornisce la seguente descrizione: \"Ammasso di piccolissime stelle, mescolate con nebulosit\u00e0, che pu\u00f2 essere visto solo in un telescopio acromatico... \u00e8 sotto la stella d di Cassiopeia...\" L'ammiraglio Smyth lo descrive come un ammasso dalla forma irregolare, come pure Thomas Webb; Lord Rosse arriva a contare fino a 200 componenti.\nCaratteristiche.\nM52 \u00e8 un ammasso estremamente ricco e compatto, con una densit\u00e0 media stimata di circa 3 stelle per parsec cubico, e addirittura fino a 50 stelle per parsec cubico nella zona centrale. Il suo diametro apparente \u00e8 pari a 13 minuti d'arco, e un diametro reale di circa 19 anni luce.\nNon si conosce la distanza esatta di questo ammasso dal nostro sistema solare: le stime vanno dai 3900 ai 4900 anni luce, ma viene accettato un valore sui 4500 anni luce (1380\u00a0parsec); queste differenze sono dovute principalmente al forte assorbimento interstellare che la sua luce incontra nella nostra direzione, che complica notevolmente il raggiungimento di una stima precisa.\nL'et\u00e0 media stimata di M52 \u00e8 di circa 160 milioni di anni, anche se le diverse stime riportano et\u00e0 comprese fra i 25 e i 158 milioni di anni; si tratta comunque di un ammasso relativamente giovane, che contiene diverse stelle di classe spettrale B, ossia stelle azzurre e massicce. La componente pi\u00f9 luminosa sulla sequenza principale \u00e8 di magnitudine 11 e di tipo spettrale B7. L'ammasso contiene anche cinque variabili pulsanti a lungo periodo di classe B (SPB) e una stella particolare di tipo Of: una stella estremamente calda con peculiari linee spettrali di elio ed azoto ionizzati. Nelle regioni interne dell'ammasso vi \u00e8 una marcata assenza di materia interstellare, la quale \u00e8 stata probabilmente espulsa dall'azione del vento stellare delle componenti maggiori oppure dall'esplosione di una o pi\u00f9 supernovae in epoche passate; le regioni centrali di M52 appaiono anche prive di stelle particolarmente luminose e massicce, a differenza di come avviene in altri ammassi in cui \u00e8 pi\u00f9 evidente l'effetto della segregazione di massa.\nIl processo di formazione stellare che ha portato alla nascita dell'ammasso sarebbe avvenuto in maniera sequenziale: secondo gli studiosi, le prime componenti ad essersi formate sarebbero le stelle di grande massa, mentre le stelle meno massicce si sarebbero formate successivamente e in un periodo di tempo molto pi\u00f9 prolungato. Le stelle massicce sono esplose come supernovae nella fase iniziale della vita dell'ammasso."}
{"id": "519223", "revid": "182193", "url": "https://it.wikipedia.org/wiki?curid=519223", "title": "Parmalat", "text": "Parmalat \u00e8 una societ\u00e0 per azioni italiana specializzata nel latte, yogurt, panna e nel settore alimentare. Dal luglio 2011 \u00e8 controllata dalla francese Lactalis al termine di una scalata finanziaria costata 4 miliardi di euro. Possiede 68 stabilimenti produttivi, in Italia si rifornisce di latte da circa 800 stalle.\nLa societ\u00e0 \u00e8 stata quotata fino al 2019 presso la Borsa valori di Milano nell'indice FTSE Italia Mid Cap.\nStoria.\nLa creazione e il consolidamento.\nL'azienda venne fondata originariamente come \"Dietalat\" da Calisto Tanzi, che nel 1961 apr\u00ec un piccolo caseificio a Collecchio nelle immediate vicinanze di Parma. Negli anni settanta la forte richiesta di latte a lunga conservazione permise alla Parmalat di far crescere la propria fetta di mercato. Nel corso degli anni novanta, dopo la ristrutturazione del corporale setup e la conseguente quotazione in Borsa mediante acquisizione della Finanziaria Centronord Spa di Giuseppe Gennari (che divenne Parmalat Finanziaria), l'impresa rafforz\u00f2 la propria posizione ed inizi\u00f2 ad acquisire numerose altre societ\u00e0 in Europa, America Latina e Africa, molte delle quali non strettamente legate al settore alimentare, tra le altre in Italia ci furono la societ\u00e0 calcistica del Parma Associazione Calcio, il gruppo di villaggi turistici ParmaTour e il network televisivo Euro TV, poi divenuto Odeon TV dopo la scissione di Italia 7.\nIl nuovo gruppo societario rafforz\u00f2 progressivamente la propria posizione sul mercato acquisendo vari marchi e societ\u00e0 tra cui \"Latte Oro\" e \"Latte Berna\"; nel 1999 vengono avviate le trattative con Cirio per l'acquisizione della Eurolat, e del pacchetto azionario di controllo della Centrale del Latte di Roma, operazione che si concluse nel 2004 con un costo per la societ\u00e0 emiliana di 324 miliardi di lire.\nIl fallimento del 2003 e i piani di Granarolo.\nLa crescita di Parmalat era avvenuta con profili insoliti: anzitutto la dirigenza del gruppo rimase sempre fortemente imperniata sulla famiglia Tanzi e sui suoi collaboratori storici, senza aprirsi a manager di livello internazionale. Inoltre molte acquisizioni riguardavano aziende improduttive e/o fortemente indebitate e venivano sostenute mediante emissioni di obbligazioni (ossia accumulando ulteriori debiti), a fronte delle quali il gruppo dichiarava di avere comunque riserve miliardarie di denaro liquido.\nL'inconsistenza finanziaria di Parmalat emerse solo alla fine del 2003, quando la scoperta di un buco di 14,3 miliardi di euro la costrinse a dichiarare bancarotta.\nCon decreto del Ministero delle attivit\u00e0 produttive gran parte delle societ\u00e0 del gruppo sono state ammesse alla procedura di amministrazione straordinaria delle grandi imprese in crisi e da dicembre 2003 a ottobre 2005 Enrico Bondi ne \u00e8 stato commissario straordinario.\nCon sentenza del Tribunale di Parma le societ\u00e0 sono state dichiarate insolventi nominando giudice delegato Vittorio Zanichelli; con tali sentenze, sono state fissate le date per il deposito delle domande di insinuazione nel passivo e per la verifica dei crediti. Successivamente gli obbligazionisti hanno visto le loro obbligazioni convertite in azioni Parmalat di nuovo tipo, quotate alla Borsa di Milano.\nNel frattempo nel 2005 Granarolo, societ\u00e0 lattiero-casearia in mano alle cooperative e guidata da Luciano Sita, aveva iniziato a pianificare, con il contributo di McKinsey e l'appoggio di Banca Rothschild con allora vicepresidente Franco Bernab\u00e8, la possibilit\u00e0 di effettuare un intervento con il concorso della finanza e dei fondi d'investimento, con l'obiettivo di dare vita a un grande gruppo lattiero-caseario Granarolo-Parmalat. Tuttavia l'operazione non si concretizzer\u00e0, anche a causa dello scarso interesse mostrato dalla politica e dalle banche italiane, gi\u00e0 impegnate con il commissario Bondi nelle trattative per transare i danni legati ai finanziamenti dati a Parmalat. Le intenzioni verranno definitivamente abbandonate a causa dei problemi di bilancio 2006 di Granarolo.\nLe cessioni dei marchi e il risanamento del 2005.\nDopo essere stata rifondata come una nuova societ\u00e0, nel settembre 2005 la Parmalat vende la propria \"divisione forno\" all'azienda veronese Vicenzi, con essa i marchi \"Grisb\u00ec\", \"Mr Day\" e \"ProntoForno\"; tale divisione comprende anche 400 dipendenti e 4 stabilimenti: Bovolone (VR), Lurate Caccivio (CO), Nusco (AV), Atella (PZ), e in ottobre le azioni della rifondata societ\u00e0 iniziarono ad essere quotate nella borsa italiana.\nNel maggio 2007 Parmalat cede i marchi \"Pom\u00ec\", \"Pomito\" e \"Pais\" alla Boschi Luigi &amp; Figli SpA, mentre nel luglio 2009 la controllata australiana, Parmalat Food Products Pty Ltd, completa l'acquisizione di alcune attivit\u00e0 di National Foods nel settore del latte fresco localizzate in Nuovo Galles del Sud, Queensland e in Australia Meridionale.\nL'acquisizione di Lactalis.\nNel marzo 2011 la multinazionale francese Lactalis, che in Italia gi\u00e0 possiede i marchi Galbani, Invernizzi, Locatelli e Cademartori ed \u00e8 controllata dalla famiglia Besnier, inizia ad acquisire azioni Parmalat. Al 23 marzo Lactalis detiene il 29% del capitale di Parmalat, appena sotto il limite del 30% che comporta l'obbligo di OPA. Il 26 aprile 2011 Lactalis annuncia il lancio di un'OPA totalitaria sul capitale di Parmalat, al prezzo di 2,60 euro per azione, conclusasi con successo l'8 luglio 2011. Una \"scalata\" costata 4 miliardi di euro.\nIl 27 dicembre 2016 il gruppo francese, che controlla Parmalat per l'87,74%, attiva la procedura di \"delisting\" cercando di ritirarla dalla quotazione in Borsa. Tramite la controllata Sofil, lancia un'Opa sul capitale non ancora posseduto (pari al 12,26%) a 2,80 euro per azione. Senza riuscirci per l'opposizione del fondo attivista Amber di Joseph Onaghoulian che da sempre contesta la gestione francese.\nLa famiglia proprietaria del gruppo d'oltralpe nel dicembre 2018 acquis\u00ec 2,85 euro per azione un altro 6,17% dell'azienda e portando il controllo al 95,81%, in conseguenza avendo Lactalis superato il 90%, il 5 marzo 2019 \u00e8 avvenuto il \"delisting\" che ha portato i francesi a possedere l'intera societ\u00e0. Il 9 gennaio 2019 i dipendenti della Parmalat si sono trovati nella loro posta elettronica una email asettica in cui si annuncia una riorganizzazione del gruppo: suddivisione in 9 divisioni di cui 3 di prodotti (formaggi, ingredienti, prodotti freschi), 5 di distribuzione geografica e 1 dedicata all'export.\nAzionariato.\nParmalat ha attualmente un solo azionista sopra il 2%:\n(Dati Consob sulle partecipazioni rilevanti aggiornati al 4 marzo 2019).\nDati economici.\n2010.\nNel 2010 il gruppo Parmalat ha avuto un utile di 138,50 milioni di euro (ricavi per 4,36 miliardi), di cui:\nMargine operativo lordo di 377,3 milioni di euro, Ebit di 334.2 milioni, utili per 282 milioni. Patrimonio netto di 3,5 miliardi, disponibilit\u00e0 finanziarie nette per 1,43 miliardi, 13.930 dipendenti. La quota del gruppo Parmalat nel mercato latte italiano \u00e8 pari al 34,8% per il prodotto UHT e al 25,6 per il prodotto pastorizzato.\nSolo Parmalat ha fatturato 820,5 milioni di euro (ricavi per 859,3), Margine operativo lordo di 69,7 milioni, Ebit di 98 milioni, 128,3 milioni di utili. 2,86 miliardi di patrimonio netto, disponibilit\u00e0 finanziarie nette per 1,34 miliardi, 766,12 milioni il valore delle partecipazioni, capitalizzazione di 3,56 miliardi.\n2011.\nNel 2011 il gruppo Parmalat ha fatturato 4,49 miliardi di euro, in aumento grazie al rialzo dei prezzi di vendita in Canada, Italia e Venezuela e ai maggiori volumi di vendita conseguiti in Australia.\nEbitda di 374,1 milioni di euro, Ebit di 199,4 milioni, utili in calo a causa dell'esito negativo di un lodo arbitrale promosso da Ontario Teachers Pension Plan Board nei confronti di Parmalat Canada Inc. (53,9 milioni di euro) e i minori proventi da transazioni raggiunti nel corso dell'esercizio.\nLa quota del gruppo Parmalat nel mercato latte italiano \u00e8 pari al 33,8% per il prodotto UHT, al 24,6% per quello pastorizzato. Nel mercato bevande frutta ha una quota del 14,4%, in quello Panna UHT detiene il 35,4%, negli yogurt il 5,5%. 3,63 miliardi il patrimonio netto, disponibilit\u00e0 finanziarie nette pari a 1,51 miliardi, 13.932 dipendenti, di cui 2.042 in Italia."}
{"id": "519224", "revid": "125092710", "url": "https://it.wikipedia.org/wiki?curid=519224", "title": "Corpo volontari della libert\u00e0", "text": "Il Corpo volontari della libert\u00e0 (CVL) \u00e8 stato la struttura di coordinamento generale della Resistenza italiana durante la seconda guerra mondiale ufficialmente riconosciuta sia dagli Alleati che dai governi del Comitato di Liberazione Nazionale.\nStoria.\nA partire dal settembre 1943 formazioni irregolari di partigiani iniziarono ad operare per la cacciata dei fascisti che, alleati con i nazisti occupanti, avevano creato nel nord del Paese la repubblica di Sal\u00f2.Il 9 gennaio 1944 il Comitato di Liberazione Nazionale deliber\u00f2 la creazione di un comando generale che coordinasse l'azione dei gruppi di combattenti per la liberazione; il provvedimento divent\u00f2 operativo il 9 giugno 1944, anche se la delibera definitiva \u00e8 datata 19 giugno.\nEstate-autunno 1944.\nIl comando generale fu costituito con il supporto delle forze alleate e del governo di unit\u00e0 nazionale e oper\u00f2 inviando norme generali, formando comandi regionali e sezioni interne (operazioni, sabotaggio, mobilitazione e servizi) e garantendo, per quanto possibile, un indirizzo unitario alla lotta partigiana.\nIl comando generale stabil\u00ec la sua sede a Milano; i primi comandanti furono Luigi Longo in rappresentanza delle brigate Garibaldi (PCI), Ferruccio Parri per le Brigate Giustizia e Libert\u00e0 (Partito d'Azione), Enrico Mattei per le Brigate del popolo, Giovanni Battista Stucchi per le brigate Matteotti e Mario Argenton per le formazioni autonome. Il cappellano e Capo-servizio della divisione era Giuseppe Borea. \nLe attivit\u00e0 del CVL si strutturarono, oltre che sulle operazioni militari, intorno agli aviorifornimenti di armi e materiale da parte degli alleati, le attivit\u00e0 di raccolta e trasmissione informazioni, i servizi di assistenza e sanitari per i partigiani e le loro famiglie, e l'ufficio stampa e propaganda.\nNell'agosto 1944 il generale Cadorna, dopo essere stato paracadutato in nord Italia e aver raggiunto Milano, assunse il ruolo di consulente militare del comando su mandato del governo Bonomi e del comando alleato. Il suo arrivo modific\u00f2 gli equilibri interni al CVL, che fino a quel momento erano stati retti principalmente da Longo e Parri (PCI e PdA), e cre\u00f2 una direzione a tre.\nInverno 1944-45.\nL'estate del 1944 segn\u00f2 l'apice dell'offensiva partigiana, condotta nell'ottica di un'imminente disfatta totale delle Potenze dell'Asse e della preparazione all'insurrezione generale. In questa prospettiva, il proclama Alexander del 13 novembre 1944, che richiedeva di cessare ogni operazione organizzata e di attestarsi su posizioni difensive in vista dell'inverno, fu un colpo duro e inatteso. Il 2 dicembre 1944 il CVL diram\u00f2 una direttiva per l'applicazione \"dinamica\" del messaggio di Alexander: venne accolta l'indicazione degli alleati di spostare in pianura alcuni gruppi e attivit\u00e0, mentre fu sostanzialmente disatteso l'ordine di sospendere le attivit\u00e0 di guerriglia.\nIl 7 dicembre 1944 fu firmato a Roma un accordo noto come \"Protocolli di Roma\" fra una delegazione del CVL in rappresentanza del Comitato di Liberazione Nazionale Alta Italia e gli alleati sulla struttura e il funzionamento del comando, che vedeva Cadorna come comandante e Parri e Longo come vice-comandanti per le operazioni, con il controllo di fatto della maggior parte delle formazioni combattenti.\nLa repressione nazifascista si intensific\u00f2 durante l'inverno e Parri fu arrestato dalle SS a Milano, di ritorno dalla missione a Roma; dopo un tentativo fallito di liberazione da parte dei partigiani, fu rilasciato in seguito a una trattativa dello statunitense Allen Welsh Dulles con il comandante SS Karl Wolff. \nNel febbraio 1945 Cadorna diede le dimissioni dal comando generale, in protesta per la mancata definizione della sua autorit\u00e0 di comandante; le dimissioni per\u00f2 non furono accettate e il 28 febbraio Cadorna le ritir\u00f2, partendo poi per una missione in Svizzera, a Lione e nell'Italia liberata con Parri, per esaminare insieme agli alleati il piano per l'insurrezione nazionale in vista dello sfondamento sulla linea Gotica.\nPrimavera 1945.\nNel marzo-aprile del 1945 le formazioni partigiane furono unificate in regolari unit\u00e0 militari sotto il comando del CVL. Il 16 aprile fu diramato l'ordine di passare all'attuazione dei piani prestabiliti e il 23 di \"intensificare l'azione per la battaglia decisiva\".\nTerminata la guerra, come stabilito negli accordi con gli alleati a seguito della resa delle forze nazifasciste sul territorio italiano, entro il 15 giugno 1945 le formazioni partigiane del CVL procedettero alla riconsegna delle armi, sciogliendosi in quanto organizzazione armata e devolvendo ogni potere alle autorit\u00e0 alleate ed al governo italiano.\nDopo la guerra.\nCon legge 21 marzo 1958, n. 285, il CVL ottenne il riconoscimento giuridico a tutti gli effetti di legge come Corpo militare regolarmente inquadrato nelle forze armate italiane."}
{"id": "519226", "revid": "6923", "url": "https://it.wikipedia.org/wiki?curid=519226", "title": "Giovanni Maria Vianney", "text": "Figlio di poveri contadini, raggiunse la meta del sacerdozio superando molte difficolt\u00e0, tra le quali ci furono problemi nello studio, soprattutto di nell'apprendimento del latino. Ordinato presb\u00edtero, divenne vicario, a \u00c9cully, dell'abate Charles Balley, che l'aveva molto sostenuto durante i difficili anni di studio; alla morte di Balley fu mandato ad Ars dove spese la propria vita nell'evangelizzazione, nella pratica del sacramento della penitenza, nell'assidua preghiera e nella celebrazione della Messa. Mor\u00ec nel 1859 quando Ars era ormai divenuta luogo di pellegrinaggio, essendosi sparsa per tutta la Francia la sua fama di confessore e direttore spirituale.\nBeatificato nel 1905 da papa Pio X, \u00e8 stato proclamato santo da papa Pio XI nel 1925 e dichiarato patrono dei parroci. Additato come modello per i presb\u00edteri da papa Giovanni XXIII nell'enciclica \"Sacerdotii Nostri Primordia\", \u00e8 stato ricordato con uno speciale anno sacerdotale, per il centocinquantenario della sua morte, nel 2009 da papa Benedetto XVI.\nBiografia.\nPrimi anni (1786-1799).\nNato l'8 maggio 1786 a Dardilly da Matteo Vianney e Maria B\u00e9luse, sposatisi l'11 febbraio 1778 a \u00c9cully, venne battezzato il giorno stesso dal vicario Blachon, della parrocchia di Dardilly, alla presenza del padrino, l'omonimo zio Giovanni Maria Vianney, fratello minore del padre, e della madrina Francesca Martinon, sua moglie. Il fonte battesimale reca tutt'oggi l'iscrizione \u00abEx hoc fonte in Xto natus J. M. Vianney 8 Maii 1786\u00bb (\u00abDa questo fonte \u00e8 nato in Cristo G. M. Vianney l'8 maggio 1786\u00bb, iscrizione incisa prima della canonizzazione di Vianney), mentre i registri parrocchiali citano: \u00ab Giovanni Maria Vianney figlio legittimo di Matteo Vianney e Maria Beluse, sua moglie, nato l'8 maggio 1786, il medesimo giorno fu battezzato da me vicario infrascritto: padrino fu Giovanni Maria Vianney, zio paterno, e madrina fu Francesca Martinon, moglie del predetto Giovanni Maria Vianney, analfabeti entrambi. Blachon vicario \u00bb.\nIl nuovo nato sarebbe stato il quarto di sei figli: Caterina, morta poco dopo le nozze; Giovanna Maria, morta ad appena cinque anni; Francesco, detto \"il maggiore\"; Giovanni Maria, il futuro \"Curato\"; Margherita, morta a 91 anni nel 1877 e preziosa per le testimonianze da lei depositate riguardo l'infanzia dell'illustre fratello; un altro Francesco, detto \"il minore\", partito per la guerra e mai pi\u00f9 ritornato. Cresciuto in questa numerosa famiglia di contadini, il piccolo Giovanni Maria trascorse l'infanzia nei campi, mentre il padre e la madre coltivavano la terra e i fratelli pi\u00f9 grandi badavano al gregge o alle mucche.\nDi carattere impetuoso, nonch\u00e9 allegro e gioviale, mostr\u00f2 sin dalla pi\u00f9 tenera et\u00e0 una prematura devozione, impartitagli dalla madre, in particolare verso la Vergine Maria, della quale possedeva una rustica statuetta di legno presso la quale era solito ritirarsi in preghiera, e verso l'Eucaristia; gi\u00e0 nei primi anni di fanciullezza Maria Beluse era infatti solita condurlo in chiesa per assistere alla Messa. Riguardo alla Madonna, dichiar\u00f2 di averla \u00ab amata prima di conoscerla, \u00e8 il mio affetto pi\u00f9 antico \u00bb.\nLa condizione spirituale della Francia post-rivoluzionaria croll\u00f2 definitivamente con la costituzione civile del clero (12 luglio 1790) e con la conseguente condanna di papa Pio VI, un anno dopo, che port\u00f2 a una profonda rottura all'interno della stessa chiesa francese scissa ora in clero \"refrattario\", disposto a morire piuttosto che prestare giuramento allo stato e alla sua chiesa nazionale, e clero costituzionale, che invece giurava fedelt\u00e0 a esso rifiutando in tal modo la supremazia papale. Ne segu\u00ec un periodo di profonda confusione per la popolazione, compresa quella di Dardilly, che vide i sacerdoti refrattari, quindi ritenuti nemici dello stato, arrestati, uccisi o fuggiaschi, sostituiti dai sacerdoti costituzionali che dai pulpiti delle parrocchie istruivano i cittadini sulla nuova costituzione e sul civismo. Ci\u00f2 suscit\u00f2 divisione fra i fedeli, con abbandono delle parrocchie e conseguente chiusura di esse, come avvenne nella stessa Dardilly dove anche Maria B\u00e9luse e la sua famiglia preferirono i refrattari, fedeli a Roma, che si riunivano, di notte e di nascosto, in fienili o case ospitali per celebrarvi la messa, come accadde spesso in casa degli stessi Vianney.\nNonostante questo, il fanciullo continuava a trascorrere nella povert\u00e0 e nel duro lavoro i suoi primi anni d'infanzia. A sette anni, nel 1793, gli fu affidato il gregge da condurre al pascolo ogni giorno con la sorella minore Margherita, la quale veniva da lui istruita, durante quelle lunghe giornate, sui concetti fondamentali della fede cattolica, sulla scrittura, sulle nozioni base del catechismo. Non era raro trovarli a pregare con gli altri pastorelli nei pressi di un vecchio albero piantato nelle vicinanze, dove il futuro curato intratteneva i suoi compagni con brevi prediche e con canti liturgici, ormai fuorilegge.\nIl bambino conduceva il gregge accompagnato anche dagli altri fratelli, e insieme andavano nei valloni di Pr\u00e9-Cusin e di Chante-Merle. In seguito alla sanguinosa repressione della rivolta lionese, soffocata dai rivoluzionari Collot d'Herbois e Fouch\u00e9, le misure anticlericali furono inasprite anche a Dardilly. La chiesa del villaggio venne chiusa nell'inverno tra il 1793 e il 1794 e riaperta nell'estate del 1795, ma il piccolo Vianney non fu toccato nella gi\u00e0 solida fede. Durante il lavoro si isolava talora, per raccogliersi in preghiera in mezzo alla natura. Giovanni Maria univa al desiderio di solitudine il piacere di giocare insieme ai propri coetanei. Amava il gioco della piastrella e, dopo aver vinto, restituiva ai suoi amici \u00ab tutta la vincita, aumentata d'un soldo \u00bb, dispiaciuto di vederli tristi.\nIn quanto a istruzione, il piccolo Vianney aveva appreso l'alfabeto e la lettura dalla sorella maggiore Caterina, ma cominci\u00f2 a frequentare dal 1795 la scuola del \"cittadino Dumas\", dove si distinse per applicazione e condotta. Nel 1797 ebbe la sua prima confessione dal sacerdote don Groboz, fuggito in Italia e ritornato in Francia, costretto a nascondersi come gli altri confratelli refrattari nonostante la caduta di Robespierre (1794) e la conseguente fine del suo regime del Terrore. Questi consigli\u00f2 ai genitori del promettente giovane di mandarlo a \u00c9cully per ricevere un'istruzione religiosa presso le Dame Catechiste, che lo prepararono alla prima comunione, avvenuta nel 1799 in segreto in casa della vedova Pingon.\nFormazione presso don Balley (1799-1818).\nDopo la prima comunione, Giovanni Maria si dedic\u00f2 principalmente al lavoro dei campi, trascurando, per necessit\u00e0 familiari, lo studio alla scuola di Dumas. Fu in quegli anni che sorse in lui la vocazione al sacerdozio, vocazione che manifest\u00f2 dapprima alla madre e alla zia e poi, per invito delle stesse, al padre Matteo che, a causa dei debiti che gravavano sulla famiglia (dote della figlia maggiore Caterina, riscatto di Francesco chiamato alle armi) non volle sentirne ragioni.\nIl suo dissenso si protrasse per circa due anni, finch\u00e9 giunse notizia al giovane, ormai ventenne, e alla madre che don Carlo Balley, curato di Ecully ospitava in casa propria giovani desiderosi di intraprendere la strada per il sacerdozio. Giovanni Maria avrebbe cos\u00ec trovato risposta alle proprie aspirazioni e nello stesso tempo evitato un crollo economico per la gi\u00e0 povera famiglia. Il padre finalmente accett\u00f2. Un'ennesima resistenza giunse per\u00f2 dal sacerdote stesso, troppo impegnato per occuparsi di un altro alunno: la madre e la zia, venute a parlare con lui, furono costrette a tornare a Dardilly con questa triste notizia. Fu l'incontro fra il giovane Vianney stesso e il reverendo Balley a convincere quest'ultimo ad accoglierlo nel suo piccolo seminario domestico.\nDon Carlo Balley, nato a Lione il 30 settembre 1751 e morto a Ecully nel 1817 in fama di santit\u00e0, canonico regolare della congregazione di Francia, o di santa Genoveffa, era fra i missionari che, durante il regime del Terrore, si rifugiavano nelle case per celebrare e predicare alla gente del popolo. Terminate le persecuzioni, era stato nominato, il 21 febbraio del 1803, parroco di Ecully, dove appunto diede vita a questa casa per futuri presbiteri della quale Giovanni Maria Vianney divenne membro, pur alloggiando presso la zia Margherita Humbert.\nRitornare sui libri di studio fu davvero penoso per il ventenne di Dardilly, che si trov\u00f2 in serie difficolt\u00e0, particolarmente nell'apprendimento del latino, fondamentale per la conoscenza delle scritture, della liturgia e dei manuali teologici; spesso si vide costretto a essere aiutato dai compagni di studio, Deschamps e i fratelli Loras, molto pi\u00f9 giovani di lui. Scoraggiato per gli scarsi progressi nello studio, Giovanni Maria intraprese un pellegrinaggio, da solo e senza un soldo in tasca, per Lalouvesc, presso la tomba di san Francesco Regis, sacerdote della prima met\u00e0 del Seicento. Fu un viaggio spossante e faticoso, ma riusc\u00ec a rafforzarlo caratterialmente e spingerlo cos\u00ec ad affrontare con determinazione le difficolt\u00e0 nello studio, i cui progressi cominciarono a farsi, quantomeno, sufficienti.\nNel 1807 ricevette il sacramento della cresima a Ecully, insieme alla sorella Margherita, dalle mani del cardinale Joseph Fesch, zio di Napoleone Bonaparte. Fu in quest'occasione che egli assunse il secondo nome di Battista, data la sua devozione al precursore evangelico Tutto sembrava destinato a continuare quando, appena due anni dopo, da Lione giunse alla casa paterna un \"foglio di via\": Giovanni era chiamato alle armi.\nRifugiato presso Noes.\nNonostante i ripetuti tentativi di don Balley, che aveva pregato i superiori di iscrivere l'alunno sulla lista ufficiale dei seminaristi, per legge esenti dal servizio militare, il giovane Vianney fu costretto a entrare come recluta in una caserma di Lione. Inutile anche l'intervento del padre, che sbors\u00f2 trecento franchi a un giovane perch\u00e9 sostituisse il figlio in guerra. Il 26 ottobre del 1809 raggiunse la caserma, ma vi rimase ben poco: una fortissima febbre costrinse il medico militare a trasferirlo in ospedale, prima a Lione e successivamente a Roanne, dove venne assistito dalle religiose agostiniane, che rimasero parecchio colpite dalla piet\u00e0 del giovane seminarista.\nIl 6 gennaio, non ancora pienamente ristabilito, fu obbligato a recarsi presso l'ufficio di reclutamento, dove il capitano Blanchard, che in un rapporto spedito il giorno prima gli aveva comunicato la sua aggregazione al distaccamento partito per la frontiera della Spagna, gli ordin\u00f2 di raggiungere la retroguardia, allontanatasi gi\u00e0 da qualche ora. Lungo la via, per\u00f2, nei pressi dei boschi del Forez, perse le sue ultime forze e venne aiutato da tale Guido di Saint-Priest-la-Prugne, un disertore che con alcuni compagni si rifugiava fra le montagne per sfuggire alla coscrizione. Trov\u00f2 cos\u00ec rifugio, nel villaggio di No\u00ebs, presso lo zoccolaio Agostino Chambonniere, detto Gustin. Giovanni Maria poteva riposare e ristabilirsi, ma adesso, senza volerlo, era divenuto disertore e doveva quindi nascondersi finch\u00e9 la situazione non si fosse ristabilita.\nVenne ospitato per circa due anni in casa della vedova Claudina Fayot che, con i quattro figli, accud\u00ec il nuovo arrivato il quale, per celare la propria identit\u00e0, aveva adottato il nome di Jerome Vincent. Trascorse cos\u00ec questi mesi da fuorilegge lavorando manualmente con i contadini della zona, insegnando e studiando, quando questo era possibile, con i libri che la vedova Bibost, sua conoscente, gli aveva spedito. Dopo la stagione invernale furono frequenti le sortite dei gendarmi in cerca dei disertori nascosti per il paese e Giovanni Maria fu costretto a nascondersi nella stalla e una volta fin\u00ec perfino per ferirsi con la spada di un poliziotto, che setacciava il fienile per vedere se vi fosse nascosto qualcuno.\nFinalmente il 2 aprile 1810, in occasione del matrimonio fra Napoleone Bonaparte e Maria Luisa d'Asburgo a suggello della pace di Vienna tra la Francia e l'Austria, l'imperatore concesse un'amnistia ai coscritti renitenti appartenenti alle classi 1806-1810. Giovanni Maria venne cos\u00ec liberato dall'impegno e sostituito, per sua libera scelta e al prezzo di ben tremila franchi, dal fratello minore Francesco, stabilitosi dopo la guerra in Savoia e mai pi\u00f9 ritornato. I genitori e i fratelli lo credettero caduto in battaglia. Ai primi di gennaio del 1811 diede il suo addio alla vedova Fayot e alla gente di No\u00ebs, che pianse molto la sua partenza, a quanto dimostra il ricordo che essi ebbero di lui per molti anni. Alcune settimane dopo il suo ritorno a Dardilly, la madre Maria spir\u00f2, all'et\u00e0 di 58 anni.\nIn seminario.\nFinalmente, scongiurata la sciagura civile, il giovane Vianney pot\u00e9 tornare ai suoi studi presso la canonica di Don Balley, che personalmente si prese cura della sua formazione e lo condusse alla prima tappa del cammino sacerdotale: la tonsura, avvenuta il 28 maggio 1811. Alla scuola del canonico Balley, Giovanni Maria fece proprio lo stile di vita del precettore, contrassegnato da continue penitenze e digiuni, con un continuo richiamo al sacramento dell'Eucaristia e alla lettura delle vite dei santi, particolarmente i Padri del deserto.\nNell'ultimo semestre del 1812 il giovane era finalmente pronto a fare un altro grande passo: lasciare la canonica di Balley per raggiungere il seminario minore di Verri\u00e8res, dove avrebbe intrapreso gli studi filosofici. Con il suo misero bagaglio culturale il Vianney ebbe a faticare molto nel seguire le lezioni del professore Chazelles, gesuita, rigorosamente in latino, e si vide cos\u00ec costretto a partecipare, con altri sette alunni, a una sezione straordinaria in lingua francese. Sebbene alcuni colleghi, fra questi Marcellin Champagnat, futuro fondatore dei Fratelli Maristi delle Scuole (o \"Piccoli fratelli di Maria\"), apprezzassero il suo stile contemplativo e la sua umilt\u00e0, molti altri si presero beffe della sua et\u00e0 avanzata (era perfino pi\u00f9 anziano del professore) e delle sue difficolt\u00e0 d'apprendimento: fu per lui un tragitto molto arduo. Concluso l'anno, i suoi voti non furono certo eccellenti, ma gli permisero in ogni modo di raggiungere il seminario maggiore di Lione, dove l'attendevano i due anni di studi teologici.\nNell'ottobre 1813 Giovanni Maria entrava cos\u00ec a far parte del prestigioso seminario lionese, dove pot\u00e9 condividere gli studi con altri 250 giovani entrati con lui, fra i quali Marcellino Champagnat, Giovanni Colin, futuro fondatore della Societ\u00e0 di Maria e Ferdinando Donnet, futuro cardinale e vescovo di Bordeaux. Questi, e in particolare i suoi compagni di camera, lo descrivono come un giovane asceta, dedito alla preghiera e molto semplice. In quanto agli studi, i suoi risultati non migliorarono per nulla; al contrario \"era nullo, perch\u00e9 non capiva abbastanza bene il latino\", e lievi miglioramenti si ebbero solo quando il compagno di studi Giovanni Duplay, per mandato del superiore, s'impegn\u00f2 a fargli da ripetitore in lingua francese. E nonostante cominciasse a imparare, grazie al manuale \"Rituel de Toulon\", opera di teologia in francese del vescovo di Tolone Joly de Choin, gli esami dovevano pur sempre essere affrontati in lingua latina e ci\u00f2 risult\u00f2 per lui impossibile.\nDopo cinque o sei mesi di simili fallimenti i direttori furono costretti a dimetterlo. Fu un colpo piuttosto duro per il giovane seminarista e i compagni, a lui molto affezionati, che lo costrinse a bussare alla porta del Petit-College di Lione per assumere i panni di fratello laico, come l'amico Giovanni Dumond, divenuto fratel Gerardo, a cui si era rivolto. Riusc\u00ec a farlo desistere dall'intento preso solo don Balley che, ospitato nuovamente il discepolo nella canonica, decise di impegnarsi con lui per poter almeno apprendere in latino le nozioni essenziali di teologia. Gli esami si avvicinavano e don Balley decise di presentare il suo candidato che, nonostante gli sforzi effettuati, non riusc\u00ec neppure adesso a superare. Si ritent\u00f2 nuovamente e questa volta monsignor Bochard, presidente della commissione, pressato dalle richieste di Balley, decise di interrogare il giovane nella canonica di Ecully dove, finalmente, questi riusc\u00ec a rispondere in modo soddisfacente alle questioni poste. Mancava solo il responso di mons. Courbon, sostituto del cardinale Fesch, rifugiatosi a Roma dopo la sconfitta di Napoleone a Lipsia (1813), che, accertatosi della piet\u00e0 e della devozione mariana del giovane, approv\u00f2 la sua candidatura.\nPot\u00e9 cos\u00ec ricevere il suddiaconato il 2 luglio, festa della Visitazione di Maria, e, dopo un anno di studi trascorso non pi\u00f9 in seminario ma a Ecully con don Balley, fu ordinato diacono il 23 giugno, vigilia di San Giovanni Battista, suo patrono, nella primaziale di S. Giovanni a Lione dal vescovo Simon di Grenoble. Superato l'ultimo esame canonico in presenza del vicario Bochard, che rimase sinceramente soddisfatto dei suoi miglioramenti nello studio, Giovanni Maria pot\u00e9 finalmente compiere il grande passo: il 13 agosto 1815 venne ordinato sacerdote a Grenoble. Aveva 29 anni e tre mesi.\nVicario di don Balley.\nDopo la prima messa, celebrata il 14 agosto nella cappella del Seminario Maggiore, e la solennit\u00e0 dell'Assunta, Giovanni Maria torn\u00f2 ad Ecully, dove venne accolto da un entusiasta don Balley e ricevette il suo primo mandato: assistere il padre spirituale quale vicario parrocchiale. Il suo primo atto di ministero porta la data del 27 agosto 1815, un battesimo. Le sue attivit\u00e0 principali consistevano nelle ininterrotte confessioni, che spesso gli facevano trascurare i pasti, il catechismo dei bambini, le prediche dal pulpito, brevi in quei primi anni di sacerdozio, ma molto severe. Riceveva il prezzo del suo mantenimento dai suoi stessi parrocchiani ma, come testimoni\u00f2 sua sorella Margherita, si ritrovava spesso senza nulla, donando perfino i propri vestiti ai mendicanti. Furono anni preziosi per la formazione del giovane sacerdote Vianney: con don Balley riprese spesso i libri di teologia; questi era solito interrogarlo su alcuni casi di coscienza e di morale, facevano a gara nelle mortificazioni, entrambi portavano il cilicio e mangiavano pochissimo durante i pasti.\nGli anni di sofferenze finirono presto per minare la salute di don Balley che, a 65 anni, fu costretto a letto per un'ulcera a una gamba che lo port\u00f2 in poco tempo alla gangrena e alla morte, avvenuta il 17 dicembre 1817 assistito dal suo giovane vicario, dal quale pot\u00e9 ricevere il Viatico e l'Estrema unzione. Giovanni Maria eredit\u00f2 dal padre spirituale i suoi strumenti di mortificazione, in particolare il cilicio, ancora oggi conservato ad Ars. Nonostante la richiesta dei locali, la parrocchia di Ecully pass\u00f2 al sacerdote don Tripier, del quale Vianney fu vicario solo per alcune settimane. Gli venne affidata la piccola cappellania di Ars, appena 230 abitanti, verso la quale si mise in cammino il 9 febbraio 1818, abbandonando cos\u00ec la parrocchia e la canonica nella quale era stato formato al sacerdozio.\nIl Curato d'Ars.\nPrimi contatti con la parrocchia.\nIl paesino di Ars, 35\u00a0km a nord di Lione, viene ritenuto dagli studiosi una localit\u00e0 piuttosto antica, come testimoniato da una pietra risalente all'epoca druidica, non molto distante dal villaggio, e una carta del 980 che attesta come allora vi fosse gi\u00e0 presente una parrocchia ben organizzata. Unico luogo degno di nota all'epoca del Vianney, fra la quarantina di basse casupole d'argilla, oltre alla vecchia parrocchia databile intorno al XII secolo (come le chiese sorelle della Dombes, molto simili per stile e proporzione), era il castello dei conti Garets di Ars, un maniero feudale dell'XI secolo divenuto con gli anni niente pi\u00f9 che una vasta casa di campagna.\nIl nuovo parroco vi giunse a piedi - percorrendo i trenta chilometri che separavano Ars da Ecully in compagnia della vedova Bibost, che l'aveva accudito durante gli anni in seminario - con pochi bagagli e i libri ereditati da don Balley. Non conoscendo l'esatta ubicazione del villaggio e a causa di una fitta nebbia che s'era diffusa per tutta la campagna, non riuscirono a trovare facilmente la parrocchia. Fu quindi necessario al curato chiedere aiuto a un gruppo di giovani pastorelli che vigilava in quel momento sul gregge; in particolare s'inform\u00f2 presso uno di loro, tale Antonio Givre, e alla sua risposta profer\u00ec la frase che ancora oggi \u00e8 incisa sul monumento che ricorda questo incontro fra il sacerdote e il suo primo parrocchiano: \"Tu mi hai indicato la strada per Ars, io ti insegner\u00f2 la strada del Paradiso\".\nGiunto finalmente a destinazione, si inginocchi\u00f2 a pregare e, come testimoni\u00f2 successivamente il suo assistente Fr\u00e8re Athanase, aggiunse che un giorno quella parrocchia sarebbe stata troppo piccola per accogliere tutta la gente che sarebbe accorsa. Entrato in chiesa continu\u00f2 la sua preghiera, invocando particolarmente l'angelo custode della sua nuova parrocchia, dopodich\u00e9 cominci\u00f2 a far conoscenza con i nuovi parrocchiani, non molti in verit\u00e0, essendo passato quasi inosservato l'arrivo del nuovo curato. Il mattino del 10 febbraio celebr\u00f2 la sua prima messa ad Ars con pochissimi fedeli, essendo quel piccolo villaggio rimasto privo dell'assistenza spirituale durante il periodo successivo alla Rivoluzione francese.\nDomenica 13 febbraio ebbe luogo la cerimonia d'investitura, presenti le autorit\u00e0 municipali e il parroco di Mis\u00e9rieux, don Ducreux, che gli impose la stola e lo condusse ai luoghi pi\u00f9 significativi della parrocchia: l'altare, il confessionale, il pulpito, il fonte battesimale. Quasi l'intero villaggio era presente alla celebrazione, e molti rimasero affascinati dalla figura ieratica e raccolta del giovane sacerdote. Conclusa la cerimonia, il curato prese possesso della nuova canonica, cinque locali, che affid\u00f2 interamente alla vedova Bibost perch\u00e9 se ne prendesse cura. Dei begli arredamenti, regalo dei conti des Garets, non tenne per s\u00e9 che lo stretto necessario, preferendo dare tutto il superfluo ai poveri del paese. Cominci\u00f2 cos\u00ec la sua attivit\u00e0 pastorale ad Ars, e il suo primo intento fu quello di fare conoscenza con le famiglie dei parrocchiani: in poche settimane visit\u00f2 circa una sessantina di case, informandosi con ciascuno del proprio lavoro e della propria educazione. Si rese ben presto conto che la preparazione spirituale degli abitanti di Ars, perfino a livello di nozioni elementari, era pressoch\u00e9 nulla.\nPrime opere d'apostolato.\nConsapevole dell'inattivit\u00e0 religiosa che per troppi anni aveva segnato la parrocchia di Ars, il nuovo curato decise di usare ogni mezzo per ricondurre alla Chiesa i suoi nuovi parrocchiani, cominciando un lento lavorio prima di tutto su s\u00e9 stesso, con continue preghiere (in parrocchia o per le campagne, come raccontarono testimoni presenti, gi\u00e0 dalle prime ore del mattino) e frequenti, dolorose, penitenze che gli procurarono in seguito non pochi disturbi fisici, non ultima una nevralgia facciale che l'avrebbe fatto soffrire per almeno quindici anni, contratta a causa dell'umidit\u00e0 del pavimento sul quale dormiva (aveva infatti donato il materasso ad alcuni bisognosi di Ars) e dei muri, che lo costrinsero in seguito a riposare nel solaio. Egli stesso, ricordando ormai anziano le eccessive mortificazioni e i frequentissimi digiuni che lo portarono a non mangiare per pi\u00f9 giorni, disse ad alcuni confidenti: \"Quando si \u00e8 giovani si commettono imprudenze\".\nCi\u00f2 and\u00f2 ancor pi\u00f9 peggiorando con la partenza della vedova Bibost, sua perpetua, sostituita dalla signora Renard, la quale, nonostante i molteplici sforzi, non riusc\u00ec mai a far assumere al giovane parroco una regolarit\u00e0 alimentare: il pane fresco che ella gli portava in canonica lo barattava con i tozzi di pane dei poveri del paese e fu inutile ogni tentativo di convincerlo a tenerlo per s\u00e9. Nonostante le molteplici sofferenze che seguirono a quelle privazioni, Giovanni Maria ricord\u00f2 con nostalgia quei primi anni di sacerdozio: \"Com'ero fortunato allora... il buon Dio mi faceva grazie straordinarie\".\nLa sua prima opera di restaurazione spirituale riguard\u00f2 proprio l'edificio parrocchiale, ridotto ormai da anni a un locale squallido e poco decoroso, tanto da \"muovere a compassione i sacerdoti forestieri che, qualche volta, si fermavano in paese per dir la Messa\". A proprie spese fece ricostruire l'altare maggiore, abbell\u00ec il tabernacolo, ridipinse personalmente lo zoccolo delle pareti e acquist\u00f2 a Lione i nuovi paramenti sacri.\nPass\u00f2 quindi a risanare il pi\u00f9 grande fra i mali della sua gente: l'ignoranza religiosa. Si dedicava principalmente all'istruzione dei giovani, gi\u00e0 dall'et\u00e0 di sette anni mandati ai pascoli con il gregge e quindi incapaci di leggere e di scrivere. Cominci\u00f2 a radunarli alle prime ore del mattino e la domenica verso l'una per il catechismo, in seguito indirizzato anche agli adulti. Seppur ricordato da tutti come affabile era, durante le lezioni, molto rigoroso (ad alcuni ritard\u00f2 la prima comunione in modo incredibile) e attento che tutti seguissero l'insegnamento: \"suonava lui il catechismo dei fanciulli, lo cominciava con la preghiera, che recitava in ginocchio, senza mai appoggiarsi. Quindi attirava l'attenzione dei piccoli con alcune forti riflessioni; presentata la lezione ne faceva la spiegazione, breve e facile\". Molti anni dopo i successori del Vianney ad Ars avrebbero riscontrato con meraviglia la straordinaria conoscenza religiosa dei loro anziani parrocchiani, che in giovent\u00f9 avevano partecipato a quelle lezioni di catechismo.\nPer l'educazione degli adulti concentrava tutte le sue energie durante l'omelia della messa domenicale, la pi\u00f9 partecipata, per la preparazione della quale rinunciava a ore di sonno a causa delle sue difficolt\u00e0 mnemoniche. La preparava in sagrestia basandosi principalmente sul \"Catechismo del concilio di Trento\", su alcuni trattati spirituali, sul \"Dizionario di teologia\" di Bergier e sulle \"Vite dei santi\".\nIn lotta contro i vizi.\nSebbene restaurata la parrocchia e catechizzata la gente, il giovane curato dovette ben presto rendersi conto della presenza d'un nuovo impedimento alla sua opera d'apostolato: la domenica trovava ben pochi fedeli alla messa, poich\u00e9 la maggior parte di essi si trovava nei campi a lavorare. Terminati i lavori, gli uomini andavano a ubriacarsi nelle osterie, mentre le donne, i giovani e gli anziani si riunivano in piazza a far baldoria fino a tarda notte. Ci\u00f2 accompagnato da frasi triviali e bestemmie, proprio vicino alla canonica del Vianney.\nLe prime nemiche da abbattere furono appunto le osterie, che sorgevano numerose attorno alla parrocchia, privando cos\u00ec il curato dei suoi fedeli. Feroci furono le sue invettive contro le osterie \"luogo in cui si vendono le anime, in cui si rovinano le famiglie, in cui si rovina la salute, dove sorgono liti e dove si commettono i delitti\", gli osti \"che rubano il pane di una povera donna e dei suoi ragazzi dando da bere a quegli ubriachi che spendono la domenica tutto ci\u00f2 che hanno guadagnato durante la settimana\" e i loro assidui clienti \"che scendono al disotto della bestia pi\u00f9 bestia\". I risultati furono ben presto visibili: intimoriti da quelle parole, parecchi alcolizzati decisero di smettere la loro frequenza nelle osterie, mandando cos\u00ec in bancarotta le taverne vicino alla parrocchia, i cui proprietari furono costretti a cambiare mestiere. Uno di essi, caduto per questo in rovina, ricevette dal curato il denaro necessario per chiudere l'esercizio e intraprendere una nuova professione. Le altre due osterie, dopo poco tempo, furono costrette anch'esse a chiudere i battenti e sorte simile tocc\u00f2 ad altri sette osti che, liberi da ogni concorrenza, avevano aperti nuovi esercizi in diversi luoghi del paese. \"Quella fu una delle maggiori vittorie del curato d'Ars\" fu detto in seguito ricordando questi eventi. I risultati furono visibili anche sul livello sociale: chiuse le osterie, diminu\u00ec una delle piaghe maggiori del paese, la povert\u00e0 di cui l'alcool era una delle cause principali.\nPass\u00f2 quindi all'abbattimento degli altri due mali da esso derivanti, primo fra tutti la bestemmia, frequentissima ad Ars anche nelle bocche dei ragazzi pi\u00f9 piccoli. Veementi le sue prediche su questo tema, in particolar modo contro ingiurie, imprecazioni e giuramenti, che dopo un certo tempo riuscirono a portare, come nel caso delle osterie, a ottimi risultati. Otto anni dur\u00f2 invece la sua lotta contro il lavoro domenicale, che non riusc\u00ec mai pienamente ad abolire. Lo condann\u00f2 dal pulpito, ma non solo. Spesso lo si vedeva, dopo i vespri domenicali, girare per i sentieri e parlarne in prima persona con i diretti interessati. Nonostante fosse intransigente, in questo ambito si presentarono casi di vera necessit\u00e0 per i quali il curato non volle protestare, specie nei casi di forti temporali che minacciavano la rovina dell'intero raccolto.\nLa pi\u00f9 celebre e tenace lotta del parroco di Ars fu per\u00f2 quella contro il ballo, dalla quale usc\u00ec vincitore, ma dopo ben venticinque anni di duro lavoro. Il fatto era che, all'epoca, il ballo non era certo un divertimento innocuo e innocente ma una vera e propria piaga, \"una specie di ebbrezza e furore\" la definirono alcuni, che spesso conduceva a disordini descritti come \"vergognosi\" dai contemporanei. Anche qui la sua azione pastorale non fu riservata soltanto al pulpito, ma si tradusse in azioni concrete. Il pi\u00f9 delle volte fu costretto a pagare il doppio di quanto stabilito ai suonatori itineranti perch\u00e9 smettessero di incitare la gente a questa frenetica usanza. Si narra che una domenica i paesani erano intenti a preparare la cosiddetta \"processione dell'asino\": quando un marito veniva pubblicamente umiliato dalla moglie, i vicini divertiti montavano un fantoccio con le sue sembianze sulla groppa d'un somaro, mentre una donna lo colpiva, burlandosi cos\u00ec di quella lite familiare. Non ebbero neppure il tempo di cominciare che il curato era gi\u00e0 pronto a raggiungerli; alla sua vista se la diedero tutti a gambe, come raccont\u00f2 lui stesso divertito.\nIn quell'occasione cominci\u00f2 a formarsi un piccolo gruppo di giovani donne che pregavano con il curato per la conversione delle loro compaesane e che rimasero al seguito del parroco assistendolo durante gli anni pi\u00f9 difficili. Fra esse Catherine Lassagne, allora dodicenne, che divenne sua strettissima collaboratrice nella direzione della scuola \"Providence\". Per educare le giovani e le fanciulle, spesso vittime d'abusi durante le frenesie del ballo, il curato mise un'estrema cura nella formazione dei genitori e non solo delle ragazze che spesso, venute a confessarsi, non ricevevano l'assoluzione finch\u00e9 non avessero deciso di abbandonare quel pericoloso divertimento.\nSi giunse perfino a una lotta giudiziaria: nel 1830 un decreto del sindaco, Antonio Mandy, abol\u00ec i balli pubblici, scatenando cos\u00ec le riprovazioni degli organizzatori delle feste locali e di alcuni ragazzi, che chiesero al sottoprefetto di Trevoux di abrogare la decisione del sindaco. Cosa che ottennero, ma senza risultato: le giovani avevano infatti preferito recarsi in parrocchia per la messa domenicale, non lasciando cos\u00ec altra scelta ai festaioli che di disperdersi. Senza pi\u00f9 ragazze con cui ballare, la giovent\u00f9 maschile di Ars fu costretta a dividersi: chi accolse le parole del curato e chi invece prefer\u00ec trasferirsi nei paesi vicini. La lotta ebbe termine nel 1838, con un nuovo decreto del sindaco. Il curato non tratter\u00e0 pi\u00f9 questo tema se non in due occasioni: verso il 1855 e il 1858, quando alcuni tentarono di risvegliare quelle sopite usanze. Ma invano.\nI metodi forti, e alle volte anche severi, del curato lo portarono ben presto a subire ripercussioni, anche piuttosto violente, da parte di alcuni parrocchiani. Testimoni\u00f2 ad esempio il padre Raymond, suo viceparroco: \"Sette suoi parrocchiani, che per altro non godevano buona fama in paese, trovandolo troppo severo, si presentarono a lui invitandolo a lasciare la parrocchia. Il curato non conserv\u00f2 alcun risentimento per questo fatto e non ne parl\u00f2 mai\"\nSacerdozio.\nRimase ad Ars per quarant'anni svolgendo il suo incarico parrocchiale: fu particolarmente attivo nell'insegnamento del catechismo e nelle confessioni: come Padre Pio, arrivava a stare nel confessionale anche diciotto ore al giorno, negando l'assoluzione a chi non si mostrava pentito dei propri peccati. Fu anche esorcista, inoltre oggetto di persecuzioni diaboliche per circa trentacinque anni, dal 1824 al 1858; diffuse la devozione a santa Filomena di Roma.\nMor\u00ec in fama di santit\u00e0 (Ars era gi\u00e0 diventata meta di pellegrinaggi quando era ancora in vita) nel 1859. Oggi il suo corpo, incorrotto, \u00e8 custodito all'interno della basilica di Santa Filomena di Ars-sur-Formans.\nGeorges Bernanos, scrittore, drammaturgo e saggista francese, gli dedic\u00f2 la sua opera prima, intitolata \"Sotto il sole di Satana\" (\"Sous le soleil de Satan\"), pubblicato in Francia nel 1926. Bernanos rimase impressionato dalla biografia di Giovanni Maria Vianney e ne racconta la vita attraverso il protagonista del proprio romanzo: il \"santo di Lumbres\", parroco umile e poco dotato, ma devoto fino alla disperazione. Bernanos mostra come paradossalmente le buone intenzioni di un prete, candido come un bambino e votato solo a Dio e ai suoi fedeli, possano rivoltarsi contro di lui fino a renderlo preda di Satana stesso, senza che questo tuttavia intacchi la sua missione pastorale ma rendendola, anzi, pi\u00f9 appassionata.\nIl culto.\nPapa Pio X lo ha proclamato beato l'8 gennaio 1905. \u00c8 stato canonizzato il 31 maggio 1925 da Pio XI, che nel 1929 lo ha anche dichiarato patrono dei parroci.\nNel centenario della morte, il 1\u00ba agosto 1959 papa Giovanni XXIII gli ha dedicato un'enciclica (\"Sacerdotii Nostri Primordia\"), additandolo a modello dei sacerdoti.\nLa memoria liturgica ricorre il 4 agosto (il 9 agosto nella messa tridentina).\nL'Anno Sacerdotale.\nIn occasione del 150\u00ba anniversario della sua morte, nel 2009, \u00e8 stato indetto un Anno Sacerdotale dedicato alla sua figura, come \u00abvero esempio di Pastore a servizio del gregge di Cristo\u00bb.\nLo stesso papa ha successivamente ricordato alcuni tratti fondamentali dell'insegnamento e del modello del curato d'Ars: la consapevolezza di essere, \u00abin quanto prete\u00bb, un \u00abdono immenso per la sua gente\u00bb; la \u00abtotale identificazione\u00bb con il ministero sacerdotale e la comunione con Cristo; la devozione per l'Eucaristia; l'\u00abinesauribile fiducia nel sacramento della Penitenza\u00bb."}
{"id": "519228", "revid": "320578", "url": "https://it.wikipedia.org/wiki?curid=519228", "title": "San Giovanni Maria Vianney", "text": ""}
{"id": "519229", "revid": "81195", "url": "https://it.wikipedia.org/wiki?curid=519229", "title": "Citocromo", "text": ""}
{"id": "519233", "revid": "287204", "url": "https://it.wikipedia.org/wiki?curid=519233", "title": "Miosina", "text": "Le miosine sono una vasta famiglia di proteine motrici, rintracciabili in cellule eucariote, responsabili del movimento basato sui filamenti di actina.\nStruttura e funzione.\nLa tipica struttura della miosina consiste essenzialmente in due domini, definiti \"testa\" e \"coda\":\nMiosina II.\nLa miosina II, presente nel sarcomero dei muscoli striati, \u00e8 l'isoforma pi\u00f9 espressa nell'organismo umano, nonch\u00e9 la pi\u00f9 studiata per la sua funzione primaria nel movimento muscolare.\n\u00c8 formata da due catene pesanti di circa 2000 amminoacidi ciascuna; le estremit\u00e0 N-terminali vanno a formare la regione globulare, dotata di due teste, mentre le code C-terminali si sviluppano come due code intrecciate con un dominio \"coiled-coil\" (due \u03b1-eliche superavvolte tra loro). Molto utile per la visualizzazione \u00e8 l'immagine del caduceo, con due serpenti intrecciati tra loro).\nLa miosina II presenta anche quattro catene leggere che si uniscono alla struttura nella regione di confine tra testa e coda.\nMiosina VI.\nLa miosina VI rappresenta un'eccezione, avendo movimento verso l'estremit\u00e0 meno del filamento di actina.\nLa regione della coda ha funzioni prevalentemente di legame con molecole \"shuttle\" per il trasporto intracellulare, o con altre molecole di miosina. Nelle fibre muscolari, ad esempio, la regione di coda della miosina \u00e8 interessata nel legame con altre miosine, per mantenere la struttura del sarcomero.\nDifferenze tra miosine.\nLa miosina II, la prima ad essere individuata, appartiene al sottogruppo pi\u00f9 numeroso della superfamiglia delle miosine. Ci\u00f2 \u00e8 dovuto soprattutto all'abbondanza di miosina II all'interno delle fibre muscolari. All'inizio degli anni settanta, in ogni caso, i ricercatori hanno iniziato ad individuare nuove varianti di miosina caratterizzate da un'unica testa (la miosina II ne presenta due). Queste nuove miosine sono state dunque raggruppate a seconda della somiglianza strutturale. Secondo uno studio di Hodge e Cope, in ogni caso, tutte le miosine deriverebbero da un precursore ancestrale.\nL'analisi delle sequenze amminoacidiche mostra una elevata conservazione dei residui della testa ed un'alta variabilit\u00e0 delle code. Ci\u00f2 pu\u00f2 essere spiegato dal fatto che, se le code delle diverse miosine devono essere in grado di legare un elevato numero di molecole terze, le teste sono deputate esclusivamente al movimento ed il meccanismo motore \u00e8 dunque rimasto immutato lungo il corso dell'evoluzione.\nLe differenze riscontrate tra le diverse forme di miosina sono legate anche a notevoli differenze nella velocit\u00e0 del movimento lungo i filamenti di actina. In tutte le miosine, infatti, l'idrolisi di ATP ed il successivo rilascio di un gruppo fosfato, generano una flessione presso la testa, con la proiezione in avanti della regione definita del \"collo\". Le forme che presentano un \"collo\" pi\u00f9 lungo, tuttavia, sono in grado di coprire una maggiore distanza a parit\u00e0 di idrolisi di ATP (nello stesso modo attraverso cui persone con gambe pi\u00f9 lunghe sono in grado di coprire una maggior distanza con un passo). La miosina V, ad esempio, \u00e8 in grado di far scorrere il filamento di 30-40 nm per ogni idrolisi mentre la miosina II (che presenta un \"collo\" pi\u00f9 corto) pi\u00f9 muoversi solo di 5-10\u00a0nm per volta.\nGeni nell'uomo.\nI geni per i componenti della miosina sono divisi in diverse famiglie. Non tutti i geni riportati sono effettivamente espressi."}
{"id": "519234", "revid": "1543377", "url": "https://it.wikipedia.org/wiki?curid=519234", "title": "M53 (astronomia)", "text": "M 53 (conosciuto anche come NGC 5024) \u00e8 un ammasso globulare visibile nella costellazione della Chioma di Berenice.\nOsservazione.\nM53 \u00e8 abbastanza facile da localizzare, grazie alla sua posizione appena 1\u00b0 a nordest della stella binaria ; la sua luminosit\u00e0 \u00e8 relativamente bassa, per cui non pu\u00f2 essere osservato ad occhio nudo, mentre un binocolo si rivela sufficiente se la notte \u00e8 buona. Un telescopio amatoriale come un classico 114mm \u00e8 gi\u00e0 in grado di risolvere parzialmente quest'ammasso, mentre un 150mm consente di vedere tutto l'alone. A 200 ingrandimenti si possono gi\u00e0 osservare circa 200 componenti, mentre la regione centrale permane di aspetto nebuloso e indistinto.\nM53 pu\u00f2 essere osservato con facilit\u00e0 da entrambi gli emisferi terrestri, grazie al fatto che la sua declinazione non \u00e8 eccessivamente settentrionale; dalle regioni boreali \u00e8 maggiormente osservabile e si presenta estremamente alto nel cielo nelle notti di primavera, mentre dall'emisfero australe resta sempre mediamente pi\u00f9 basso, ad eccezione delle aree prossime all'equatore. \u00c8 comunque visibile da tutte le aree abitate della Terra. Il periodo migliore per la sua osservazione nel cielo serale \u00e8 quello compreso fra febbraio e agosto.\nStoria delle osservazioni.\nFu scoperto da Johann Elert Bode nel 1775 che lo descrive cos\u00ec: \"1\u00b0 ad Est della stella 42 Comae, una nuova nebulosa, che al telescopio appare rotonda e piuttosto brillante.\" Nel 1777 fu riosservato da Charles Messier, che la descrive come un oggetto nebuloso di forma circolare e di dimensioni notevoli, paragonandolo a M79, un altro ammasso globulare visibile nella costellazione della Lepre. William Herschel lo risolve in stelle e ne osserva alcune strutture formate da concatenazioni. Isaac Roberts lo fotografa per la prima volta nel 1892 dal suo osservatorio privato, dimostrando come sia completamente risolvibile senza lasciare alcuna traccia di nebulosit\u00e0.\nCaratteristiche.\nM53 \u00e8 uno degli ammassi globulari pi\u00f9 lontani da noi, infatti si trova a circa 58.000 anni luce dal Sistema Solare e a 60.000 anni luce dal centro galattico; il suo diametro angolare, di poco pi\u00f9 di 10', corrisponde ad un'estensione lineare di circa 150 anni luce. Quest'ammasso contiene circa una cinquantina (47 accertate) di variabili, in maggioranza del tipo RR Lyrae; il suo moto proprio \u00e8 di circa 80 km/s in avvicinamento."}
{"id": "519241", "revid": "33277", "url": "https://it.wikipedia.org/wiki?curid=519241", "title": "Diocesi di Djibouti", "text": ""}
{"id": "519242", "revid": "1566286", "url": "https://it.wikipedia.org/wiki?curid=519242", "title": "Mario Mattoli", "text": "Biografia.\nMario Mattoli era discendente diretto di Agostino Mattoli, medico chirurgo omeopata e patriota italiano del XIX sec., aderente alla Repubblica Romana. La nobile famiglia Matt\u00f2li era originaria di Bevagna, ma Mario nacque a Tolentino perch\u00e9 suo padre Aristide Mattoli, medico chirurgo, era stato trasferito presso il locale ospedale. Laureatosi in giurisprudenza, inizi\u00f2 a lavorare per gli impresari Suvini e Zerboni. Dal 1924 ne divenne segretario e pian piano, gestori di sale, attori, agenti e artisti divennero il suo mondo. Nel 1927 fond\u00f2 con l'impresario Luciano Ramo la \"Spettacoli Za-bum\", basata sull'intuizione di aprire gli spettacoli di rivista agli attori di prosa. Cos\u00ec vennero lanciati grandi nomi, che poi dalla rivista passarono con successo anche al cinema, come Vittorio De Sica, Alberto Sordi, Erminio Macario, Aldo Fabrizi, Enrico Viarisio.\nNel 1928 spos\u00f2 Mity Mignone, attrice di prosa famosa all'epoca che assieme ai suoi due fratelli Tot\u00f2 e Carolina (in arte Milly), partecipava ai migliori spettacoli di variet\u00e0 del tempo; questo trio si sciolse proprio all'indomani del matrimonio di Mity. La Za-bum si occupava essenzialmente di teatro ma produceva anche film, cos\u00ec, quando per un'improvvisa indisposizione di Carlo Ludovico Bragaglia si dovette trovare un regista nel minor tempo possibile, Matt\u00f2li si rese disponibile e diresse \"Tempo massimo\" (1934).\nDa allora Mattoli firm\u00f2, in 32 anni di carriera, ben 84 lungometraggi e molto spesso ne scrisse anche le sceneggiature, spaziando dal dramma passionale al film mitologico alla fantascienza. Dette tuttavia il meglio di s\u00e9 con le commedie, esaltando il talento di Erminio Macario prima e di Tot\u00f2 poi. Mario Mattoli lavor\u00f2 anche in televisione con \"Za-bum\" (1964) e \"Za-bum n.2\" dell'anno seguente. La critica lo bersagli\u00f2 a lungo e, nonostante i successi di pubblico, non ricevette premi significativi. Egli stesso si definiva regista privo di formazione e di talento; tuttavia fu capace di cospicui incassi al botteghino. Alcuni dei suoi film, in particolare quelli con Tot\u00f2 (\"Miseria e nobilt\u00e0\", \"Un turco napoletano\", \"Signori si nasce\"), sono oggi considerati dei classici del cinema italiano.\nDal matrimonio con Mity Mignone nacque Marina Mattoli, che segu\u00ec le orme del padre, svolgendo il ruolo di aiuto regista in vari film italiani degli anni settanta e degli ottanta. Marina \u00e8 morta il 25 novembre del 2010. \nDal 2008 ogni anno a Bevagna, paese di origine della famiglia del regista, viene organizzata la rassegna culturale \"Matt\u00f2li si nasce\" durante la quale viene ricordato il regista con conferenze e proiezioni dei suoi film pi\u00f9 famosi. Dal 2009 \u00e8 stato contestualmente indetto il \"Premio Matt\u00f2li per la commedia all'italiana\". Nel 2010 a Tolentino, citt\u00e0 natale del regista, \u00e8 nata l'associazione \"Officine Matt\u00f2li\". Ad essa \u00e8 legato l'omonimo istituto di formazione cinematografica."}
{"id": "519246", "revid": "35565", "url": "https://it.wikipedia.org/wiki?curid=519246", "title": "WinHTTrack", "text": ""}
