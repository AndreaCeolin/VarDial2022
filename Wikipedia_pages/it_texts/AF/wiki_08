{"id": "395884", "revid": "110157", "url": "https://it.wikipedia.org/wiki?curid=395884", "title": "Chiesa di Santa Maria di Candeli", "text": "La chiesa di Santa Maria di Candeli \u00e8 un luogo di culto cattolico che si trova in via de' Pilastri angolo Borgo Pinti, nel centro storico di Firenze. Nell'ex-convento si trova la Caserma \"Vittorio Tassi\" del Comando Regione Carabinieri Toscana.\nStoria.\nLe monache agostiniane.\nVerso la met\u00e0 del XIII secolo il benefattore Lapo Corsi fece costruire a proprie spese un monastero per le monache agostiniane dette poi di Candeli, dal nome del Canto di Candeli in cui si trova la chiesa, che a sua volta doveva forse il nome a un oste di nome Candeglio. La chiesa dovette risalire almeno al XIV secolo, come fa pensare il portale in pietra con architrave ornato da un bassorilievo con una croce tuttora presente su Borgo Pinti, che farebbe pensare a un primitivo orientamento lungo il tradizionale asse est-ovest. Nella pianta della Catena (1471-1482), preziosa opera topografica di Francesco di Lorenzo Rosselli, la chiesa appare per\u00f2 gi\u00e0 con l'orientamento attuale, sull'asse nord-sud. Al 1473 \u00e8 datata l'iscrizione sulla cantonata con una pietra su cui sono incese, oltre alla data, le parole \"Timor Dominv\". Tra la fine del Quattrocento e l'inizio del secolo successivo la chiesa e il monastero subirono accrescimenti e abbellimenti, come testimoniano l'ingrandimento del refettorio e la sua decorazione ad affresco nel 1514.\nNel 1557 una disastrosa alluvione invest\u00ec il convento, distruggendo libri, documenti e molte suppellettili. Con grande tempestivit\u00e0, grazie anche all'interessamento di monsignor Piero de' Medici, che al tempo era governatore degli Agostiniani, e del granduca Cosimo I, si avvi\u00f2 gi\u00e0 nel 1558 la ricostruzione e restauro. A spese dello stesso granduca venne ad esempio rifatto il muro dell'orto. Nel 1584 la pianta del Buonsignori, una dettagliatissima veduta di Firenze disegnata da Stefano Bonsignori, testimoni\u00f2 un impianto della chiesa pressoch\u00e9 invariato, con la facciata su via dei Pilatri, la porta su Borgo pinti ancora aperta, e un campanile oggi scomparso.\nNel XVII secolo, grazie ai frequenti lasciti dei fedeli ed alle doti delle nuove monache, il monastero pot\u00e9 essere ingrandito e abbellito a pi\u00f9 riprese. Nel 1624 ad esempio venne sistemata la \"Fabbrica della Muraglia dell'Orto\" e fu costruita la nuova \"Fabbrica del Noviziato\", con una grande terrazza sul giardino, tuttora esistente.\nNel 1702-1703 si rese necessario ampliare la chiesa, per il numero ormai troppo consistente di monache, incaricando l'architetto di corte Giovan Battista Foggini che, pur essendo in quel periodo impegnato in molti cantieri fiorentini, cur\u00f2 un rifacimento in un elegante stile barocchetto e scolp\u00ec di sua mano alcune decorazioni: il paliotto bronzeo dell'altare maggiore e il bassorilievo marmoreo della \"Vergine\" collocato sopra il portale della chiesa. Alla fine del lavori, che costarono l'ingente somma di 9.000 scudi, l'aula appariva ingrandita con una tribuna nella parte absidale, affiancata da due vani laterali, che non \u00e8 percepibile dall'esterno, non essendo stati toccati i muri su Borgo Pinti. La riapertura al culto della chiesa risale al 24 marzo 1704.\nA met\u00e0 del Settecento, per ricordare un fatto miracoloso avvenuto a una monaca del convento, si fece costruire e dipingere una cappellina nel passaggio che va dal chiostro ed alla chiesa tramite la sagrestia, incaricando il pittore fiorentino Agostino Veracini.\nDopo la soppressione.\nIl monastero, soppresso nel 1808 per volont\u00e0 napoleonica, con la quasi totalit\u00e0 degli istituti religiosi cittadini, venne ristrutturato da Giuseppe Del Rosso (1812-1813) per renderlo sede del Liceo Regio, del quale rimane tuttora il prospetto in stile neoclassico su Borgo Pinti 56, con due colonne. Vennero realizzati alloggi per 224 alunni e 19 tra professori, maestri ed impiegati, oltre a sale speciali attrezzate per il disegno, la musica, il ballo, la scherma, un'infermeria e una biblioteca. Risale a questo periodo il fronte neoclassico su Borgo Pinti, la sistemazione dell'atrio corrispondente e la decorazione a affresco in stile neoclassico di alcuni ambienti.\nCon la caduta di Napoleone e la Restaurazione il liceo venne destinato a attivit\u00e0 eterogenee. Dopo alcuni lavori di adeguamento nel 1836, effettuati dall'architetto Giovanni Pacini, vi vennero insediati studi d'artista, un locale per le prove musicali della Banda dei Dilettanti e soprattutto un asilo per fanciulli indigenti, il primo \"asilo\" di Firenze. Federico Fantozzi (1843), riport\u00f2 un elenco degli artisti che vi tenevano lo studio: \"Architetti: Mariano Falcini, Francesco Leoni e Giuseppe Martelli. Pittori: Antonio Morghen, Giuseppe Sabatelli, Giuseppe Angelelli, Carlo Della Porta, Luigi Corsi, Antonio Marini, Olimpio Bandinelli, Gaetano Canicci, Baldassarre Calamai, Paolo Ferroni, Metilde Melenchini. Scultori: Ottavio Giovannozzi, Aristodemo Costoli, Luigi Magi, Ulisse Cambi. Incisori: Vincenzo Biondi\".\nNel 1845 i locali del complesso accolsero la scuola d'Arti e Mestieri e, dal 25 giugno, il Liceo militare Arciduca Ferdinando.\nNel periodo di Firenze Capitale (1865-1871), nell'ambito dei lavori per ospitare tutti gli apparati dello stato sabaudo, il complesso di Candeli venne destinato a sede della Legione Carabinieri di Firenze in sostituzione di tutti i precedenti istituti educativi. Dei lavori di adeguamento si occup\u00f2, gi\u00e0 dal 1865, Giuseppe Castellazzi, mentre il Maggiore dei Carabinieri Filippo Orlandini intraprendeva la riorganizzazione della Gendarmeria Toscana nel corpo dei Carabinieri sul modello piemontese, che venne poi denominata Legione dei Carabinieri Toscani.\nNegli anni trenta del Novecento il complesso sub\u00ec un completo restauro ad opera del Rettorato delle Opere Pubbliche, che realizz\u00f2 una nuova facciata su via dei Pilastri, terminata nel 1934. La chiesa venne restaurata e riaperta al culto nel 1955, mentre le decorazioni ad affresco e a stucco furono oggetto di un capillare restauro negli anni settanta e poi di nuovo in una serie di lavori terminati nel 2007. Nel periodo 1980-1983 intanto altri importanti lavori avevano ripristinato e adeguato vari spazi interni, nonch\u00e9 rifatto le coperture.\nDescrizione.\nLa chiesa.\nLa chiesa, che i carabinieri hanno ridedicato alla \"Virgo Fidelis\", cio\u00e8 alla Vergine della fedelt\u00e0, ha una facciata tradizionale a capanna, ingentilita da un finestrone con cornice e timpano circolare e da un portale con timpano triangolare retto da paraste con volute e decorato, al centro, da un ovale con il bassorilievo della testa di \"Maria\" del Foggini entro una cornice con due volute laterali poggiate su due gradini dentellati.\nL'interno \u00e8 uno dei pi\u00f9 pregevoli esempi di architettura tardobarocca a Firenze, si per la completezza dell'apparato decorativo e plastico, dove prevalgono i toni chiari, che per l'uso illusionistico delle pitture, che tendono a dilatare artificialmente lo spazio reale.\nVi si conservano interessanti dipinti coevi al restauro del primo Settecento: nella volta un affresco con l\"'Assunzione\" di Niccol\u00f2 Lapi, incorniciata dalle architetture illusionistiche di Giuseppe Tonelli; le finte architetture di Stefano Papi nella controfacciata, impostate come una loggia da cui si affacciano figure benedicenti; le pale degli altari sono alla parete destra di Francesco Botti (\"Santa Chiara\") e di Jacopo Vignali (\"Sant'Agostino\"), all'altar maggiore di Carlo Sacconi (\"Immacolata Concezione\") e infine al lato sinistro di Tommaso Redi (\"Transito di san Giuseppe\"). Il \"transito di San Giuseppe\" \u00e8 l'unica pala d'altare creata appositamente per questa chiesa\nIl paliotto bronzeo dell'altare maggiore, come si \u00e8 detto, \u00e8 del Foggini.\nFuori dalla chiesa si trovano alcune lapidi. Su via dei Pilastri e su Borgo Pinti una medesima lapide in marmo bianco, con contorni sagomati, si ripete: \nLa traduzione \u00e8: \"I Corsi ripristinarono questo stemma della loro famiglia quasi cancellato dal tempo. 1592\". La lapide su Borgo Pinti \u00e8 senza stemma.\nVicino si trovava una lapide dei Signori Otto, oggi illeggibile:\nL'ex-convento.\nL'ex-convento si articolava attorno ad un chiostro, tuttora esistente, su cui si articolano vari edifici a due piani, mentre sul retro si apriva un vasto giardino/orto, dove oggi si trova la piazza d'armi e il parcheggio interno della caserma. Il muro nord separava il monastero da quello contiguo di Santa Maria Maddalena de' Pazzi.\nOggi si accede agli ambienti dell'ex-monastero dall'ingresso neoclassico in Borgo Pinti, caratterizzato da una facciata a due piani sviluppata fortemente in orizzontale e organizzata a partire da un corpo centrale segnato al centro da un ampio ingresso tripartito da due colonne ioniche, corrispondente al piano superiore a un grande arco includente un finestrone e un balcone (a filo della facciata), in modo da determinare sul fronte il profilo di un grandioso arco di evidente richiamo classico, secondo modi che lo stesso riproporr\u00e0 nell'esterno del teatro Goldoni di via di Santa Maria. Ai lati di questo corpo l'edificio si sviluppa per ulteriori otto assi, con quegli estremi leggermente aggettanti in modo da evocare (nonostante le modeste dimensioni della via non consentano una visione unitaria del prospetto) il fronte di un palazzo monumentale fornito di ali laterali. Segue un atrio coperto da un soffitto a cassettoni con rosoni a rilievo, che porta a un androne dal quale si accede alla piazza d'armi, voltato a botte con analoghe rosette e decorato da busti in gesso di letterati e personaggi storici.\nLa piazza d'armi, che ha la forma di due lunghi rettangoli uniti sul lato breve, \u00e8 decorata dal 1950 dal Monumento ai caduti in guerra e servizio della Legione Carabinieri di Firenze. Si tratta di una scultura bronzea di un carabiniere posta su una basamento marmoreo, dove una lapide ricorda i nomi dei caduti, e sormontata da un'immagine della Madonna \"fidelitas Virgo\", patrona dell'Arma.\nLa cappellina, accessibile dal cortile o da lungo corridoio che porta alla sagrestia e quindi alla chiesa, conserva sul soffitto le pitture di Agostino Veracini, anche se l'apertura di un passaggio verso il refettorio ha fatto perdere la sua funzione religiosa in favore del transito.\nIl grande refettorio coperto da una volta ughiata sorretta da capitelli semplici in pietra serena. Le lunette dei lati est e sud sono decorate da alcuni affreschi, gi\u00e0 attribuiti al Franciabigio, oggi ritenuti di Giovanni Antonio Sogliani. Essi raffigurano, da sinistra, un\"'Annunciazione\", i \"Santi Tommaso e Antonio sotto la Croce\", \"Sant'Agostino nello studio\", i \"Santi Nicola da Tolentino e Monica\" e una grande \"Ultima Cena\", dispiegata su tre lunette, ispirata a quelle di Domenico Ghirlandaio in San Marco e Ognissanti. Fino all'alluvione di Firenze del 1966 la fascia inferiore delle pareti era decorata da un'alta spalliera con quadrature geometriche, oggi solo parzialmente conservata. Su uno di questi frammenti si trova la data 1514 entro una cartella, probabile memoria del completamento degli affreschi.\nPer quanto riguarda il prospetto su via dei Pilastri questo si mostra di disegno oltremodo semplice, ancora fortemente legato a modelli ottocenteschi. Indipendentemente dallo sviluppo in pianta del complesso si estende per undici assi organizzati su tre piani, suddiviso in tre partizioni da lesene in finto bugnato, la centrale segnata da un portale ad arco che reca nella chiave la figura di una \"Madonna\" fortemente abrasa."}
{"id": "395885", "revid": "1318658", "url": "https://it.wikipedia.org/wiki?curid=395885", "title": "Varo", "text": ""}
{"id": "395886", "revid": "2194416", "url": "https://it.wikipedia.org/wiki?curid=395886", "title": "Mezzo di ricerca della prova", "text": "Il mezzo di ricerca della prova \u00e8 strumento procedurale previsto dal diritto processuale penale italiano che pu\u00f2 essere esperito ai fini dell'individuazione delle fonti di prova. Il codice di procedura penale italiano prevede differenti discipline in ordine a ciascuno di questi mezzi di ricerca della prova, in relazione alle differenti e pi\u00f9 o meno gravi limitazioni alla libert\u00e0 personale che essi comportano.\nTipologie.\nI mezzi di ricerca della prova tipici sono disciplinati nel Titolo III del Libro III del codice di procedura penale italiano. Essi sono:"}
{"id": "395888", "revid": "15756", "url": "https://it.wikipedia.org/wiki?curid=395888", "title": "Oratorio di Santa Maria Vergine della Croce al Tempio", "text": "L'ex-oratorio di Santa Maria Vergine della Croce al Tempio \u00e8 un edificio storico di Firenze, situato in via San Giuseppe, nei pressi di piazza Santa Croce. Appartenne alla Compagnia di Santa Maria della Croce al Tempio, ed \u00e8ggi \u00e8 un ambiente ad uso parrocchiale della vicina chiesa di San Giuseppe.\nStoria.\nLa Compagnia di Santa Maria della Croce al Tempio, fondata a Firenze il 25 marzo del 1347, si curava soprattutto dell'assistenza e della preparazione spirituale dei condannati a morte ed ebbe la sua prima sede in questo oratorio. All'epoca anche questo tratto di via si chiamava via de' Malcontenti, perch\u00e9 attraversato dalle processioni dei condannati a morte, diretti ai partiboli fuori la Porta alla Giustizia (presso l'attuale piazza Piave). Il nome antico \"al Tempio\" deriva con buone probabilit\u00e0 dal fatto che qui fosse anticamente presente un ospedale Templare che, rimasto libero dopo il 1307 (soppressione dell'Ordine) fu affidato ad altri e infine ceduto Compagnia, che nel 1428 vi promosse importanti lavori di amplimanto e ristrutturazione grazie a un lascito ottenuto da Simone di Buonarrota (un antenato dei Buonarroti), ricordato da una lapide del 1633 nell'oratorio stesso, dettata da Michelangelo Buonarroti il Giovane. \nLa Compagnia fu soppressa da Pietro Leopoldo di Toscana nel 1785, nell'ambito della riforma della vita religiosa del granducato. L'ospedale e le altre pertinenze di via dei Malcontenti furono ridotti a civili abitazioni, ma si salv\u00f2 l'oratorio di via San Giuseppe, sebbene abbandonato e in disfacimento, che pass\u00f2 di mano per un breve periodo ad una Compagnia detta di San Carlo e poi in seguito usato come asilo mortuario per la parrocchia di San Giuseppe e alla fine definitivamente abbandonato.\nNel 1911 monsignor Luigi D'Indico, parroco di San Giuseppe, cominci\u00f2 dei lavori di ristrutturazione ingaggiando l'architetto Giuseppe Castellucci, conclusi gi\u00e0 nel 1912. La Compagnia fu poi rifondata il 1\u00ba gennaio 1912, anche se oggi esiste praticamente solo sulla carta.\nDescrizione.\nEsterno.\nL'oratorio ha una facciata a capanna con grondaia sporgente, con paramento murario a vista fatto di pietre irregolari disposte a filaretto, al centro un portale in pietra, con lo stemma della Compagnia al centro e due battenti lignei neomedievali, dell'epoca del Castellucci, dove si riconoscono nei due polilobi superiori due stemmi, uno della Compagnia e l'altro non identificato, inquartato, nel 1\u00b0 e 4\u00b0 alla torre, nel 2\u00b0 e 3\u00b0 alla stella a otto punte.\nSopra il portone si apre un rosone e al lato del portale due strette finestre centinate, che originariamente davano luce a due stanzette interne, usate come sagrestia e deposito delle tuniche. Al lato dell'ingresso si trovano anche due portastendardi in metallo, probabilmente pure neomedievali. \nInterno.\nL'interno dell'oratorio \u00e8 un vano rettangolare a navata unica, con un pavimento in cotto e coperto da un tetto a capriate. Le due pareti laterali presentano due porte con stipiti ed architrave in pietra serena che chiudono due armadi a muro, e sei nicchie atte probabilmente a porvi dei lumi per le veglie notturne. Vicino al presbiterio si trovano due targhe, una delle quali \u00e8 la memoria del 1633 fatta apporre da Michelangelo Buonarroti il Giovane per ricordare il generoso lascito di un suo avo nel 1428. \nL'affresco nell'arco ad ogiva della parete di fondo risale al 1928 ed \u00e8 una celebrazione della Compagnia voluta dall'allora parroco della vicina chiesa di San Giuseppe (Firenze), mons. Luigi d'Indico. Vi si vedono sullo sfondo le mura fiorentine con Porta San Niccol\u00f2 e l'Arno, sotto la \"Madonna del Giglio in gloria tra due angeli\", con riferimento all'immagine sacra adorata dai primissimi confratelli nel 1343, e due cortei si incontrano, quello proveniente da destra \u00e8 dei confratelli, quello di sinistra \u00e8 di personaggi illustri legati alla confraternita, a partire da Lorenzo il Magnifico, papa Eugenio IV, il Battista, san Francesco che indica la Vergine al Savonarola e Benito Mussolini. L'affresco risulta fortemente danneggiato dall'alluvione di Firenze del 1966.\nUn piccolo mosaico con il volto di Cristo sulla parete destra, eseguito nel 1923, ricorda il nome di Monsignor D'Indico che fu colui che riattiv\u00f2 la Compagnia.\nPertinenze.\nNel registro dei beni posseduti dalla Compagnia dell'anno 1548 si trova fra le propriet\u00e0: \u00abUna casa a lato a la di sopra tiene il capelano per suo abitare. La propriet\u00e0 era di Mona di Bartolomea donna di Tanino di Bartolomeo da Monte Cuccoli e che fu lasciata alla Compagnia\u00bb. Questa casa si riferisce al terratetto in via San Giuseppe 12, a sinistra dell'oratorio, la quale sormonta con un'ala il tetto dell'oratorio stesso. Durante dei lavori di ristrutturazione furono trovati i primi due scalini di una scala a chiocciola che in verticale calava da questo vano superiore entrando nella chiesa, confermando che qui abitasse il cappellano, con un accesso diretto alla chiesa. La stessa scala oltre che raggiungere la stanza del cappellano, si apriva anche sul ballatoio (non pi\u00f9 esistente) che nel 1912, dopo la rinascita della Compagnia, veniva usato per cantare le novene di Natale.\nA sinistra della chiesa, in angolo con via de' Macci, si trovava poi l'ospedale di Santa Maria della Croce al Tempio, con la casa dello spedalingo staccata, all'angolo tra via San Giuseppe e via delle Conce."}
{"id": "395889", "revid": "289247", "url": "https://it.wikipedia.org/wiki?curid=395889", "title": "Santi Berardo e Compagni", "text": ""}
{"id": "395892", "revid": "53251", "url": "https://it.wikipedia.org/wiki?curid=395892", "title": "Figura convessa", "text": ""}
{"id": "395897", "revid": "125986089", "url": "https://it.wikipedia.org/wiki?curid=395897", "title": "Significant Other", "text": "Significant Other \u00e8 il secondo album in studio del gruppo musicale statunitense Limp Bizkit, pubblicato il 22 giugno 1999 dalla Flip Records e dalla Interscope Records.\nAntefatti.\nDopo il successo dell'umoristica cover di \"Faith\" di George Michael, i Limp Bizkit decisero di registrare il seguito dell'album di debutto \"Three Dollar Bill, Yall$\", non vedendo di buon occhio le etichette di \"scoperta dei Korn\" e di gruppo da cover; il gruppo cominci\u00f2 a scrivere testi per un album che riguardasse le controversie nate dalla notoriet\u00e0 appena raggiunta. Il produttore Terry Date, noto per aver lavorato con gruppi come Pantera, White Zombie e Deftones, fu scelto dai Limp Bizkit per la produzione di \"Significant Other\". Il chitarrista Wes Borland sostenne che Date \"non doveva occuparsi della musica di per s\u00e9 ma di aspetti puramente tecnici, del compito di apportare suoni facili da mettere in cassetta, cosa che gli riusciva alla perfezione.\" Il gruppo cominci\u00f2 subito a registrare brani dopo la conclusione del Family Values Tour, malgrado il parere sfavorevole della Interscope Records, che gli aveva consigliato di prendere pausa.\nDescrizione.\nInsieme al debutto \"Three Dollar Bill, Yall$\", si tratta di uno dei pochi lavori del gruppo ad aver ricevuto l'apprezzamento della critica specializzata. A causa di contrasti interni e delle successive inversioni di tendenza discografiche, i lavori seguenti hanno invece ricevuto critiche negative o miste, fino alla diminuzione progressiva delle vendite dichiarate. \n\"Significant Other\" vendette 10 milioni di copie e debutt\u00f2 alla posizione numero 1 di Billboard, con oltre 600.000 copie vendute nella prima settimana. Grazie al successo dell'album e dei suoi singoli, i Limp Bizkit parteciparono alla seconda edizione del Family Values Tour e alla terza di Woodstock 1999, a fianco dei loro mentori Korn e di Kid Rock. La loro esibizione a Woodstock fu molto contestata, per via di episodi di violenza provocati, secondo molti, proprio da incitamenti del gruppo di Fred Durst.\nIl clip di \"Break Stuff\" fu premiato come miglior video rock, agli MTV Video Music Awards del 2000.\nL'album si fa notare per una maggiore contaminazione hip hop rispetto al precedente. Inoltre \u00e8 il lavoro dei Bizkit che conta pi\u00f9 collaborazioni esterne: con Jonathan Davis dei Korn, Scott Weiland degli Stone Temple Pilots (che cantano entrambi in \"\"Nobody like You\"), Aaron Lewis degli Staind (\"No Sex\"), Method Man dei Wu-Tang Clan (\"N 2 Gether Now\"), il VJ di MTV Matt Pinfield (nell'interludio \"Radio Sucks\" successivo all'\"Outro\") e Les Claypool dei Primus (suona il basso in \"Trust?\" e canta e suona il basso nell'interludio \"The Mind of Les\" successivo a \"Radio Sucks\"). C'\u00e8 anche un breve intervento di Anita Durst, la madre di Fred, nella traccia fantasma \"My Billygoat\" successiva a \"9 Teen 90 Nine\"\".\nI testi delle canzoni sono incentrati sul fallito rapporto tra il cantante del gruppo e la sua fidanzata di allora: infatti \"significant other\", in lingua inglese, indica in sociologia una persona legata sentimentalmente con un'altra.\nAccoglienza.\n\"Significant Other\" ricevette critiche largamente positive. Il giornalista di \"Entertainment Weekly\" David Browne consider\u00f2 l'album \"un'opera riuscita di rock postmoderno.\" Robert Christgau diede menzione speciale all'album ed elogi\u00f2 soprattutto le tracce \"Just like This\" ed \"N 2 Gether Now\", ritenendole \"capaci di riassumere in pochi minuti le sonorit\u00e0 del disco.\" L'autore di AllMusic Stephen Thomas Erlewine consider\u00f2 l'album \"molto pi\u00f9 ambizioso e multidimensionale, in fatto di generi, rispetto al precedente \"Three Dollar Bill, Yall$\".\"\nIn altre recensioni successive, l'autore di About.com Tim Grierson diede all'album 4 stelle su 5, considerandolo \"una sega circolare di rozzezza, chitarre metal e rap bianco, immaturo e rude ma alquanto tosto.\" \"Rolling Stone\" e la sua guida diedero all'album tre stelle e mezzo su cinque. Un giudizio meno favorevole giunse dall'autore Martin Charles Strong, che diede all'album 5 stelle su 10 nel libro \"The Essential Rock Discography\". Nel 2014 la rivista \"Revolver\" consider\u00f2 \"Significant Other\" \"uno dei pi\u00f9 maledettamente piacevoli album hard rock di tutti i tempi\", e lo annover\u00f2 nella lista personale dei dieci migliori album nu metal.\nTracce.\nTesti di Fred Durst, musiche dei Limp Bizkit (eccetto dove indicato).\nTracce demo non pubblicate.\nTutte queste tracce si trovano nel bootleg \"Significant Demos in Hell\"."}
{"id": "395902", "revid": "30909", "url": "https://it.wikipedia.org/wiki?curid=395902", "title": "Tartarughe ninja mutanti", "text": ""}
{"id": "395903", "revid": "30909", "url": "https://it.wikipedia.org/wiki?curid=395903", "title": "Tartaruga ninja", "text": ""}
{"id": "395904", "revid": "172866", "url": "https://it.wikipedia.org/wiki?curid=395904", "title": "Teenage Mutant Ninja Turtles", "text": ""}
{"id": "395909", "revid": "30909", "url": "https://it.wikipedia.org/wiki?curid=395909", "title": "Teenage mutant ninja turtles", "text": ""}
{"id": "395910", "revid": "30909", "url": "https://it.wikipedia.org/wiki?curid=395910", "title": "Tartarughe ninja", "text": ""}
{"id": "395912", "revid": "38120", "url": "https://it.wikipedia.org/wiki?curid=395912", "title": "Wildstorm Comics", "text": ""}
{"id": "395913", "revid": "125958719", "url": "https://it.wikipedia.org/wiki?curid=395913", "title": "Chocolate Starfish and the Hot Dog Flavored Water", "text": "Chocolate Starfish and the Hot Dog Flavored Water \u00e8 il terzo album in studio del gruppo musicale statunitense Limp Bizkit, pubblicato il 17 ottobre 2000 dalla Flip Records e dalla Interscope Records.\nAntefatti.\nDopo le grandi vendite dei primi due dischi, nel 2000 i Limp Bizkit collaborarono alla colonna sonora del film \"\" col singolo \"Take a Look Around\", nato dal tema originale di Lalo Schifrin. Il successo del film e del singolo convinse il gruppo a registrare e pubblicare un terzo album in studio, di nuovo con Terry Date alla produzione, accentuando e semplificando per\u00f2 le caratteristiche sonore del precedente album \"Significant Other\".\nLa prima parte del titolo \u00e8 una metafora colloquiale per indicare l\u2019ultimo tratto dell'intestino retto (\"Chocolate Starfish\"). Invece \"Hot Dog Flavored Water\" fu coniato dal chitarrista Wes Borland a una fermata di camion durante un vecchio tour del gruppo, dove Borland vide bottiglie della bibita locale Crystal Geyser, e da allora prese in giro il presunto sapore di carne della bibita.\nDescrizione.\nProdotto da Terry Date e pubblicato per la Flip/Interscope, divent\u00f2 il disco rock di maggior successo nella prima settimana, con 1 milione di copie vendute. In seguito, malgrado le forti critiche soprattutto al suo titolo volgare, riferito alla sodomia e che invece ironizza ferocemente sui diverbi tra Fred Durst e i suoi detrattori, con 12 milioni di copie all'attivo divenne l'album dei Bizkit di maggior successo commerciale.\nTra i suoi brani, \"Take a Look Around\" ha fatto parte in precedenza della colonna sonora di \"\" (2000), \"My Way\" \u00e8 stata in quella di \"The Fast and the Furious\" (2001) e della diciassettesima edizione del PPV della World Wrestling Entertaiment WrestleMania. \"Hot Dog\" usa la parola \"fuck\" 48 volte e ha un ritornello che parodizza quello di \"Closer\" dei Nine Inch Nails.\nIl clip di \"Rollin' (Air Raid Vehicle)\", girato da Fred Durst al World Trade Center a fine 2000, fu premiato come miglior video rock agli MTV Video Music Awards del 2001.\nAl disco collaborarono anche Scott Weiland degli Stone Temple Pilots (\"Hold On\"), Xzibit (\"Getcha Groove On\"), Method Man dei Wu Tang Clan (presente insieme a DMX in \"Rollin' (Urban Assault Vehicle)\") e il comico Ben Stiller (nella traccia nascosta successiva all\"'Outro\").\nAccoglienza.\n\"Chocolate Starfish and the Hot Dog Flavored Water\" ricevette critiche miste, arrivando a totalizzare un punteggio di 49 su 100 sul sito Metacritic.\nL'autore di AllMusic Stephen Thomas Erlewine scrisse che \"la musica di Fred Durst, monotona e capace di commentarsi da sola, ha dato prova di s\u00e9 proprio con \"Chocolate Starfish\" \u2013 si tratta del suono di un gruppo intento a pubblicare in tempi giusti un prevedibile seguito.\" \"The Rolling Stone Album Guide\" diede all'album 3 stelle su 5, mentre la stessa rivista diede mezzo punto in pi\u00f9. \"Chocolate Starfish and the Hot Dog Flavored Water\" entr\u00f2 nella lista \"1001 album da ascoltare prima di morire\", ma in seguito fu rimosso in edizioni recenti.\n\"Chocolate Starfish and the Hot Dog Flavored Water\" fu piazzato al numero 11 nella lista del 2006 di \"Q\" magazine \"I 50 peggiori album di tutti i tempi!\""}
{"id": "395915", "revid": "466539", "url": "https://it.wikipedia.org/wiki?curid=395915", "title": "Amos Tversky", "text": "Biografia.\nPioniere della psicologia cognitiva ovvero della scienza cognitiva, ha collaborato per anni assieme al premio Nobel Daniel Kahneman, nella ricerca di euristiche, e nello studio degli errori sistematici umani (\"cognitive bias\"), oltre allo studio di decisioni in condizioni di rischio. Nel 1965 consegu\u00ec il PhD alla Universit\u00e0 del Michigan insegnando poi alla Universit\u00e0 Ebraica di Gerusalemme, prima di trasferirsi alla Stanford University. Tversky svilupp\u00f2 assieme a Kahneman la \"Prospect Theory\", per spiegare l'irrazionalit\u00e0 del giudizio umano in decisioni economiche. Pubblic\u00f2 in diverse occasioni assieme a Thomas Gilovich e Paul Slovic. Il suo articolo con Kahneman sulla teoria delle aspettative, pubblicato nel 1979 su \"Econometrica\", \u00e8 tra i pi\u00f9 citati tra quelli della rivista."}
{"id": "395916", "revid": "1543377", "url": "https://it.wikipedia.org/wiki?curid=395916", "title": "LabVIEW", "text": "LabVIEW (abbreviazione di Laboratory Virtual Instrumentation Engineering Workbench) \u00e8 l'ambiente di sviluppo integrato per il linguaggio di programmazione visuale di National Instruments. Tale linguaggio grafico viene chiamato \"Linguaggio G\".\nRealizzato originariamente per Apple Macintosh nel 1986, LabVIEW viene principalmente utilizzato per programmi di acquisizione e analisi dati, controllo di processi, generazione di rapporti, o pi\u00f9 generalmente per tutto ci\u00f2 che concerne l'automazione industriale, su diverse piattaforme come Windows, Linux, macOS e controllori National Instruments.\nProgrammazione G.\nIl linguaggio di programmazione usato in LabVIEW si distingue dai linguaggi tradizionali perch\u00e9 la sua sintassi non \u00e8 scritta ma grafica, e per questa ragione viene chiamato G-Language (Graphic Language). Un programma o sottoprogramma G, denominato VI (Virtual Instrument), non esiste sotto forma di testo, ma pu\u00f2 essere salvato solo come un file binario che pu\u00f2 essere aperto e compilato solo da LabVIEW.\nLa definizione di strutture dati ed algoritmi avviene con icone e altri oggetti grafici, ognuno dei quali incapsula funzioni diverse, uniti da linee di collegamento (\"wire\"), in modo da formare una sorta di diagramma di flusso. Questo tipo di linguaggio viene definito \"dataflow\" (flusso di dati) in quanto la sequenza di esecuzione \u00e8 definita e rappresentata dal flusso dei dati stessi attraverso i fili monodirezionali che collegano i blocchi funzionali. Poich\u00e9 i dati possono anche scorrere in parallelo attraverso blocchi e fili non consecutivi, il linguaggio pu\u00f2 realizzare spontaneamente il multithreading senza bisogno di esplicita gestione da parte del programmatore.\nCollegamento con l'hardware.\nInteressante \u00e8 la modalit\u00e0 di realizzazione del software, che si limita spesso al semplice collegamento di blocchi gi\u00e0 pronti, grazie alla vasta libreria di funzioni predefinite e driver per la gestione dell'hardware. LabVIEW \u00e8 predisposto per la comunicazione con l'hardware di tipo IEEE 488, VXI, PXI, RS-232, RS-485 e dispositivi DAQ plug-in. I programmi LabVIEW sono compatibili con molti modelli di strumenti programmabili e schede di acquisizione.\nDettagli dei VI.\nNell'ambiente di sviluppo, i VI sono composti da tre parti principali:\nPannello frontale.\nIl pannello frontale \u00e8 l'interfaccia utente del VI. Si realizza con \"controlli\" e \"indicatori\", che costituiscono i terminali interattivi d'ingresso e d'uscita, rispettivamente. Essi sono ben pi\u00f9 numerosi e complessi dei widget normalmente forniti dal sistema operativo.\nI controlli sono matrici, manopole, potenziometri, pulsanti, quadranti e molti altri; simulano i dispositivi d'ingresso degli strumenti e forniscono dati allo schema a blocchi del VI.\nGli indicatori sono grafici, tabelle, LED, termometri e molti altri; simulano i dispositivi d'uscita degli strumenti e visualizzano i dati che lo schema a blocchi acquisisce o genera.\nSchema a blocchi.\nLo schema a blocchi \u00e8 il diagramma di flusso che rappresenta il codice sorgente, in formato grafico. Gli oggetti del pannello frontale appaiono come \"terminali\" di ingresso o uscita nello schema a blocchi. Gli oggetti dello schema a blocchi comprendono:\nLe funzioni sono esse stesse dei VI, anche se non hanno un loro pannello frontale e un loro schema a blocchi. Possono avere un numero indefinito di ingressi e di uscite come ogni VI.\nLe \"strutture\" eseguono il controllo di flusso di base. Ad esempio il ciclo FOR \u00e8 rappresentato da un rettangolo che ripete N volte la porzione di schema a blocchi che viene inserita al suo interno.\nI fili di collegamento possono trasportare teoricamente qualunque mole di dati di qualunque tipo, anche aggregati (\"bundle\") definiti dal programmatore. I fili possono essere di diverso spessore e colore per permettere una facile identificazione dei dati che vi scorrono: ad esempio i numeri interi scorrono su fili blu, i numeri decimali su fili arancioni le stringhe su fili rosa.\nLo schema a blocchi pu\u00f2 essere reso visibile anche durante l'esecuzione, cosa molto utile in fase di debug, in quanto esiste la possibilit\u00e0 di visualizzare con un'animazione al rallentatore il movimento dei dati lungo i fili e il loro valore momentaneo.\nRiquadro connettori.\nOgni VI pu\u00f2 essere a sua volta utilizzato come \"subVI\" (o \"sottoVI\") e comparire all'interno dello schema a blocchi di altri VI come una qualsiasi funzione, e come tale pu\u00f2 avere ingressi e uscite a cui collegare le linee di flusso.\nIl riquadro connettori serve appunto a definire qual \u00e8 l'aspetto del VI quando appare come subVI in uno schema a blocchi di un VI pi\u00f9 ampio: che facciata ha l'icona, ma soprattutto come e dove vanno collegate le linee per permettere il passaggio dei dati. In genere, con pochi click, ogni controllo pu\u00f2 essere associato a un ingresso e ogni indicatore pu\u00f2 essere associato a un'uscita.\nEseguibili.\nA partire dai VI si possono anche creare eseguibili a s\u00e9 stanti e librerie condivise (DLL), perch\u00e9 LabVIEW \u00e8 un vero compilatore a 32 bit. Per utilizzare tali eseguibili e DLL non occorre un'installazione di LabVIEW, ma \u00e8 necessario che sul computer di destinazione sia installato almeno il \"run-time engine\" di LabVIEW, peraltro distribuito gratuitamente.\nStoria.\nIl progetto LabVIEW nasce nel 1983 dalla necessit\u00e0 della National Instruments di disporre di un software di programmazione grafica, con il quale testare rapidamente gli apparati hardware prodotti da tale industria statunitense.\nGi\u00e0 nel 1986 \u00e8 resa pubblica la versione 1 del software compatibile con i sistemi Macintosh. Nel gennaio del 1990 viene pubblicata la versione 2, le migliorie sul software rendono la velocit\u00e0 di esecuzione del VI paragonabile ai programmi compilati in Ansi C. Il mese successivo in virt\u00f9 dell'innovativit\u00e0 dell'approccio grafico alla programmazione, viene pubblicato il brevetto dal US Patent Office. Infine nel settembre 1992 ne viene sviluppata una versione multipiattaforma, cio\u00e8 per Microsoft Windows, Mac OS e SunOS. In seguito venne supportato anche Linux.\nLa versione \"8.0\", pubblicata nel 2005, introduce per la prima volta anche il supporto per la programmazione a oggetti. Il 4 agosto 2009 \u00e8 stata pubblicata la versione \"LabVIEW 2009\", a 32 o 64-bit, che succede alla versione \"8.6\". L'ultima versione distribuita \u00e8 LabVIEW 2020."}
{"id": "395922", "revid": "125451557", "url": "https://it.wikipedia.org/wiki?curid=395922", "title": "Roberto Murgita", "text": "Caratteristiche tecniche.\nGiocatore.\nCentravanti alto e forte fisicamente, sfruttava queste sue caratteristiche nel gioco aereo e in quello di sponda per i compagni di reparto.\nCarriera.\nGiocatore.\nHa iniziato la carriera nella sua citt\u00e0 natale, nelle giovanili del Cosmos e poi negli esordienti della Sampdoria, prima di passare al Genoa. Con i rossoblu esordisce in prima squadra nel campionato di Serie B 1987-1988. Negli anni successivi viene mandato in prestito nelle serie inferiori, al , in Serie C2, e quindi alla .\nNel 1990 passa alla Massese, sempre in Serie C2. Con la squadra toscana conquista la promozione in Serie C1, e nella stagione 1992-1993 realizza 16 reti, diventando capocannoniere del suo girone e formando con Giancarlo Romairone una delle migliori coppie d'attacco del campionato. Tuttavia vennero annullate le due partite contro l', fallito ed estromesso dal campionato nel girone di ritorno: Murgita ha perso cos\u00ec il titolo di capocannoniere.\nLa stagione successiva ritorna al Genoa, voluto da Claudio Maselli come riserva di Tom\u00e1\u0161 Skuhrav\u00fd. Con i \"Grifoni\" trova poco spazio, giocando solo 6 spezzoni in quello che \u00e8 stato il suo primo campionato di Serie A. Durante questa stagione l'allenatore Franco Scoglio, chiamato in sostituzione di Maselli nel dicembre 1993, tenta di cambiarne il ruolo, trasformandolo in stopper per sfruttarne le doti nel gioco aereo. A fine stagione passa in compropriet\u00e0 al , in Serie B: Dopo un pre-campionato ricco di reti, le prime prestazioni in campionato sono negative e ha difficolt\u00e0 ambientali. Alla decima giornata, un suo gol valido in Vicenza-Ancona non viene convalidato dall'arbitro Arena, in una delle sviste pi\u00f9 evidenti della stagione, ma da quel giorno si sblocca e conclude la stagione con 19 reti, contribuendo al ritorno in Serie A dei veneti.\nNell'estate 1995 il Vicenza ne riscatta la compropriet\u00e0 alle buste, per una differenza di soli due milioni di lire. Nel suo primo campionato di Serie A da titolare, in coppia con Marcelo Otero, segna 10 reti, tutte su azione, giocando spesso come centravanti-boa per i compagni, mentre nella stagione 1996-1997, sempre in tandem con l'attaccante uruguaiano, conquista la Coppa Italia, a cui contribuisce con un gol in semifinale.\nAl termine della stagione passa al Piacenza, nell'operazione che porta a Vicenza Pasquale Luiso. Nonostante un rendimento inferiore al periodo vicentino segna 5 reti, tutte nel girone di ritorno, contribuendo ad una sofferta salvezza per la squadra.\nNel 1998 viene acquistato dal Napoli, appena retrocesso in Serie B, per 3 miliardi di lire, con un ingaggio da 700 milioni, voluto dal neo allenatore Renzo Ulivieri. L'avventura napoletana sar\u00e0 negativa, anche a causa di una tendinite che lo tiene lontano dal campo per quattro mesi. Il presidente Ferlaino decide allora di puntare su Stefan Schwoch, acquistato nel mercato invernale, e Murgita perde il posto in squadra, giocando solamente 19 partite con un gol. Nella stagione 1999-2000 passa in prestito al , sempre tra i cadetti: qui ritrova costanza di utilizzo e realizza 6 reti in campionato, la prima delle quali proprio al San Paolo. A fine stagione torna al Napoli, nel frattempo promosso in Serie A, ma viene nuovamente ceduto al Ravenna.\nRimane in Romagna fino alla sessione di mercato autunnale, nella quale passa al in cambio di Roberto Colacone: a fine stagione entrambe le squadre retrocederanno in Serie C1. Chiude la carriera a livello professionistico con due esperienze in Serie C2, all'Alessandria, in cui ha totalizzato 19 presenze e quattro reti, e al Savona, dove ritrova l'ex compagno di squadra nel Genoa Marco Nappi.\nIn seguito ha militato nei dilettanti, con una stagione nel Derthona e una nel Rapallo Ruentes. Nella formazione ligure ha rivestito anche l'incarico di allenatore-giocatore nella stagione 2004-2005.\nAllenatore.\nDopo l'esordio a Rapallo, a partire dalla stagione 2006-2007 \u00e8 l'allenatore in seconda del , guidato dall'ex compagno di squadra Domenico Di Carlo. In seguito si lega ancora a Di Carlo nella stagione 2007-2008 al Parma e a partire dalla stagione Serie A 2008-2009 nel ChievoVerona.\nIl 26 maggio 2010 passa alla Sampdoria sempre come vice allenatore di Di Carlo; il 7 giugno 2011 entrambi vengono sollevati dall'incarico. Il 14 giugno 2011 viene ufficializzato il suo ritorno al ChievoVerona insieme all'allenatore laziale..\nPer la stagione 2013-2014 \u00e8 inizialmente nominato allenatore del Genoa, dato che Fabio Liverani non \u00e8 stato ammesso al Supercorso di Coverciano, poi il 20 luglio 2013 la guida tecnica del \"Grifone\" viene ufficialmente affidata a Liverani, con Murgita che viene di conseguenza confermato come vice. Con l'esonero di Liverani e l'assunzione di Gian Piero Gasperini rimane a far parte dello staff tecnico, lasciando il ruolo di allenatore in seconda a Tullio Gritti. Tra il 2016 e il 2018 ricopre lo stesso ruolo con Ivan Juri\u0107, Andrea Mandorlini e Davide Ballardini. Nell'ottobre 2018 col ritorno di Ivan Juri\u0107 assume il ruolo di vice-allenatore, che mantiene fino a dicembre, quando il croato viene sostituito da Cesare Prandelli, con cui torna a svolgere il collaboratore tecnico. Nell\u2019agosto 2019 viene scelto come allenatore dell\u2019Under-17, ma con l'arrivo di Thiago Motta come allenatore della prima squadra, viene nominato suo vice. Esonerato l'oriundo, rimane nello staff tecnico di Davide Nicola. Da agosto a dicembre 2020, gli viene affidata nuovamente l'Under-17, finch\u00e9 col quarto ritorno di Ballardini fa ancora rientro nello staff della prima squadra fino all\u2019esonero nel novembre del 2021. Due mesi pi\u00f9 tardi \u00e8 il vice ad interim di Abdoulay Konko per poi diventare collaboratore del nuovo allenatore Alexander Blessin."}
{"id": "395923", "revid": "547034", "url": "https://it.wikipedia.org/wiki?curid=395923", "title": "Gens Veturia", "text": "La gens Veturia (in latino arcaico \"Voturia\", e anche \"Votusia\") \u00e8 una delle pi\u00f9 antiche famiglie patrizie romane, facente parte delle cento gentes originarie ricordate dallo storico Tito Livio.\nOrigine e territorio.\nLa \"gens\" Veturia \u00e8 menzionata anche dall'illustre romanista Theodor Mommsen come una delle pi\u00f9 antiche famiglie romane in quanto diede il proprio nome ad una delle Trib\u00f9 rustiche, l'omonima \"Trib\u00f9 Veturia\", alla quale erano ascritti i territori di Ostia, Cere, Piacenza e Bergomum. L'antichit\u00e0 della \"gens\" Veturia \u00e8 peraltro desumibile dal suo stesso nomen, derivato dall'aggettivo latino \"vetus\", che significa \"antico\", \"vecchio\".\nStoria.\nSecondo una tradizione l'origine della \"gens\" Veturia sarebbe collocata territorialmente nella zona dell'Aniene, quindi in rapporto con i Sabini. L'origine sabina della \"gens\" Veturia si desumerebbe altres\u00ec dalla storia di un suo personaggio leggendario, Mamurio Veturio. Costui fu un abile fabbro, che venne incaricato dal re Numa Pompilio di realizzare undici perfette copie dello scudo sacro provenutogli dal cielo, l'ancile, per impedire che potesse essere trafugato. Infatti la ninfa Egeria aveva rivelato a Numa che finch\u00e9 l'ancile fosse rimasto a Roma, questa avrebbe sempre trionfato sui suoi nemici. Questi dodici scudi sacri (tra i quali il vero ancile) vennero affidati in custodia ad un collegio di dodici sacerdoti costituito per l'occasione da Numa, i Salii. Mamurio Veturio non volle accettare alcuna ricompensa in denaro per il suo lavoro, ma chiese a Numa Pompilio l'onore di essere ricordato nel canto dei Salii, il \"Carmen Saliare\", e venne accontentato. Cos\u00ec durante i loro rituali i Salii invocavano questo Mamurio, ed in suo onore la festa del 14 marzo (corrispondente al capodanno dell'antico calendario romano), gi\u00e0 chiamata \"Equirria\", prese il nome di \"Mamuralia\". Durante questa importante festa popolare Mamurio Veturio, rappresentato come un vecchio vestito di pelli impersonava l'anno ormai trascorso, che veniva cacciato dalla folla a colpi di bastone per far posto all'anno nuovo.\nDa questa suggestiva tradizione alcuni studiosi traggono due considerazioni: in primo luogo che il nome stesso di Mamurio Veturio (per la presenza del cognome in et\u00e0 arcaica) costituisca un chiaro indizio della sua origine sabina; in secondo luogo che tale origine possa spiegare i suoi ottimi rapporti con Numa Pompilio, che dapprima gli manifest\u00f2 la massima fiducia affidandogli il prezioso Ancile per eseguirne le copie; per giunta a lavoro ultimato Numa gli accord\u00f2 l'alto onore di essere ricordato nel Carmen Saliare. Questi elementi costituirebbero dunque per gli studiosi degli indizi convincenti a sostegno della tesi circa l'origine Sabina della \"gens Veturia\".\nSembra inoltre che i \"Veturii\" abbiano avuto uno stanziamento o comunque un rapporto abitativo con la citt\u00e0 di \"Praeneste\" (l'odierna Palestrina), dove si trova una tomba del VII secolo a.C., la famosa Tomba Bernardini, in cui \u00e8 stata rinvenuta una coppa d'argento riportante l'iscrizione \"Votusia\", latina ma etruscheggiante , forma arcaica per \"Voturia\".\nLa \"gens\" Veturia si divise in diversi rami quali i \"Crassi\", i \"Gemini\", i \"Cicurini\", i \"Calvini\" ed i \"Filoni\", i cui membri ricoprirono importanti magistrature, dal V secolo a.C. in poi.\nPersonaggi illustri.\nTra questi personaggi ricordiamo:"}
{"id": "395928", "revid": "486946", "url": "https://it.wikipedia.org/wiki?curid=395928", "title": "Wile E. Coyote", "text": ""}
{"id": "395929", "revid": "869733", "url": "https://it.wikipedia.org/wiki?curid=395929", "title": "Road Runner", "text": ""}
{"id": "395930", "revid": "1305772", "url": "https://it.wikipedia.org/wiki?curid=395930", "title": "Results May Vary", "text": "Results May Vary \u00e8 il quarto album in studio del gruppo musicale statunitense Limp Bizkit, pubblicato il 23 settembre 2003 dalla Flip Records e dalla Interscope Records.\nAntefatti.\nNell'ottobre del 2001 il cantante e fondatore Fred Durst annunci\u00f2 sul sito internet del gruppo la separazione dal chitarrista Wes Borland, e la preparazione di entrambi a propri progetti separati. Borland spieg\u00f2 il motivo dell'abbandono dicendo: \"Sono stato storico chitarrista dei Limp Bizkit ma musicalmente quello che fanno non mi piace pi\u00f9. Continuerei per soldi e non per vera musica, e non mi va di non ammetterlo, n\u00e9 a loro n\u00e9 a molti fan.\"\nSecondo Durst, il gruppo avrebbe \"girato il mondo alla ricerca del peggior chitarrista\", col compito di sostituire Borland. Dopo aver messo a punto un'audizione nazionale per la ricerca di un nuovo chitarrista, \"Put Your Guitar Where Your Mouth Is\", il gruppo si aggreg\u00f2 a Mike Smith, ex membro temporaneo degli Snot. Il cantante lo consider\u00f2 \"in grado di calzare come un guanto nella preparazione di nuovo materiale, in grado di rendere la vita pi\u00f9 facile e positiva, capace di convincere il gruppo a proseguire la sua carriera musicale. L'effetto positivo del nuovo componente nei miei confronti mi ha fatto capire l'importanza della futura carriera col gruppo.\" Prima della sostituzione, Durst prov\u00f2 a suonare occasionalmente la chitarra. Jon Wiederhorn di MTV scrisse che \"i Limp Bizkit hanno compiuto varie sessioni ritmiche con diversi chitarristi dopo l'inizio dell'audizione, ma ora sembra che il cantante Fred Durst stia prendendo sia aiuto che ispirazione dall'amico Wes Scantlin, voce e chitarra dei Puddle of Mudd.\"\nDopo la successiva separazione da Smith, Durst disse a un fansite: \"Siamo persone sincere coi nostri cari e coi nostri istinti, tutte le volte che agiamo per intuizione. Mike non faceva per noi. Con lui ci siamo divertiti ma personalmente sapevamo che le sue caratteristiche sonore non erano adatte a ci\u00f2 che facevamo.\" I Limp Bizkit fecero sparire quasi tutte le sessioni con Smith, registrando un altro album poi messo da parte.\nPrima della presentazione delle tracce di \"Results May Vary\", Page Hamilton degli Helmet e Rivers Cuomo dei Weezer avevano registrato diversi brani coi Limp Bizkit, con la possibilit\u00e0 di inserirle nell'album; Al Jourgensen dei Ministry collabor\u00f2 per un breve periodo col gruppo, in fase di registrazione in studio. I contributi dei tre musicisti furono per\u00f2 omessi dalla fase finale di lavorazione. Bubba Sparxxx si un\u00ec a Durst in uno studio di Los Angeles, ma in seguito anche i suoi contributi furono esclusi dall'album. Il cantante scrisse pi\u00f9 di 30 canzoni con l'aiuto del batterista John Otto e del bassista Sam Rivers. Durante la produzione di \"Results May Vary\", Durst ascolt\u00f2 artisti come The Cure, Patsy Cline, Mazzy Star e perfino musica classica.\nNel corso della produzione, il titolo dell'album fu prima \"Bipolar\", poi \"Panty Sniffer\" e infine \"Results May Vary\". Altri titoli di lavorazione furono \"Less Is More\", \"Fetus More\", \"Surrender\" e \"The Search for Teddy Swoes\". I brani definitivi furono scelti a partire da una serie di sessioni. Il 20 agosto 2003 Fred Durst post\u00f2 sul sito internet dei Limp Bizkit: \"Il titolo dell'album sar\u00e0 \"Results May Vary\". Come accade per un medicinale dopo la sua prescrizione, ogni reazione degli ascoltatori agli ingredienti sar\u00e0 diversa.\"\nPromozione, risultati di vendite e tour.\nPer promuovere \"Results May Vary\", Durst gir\u00f2 due video musicali per \"Eat You Alive\" e \"Behind Blue Eyes\", rispettivamente con la partecipazione di Thora Birch e Halle Berry. Il video per \"Eat You Alive\" apparve su MTV prima della pubblicazione di \"Results May Vary\", e l'album fu annunciato a \"Total Request Live\". Nelle intenzioni iniziali il gruppo voleva girare anche un video per la traccia \"Build a Bridge\", poi l'idea fu scartata. In quel periodo i Limp Bizkit eseguirono \"Crack Addict\" e \"Rollin\"' durante WrestleMania XIX, coi chitarristi Mike Smith e Brian Welch, e \"Crack Addict\" fu mandata in diverse campagne pubblicitarie per l'evento. Anche se \"Crack Addict\" doveva essere inizialmente il primo singolo promozionale per \"Results May Vary\", il brano fu escluso dalla lista tracce.\nPubblicato il 23 settembre 2003, l'album \"Results May Vary\" raggiunse il terzo posto della classifica \"Billboard\" 200 con vendite di almeno 325,000 copie nella prima settimana di pubblicazione. Nelle prime tre settimane l'album vendette almeno 500,000 copie. Dopo tredici settimane \"Results May Vary\" vendette un milione di copie. \"Results May Vary\" ricevette un disco di platino dalla Recording Industry Association of America (RIAA) il 3 giugno 2008 e un disco d'oro dalla British Phonographic Industry (BPI) il 10 ottobre 2003. \"Results May Vary\" ha venduto negli Stati Uniti 1,3 milioni di copie. La cover di \"Behind Blue Eyes\" raggiunse la posizione 71 della \"Billboard\" Hot 100, e la 25 della Mainstream Top 40, e ricevette un disco d'oro dall RIAA il 26 gennaio 2005. \"Eat You Alive\" raggiunse la sedicesima posizione della classifica Mainstream Rock Airplay e la ventesima della Alternative Airplay, e \"Almost Over\" raggiunse la posizione numero 33 della classifica Mainstream Rock, pur non essendo stata pubblicata come singolo. \"Results May Vary\" ebbe per\u00f2 risultati di vendite nettamente inferiori a quelli dei precedenti album, soprattutto \"Significant Other\" e \"Chocolate Starfish and the Hot Dog Flavored Water\".\nDopo la pubblicazione di \"Results May Vary\", i Limp Bizkit si unirono ai Korn in un tour chiamato \"Back 2 Basics\". Il tour, sponsorizzato da Xbox, fu avviato a novembre 2003. Durante un concerto all'Hammerstein Ballroom a New York, il cantante Fred Durst fu colpito da un oggetto lanciato dalla folla. Durst complet\u00f2 le ultime due canzoni del set del gruppo, e dopo il concerto ebbe sette punti in privato. Alla fine del 2003 i Limp Bizkit cancellarono le date del tour in Asia sudorientale, dopo un avviso di sicurezza da parte del dipartimento di stato degli Stati Uniti. Il gruppo doveva esibirsi a Bali, Bangkok e Manila, ma dopo un attentato terroristico a Istanbul, il dipartimento di stato degli Stati Uniti pubblic\u00f2 un avviso di viaggio, che costrinse il gruppo a cancellare le esibizioni in Asia sudorientale, presentandosi invece in Corea del Sud e Giappone. Nel gennaio del 2004 girarono voci di un tour del gruppo coi Kiss, ma i Limp Bizkit non poterono partecipare, citando difficolt\u00e0 di gestione delle date.\nDescrizione.\nProdotto da Terry Date e Rick Rubin, fu l'ultimo pubblicato dalla band per la Flip/Interscope, nonch\u00e9 l'unico con Mike Smith alla chitarra.\nNonostante un discreto successo di vendite, \"Results May Vary\" fu giudicato negativamente sia dai fan del gruppo che dai critici, a causa dei testi scritti da Fred Durst (talvolta considerati banali) e dei tentativi della band, qui non sempre riusciti, di abbandonare le sonorit\u00e0 rap metal.\nI singoli di lancio dell'album furono la cover di \"Behind Blue Eyes\" degli Who, inserita successivamente nella colonna sonora del film \"Gothika\", ed \"Eat You Alive\". \"Red Light-Green Light\" \u00e8 stata eseguita insieme a Snoop Dogg.\nLa versione giapponese del disco contiene anche il riadattamento di \"Armpit\" (dal demo \"Mental Aquaducts\" del 1995), mentre in quella britannica si trova l'inedita \"Let It Go\". Dalla lista tracce furono invece escluse \"Why?\", \"Lean on Me\" (poi inserite nel \"Greatest Hitz\" del 2005) e \"Crack Addict\".\nAccoglienza.\n\"Results May Vary\" ricevette critiche prevalentemente negative. L'album ebbe \"critiche generalmente poco favorevoli\" su Metacritic, con un punteggio medio di 33 su 100. Si tratta del punteggio pi\u00f9 basso su Metacritic dopo quello dell'album di Kevin Federline \"Playing with Fire\". Secondo l'autore di AllMusic Stephen Thomas Erlewine, \"la musica non ha melodia, non ha parti interessanti, non ha energia, [e] tutta l'attenzione si concentra su urla e saltellamenti, e a fine ascolto viene facile domandarsi come abbia fatto il cantante a registrare un calderone di idee confuse\". In una recensione di \"Greatest Hitz\" Erlewine chiam\u00f2 \"Behind Blue Eyes\" \"la peggiore cover mai fatta dal gruppo\". Caroline Sullivan di \"The Guardian\" scrisse che \"Durst aveva molti problemi musicali, che mai nessuno prenderebbe in considerazione\". \"Stylus\" critic\u00f2 negativamente \"Results May Vary\" considerandolo \"pieno di falle\". Rob O'Connor di Yahoo! Launch bocci\u00f2 \"Results May Vary\" dicendo che \"i risultati del titolo non cambiano e sono decisamente orribili.\" Kitty Empire di \"The Guardian\" scrisse: \"i Limp Bizkit hanno deciso di mostrare il loro lato tenero, ma senza grandi risultati\". Scott Mervis di \"Pittsburgh Post-Gazette\" critic\u00f2 negativamente \"Results May Vary\" dicendo che aveva \"pochi punti di forza, per esempio \"Almost Over\" (molto simile a prove dell'ex rapper Everlast) e \"Phenomenon\" (a suo dire una buona commistione dei Primus con cantati rap) \u2014 che non bastavano a giustificare le ore e le energie spese\".\n\"Results May Vary\" ricevette per\u00f2 anche critiche positive, per esempio \"Spin\" lo consider\u00f2 \"non del tutto orribile\". Alcuni critici non disprezzarono completamente l'album. Tom Day di MusicOMH scrisse: \"In fin dei conti non \u00e8 un album brutto n\u00e9 bello, infatti i risultati d'ascolto effettivamente cambiano\". \"Sun-Sentinel\" diede a \"Results May Vary\" un giudizio positivo, considerando \"fenomenale\" il lavoro di DJ Lethal e lodando le svolte sonore di \"Behind Blue Eyes\" e \"Build a Bridge\". Steve Appleford di \"Chicago Tribune\" diede all'album un giudizio misto, scrivendo: \"La musica ottiene qualche prova di sofisticazione con nuovi accorgimenti sia acustici che elettronici. Durst non \u00e8 poi cos\u00ec antipatico, ma nello stesso tempo le sue canzoni non presentano particolare fascino, e non sono capaci di allontanare il cantante dal suo stile caratteristico\"."}
{"id": "395931", "revid": "2128848", "url": "https://it.wikipedia.org/wiki?curid=395931", "title": "Fatalismo", "text": "In filosofia il fatalismo \u00e8 la concezione che considera le vicende del mondo governate da un destino predeterminato, gi\u00e0 stabilito. \u00c8 spesso usato nel senso di determinismo sociale.\nIl fato pu\u00f2 essere vissuto come provvidenziale, tramite la fede che un ordine cosmico detto \"Logos\" presieda alla vita di tutti i giorni. In questo caso si \u00e8 disposti ad accettare passivamente il corso degli eventi senza tentare di modificare lo \"status quo\". Ma esiste pure un fatalismo ritenuto illogico, disordinato e perci\u00f2 indegno di fede/fiducia. Anzi: il fato nasce con un valore negativo nell'epica e nella tragedia greca, da Omero a Sofocle, e anche nella primissima filosofia, dal frammento di Anassimandro a Eraclito, da Empedocle all'antiteodicea di Epicuro. \nIl fatalismo nella religione.\nMiti come quello delle Moire indicano che persino gli d\u00e8i subiscono un determinismo esterno concernente il decorso della Storia. Il fatalismo positivo d'un \"Logos\" provvidenziale \u00e8 invece proposto dallo stoicismo greco e romano.\nLa cultura latina presenta un esempio di fatalismo con Marco Manilio (I secolo a.C. - I secolo d.C.), il quale, nel suo scritto \"Astronomica\", fa trasparire lievemente ed in forma velata la sua concezione fatalistica basata sull'esistenza di un \"Logos\" inteso anche come Demiurgo della realt\u00e0 che ci circonda.\nUna forma piuttosto diversa di fatalismo \u00e8 proposta anche dalla dottrina cristiana della Divina Provvidenza. Tuttavia pure la tradizione biblica presenta una componente storiosofica ad elevato tasso di predeterminismo: il millenarismo con la \"settimana cosmica\" e il \"settemillenarismo\".\nIl fatalismo nella filosofia della religione.\nIn Nietzsche fatalismo e fiducia sono le caratteristiche del \"pessimismo coraggioso\", eroicamente titanico, dell'Oltreuomo (\"\u00dcbermensch\"), che in sostanza \u00e8 una sintesi del \"pessimismo cosmico\" dello Schopenhauer neobuddhista e di Leopardi, e dell'ottimismo anti-fatalistico emersoniano del saggio \"Fato\". Il fato, secondo Nietzsche, ripropone ciclicamente le stesse situazioni, in conformit\u00e0 con il modello zoroastriano dell'eterno ritorno; non \u00e8 dunque possibile interpretare la vita, illudendosi di potere agire su di essa, ma bisogna accettarla con la semplicit\u00e0 d'un fanciullo. All'uomo superiore Nietzsche attribuisce un'adesione incondizionata al proprio destino, l\"amor fati\", variante neospinoziana dell\"amor crucis\" cristiano.\nAnche in Heidegger spunta spesso l'idea di un abbandono all'Essere come \"evento\" (\"Ereignis\"), dunque un'analoga accondiscendenza e arrendevolezza: il termine da lui usato per designare tale abbandono proviene dalla mistica renano-fiamminga ed \u00e8 \"Gelassenheit\", titolo d'un suo testo del 1959.\nInvece, e forse inaspettatamente, nel pensiero dell'ultimo Hegel spunta una drastica dissociazione fra il pantragismo e il pangiustificazionismo come patodicea e/o teodicea. Nella famosa sezione dedicata all'\"astuzia della Ragione\" (\"List der Vernunft\"), nella \"Introduzione\" alle \"Lezioni sulla filosofia della storia\", egli approda a un netto distinguo fra:\nRimane solo l'essere parassitati strumentalmente dal male: \"spirito\", s\u00ec, per\u00f2 comunque fatalismo anti-provvidenziale, esiziale, negativo, maligno. Con ci\u00f2 viene rigettata ogni identificazione intenzionale delle coscienze individuali nei confronti d'una simile mostruosa progettazione e architettura del decorso storico.\nIl fatalismo materialistico e immanente.\nOltre al fatalismo dei filosofi della religione citati, esiste anche un fatalismo materialistico, immanente, risultante dall'imprevedibile evolversi dei vincoli e delle possibilit\u00e0 nel susseguirsi degli eventi cosmici. Il riferimento \u00e8 all'epistemologia dell'emergentismo, ma pure a ci\u00f2 che Ernst Bloch ha definito \"sinistra aristotelica\", vale a dire al rapporto nell'ontologia di Aristotele fra atto e potenza, ossia a quanto esiste come \"tendenza-latenza\" nella materia."}
{"id": "395934", "revid": "88740", "url": "https://it.wikipedia.org/wiki?curid=395934", "title": "Irving John Good", "text": "Le sue competenze nel campo della probabilit\u00e0 l'hanno portato a lavorare nel gruppo di crittografi a Bletchley Park. \u00c8 stato pure sviluppatore nel centro di calcolo del computer Colossus. Diede contributi fondamentali nel campo dell'inferenza bayesiana.\nBiografia.\nStudente a Cambridge, vi consegue il PhD nel 1941 e viene immediatamente integrato nel gruppo di Bletchley Park, dove lavora in stretta collaborazione con Alan Turing.\nDopo la fine della guerra scrive parecchie pubblicazioni tecniche sulla probabilit\u00e0 e l'inferenza bayesiana, prima presso l'Universit\u00e0 di Manchester e poi in altri ambiti accademici e presso il ministero della difesa.\nNel 1967 migra negli Stati Uniti, dove diventa professore presso l'universit\u00e0 della Virginia.\nPubblic\u00f2 diversi libri sulla teoria della probabilit\u00e0 e fece parte del gruppo che impose mano a mano l'approccio bayesiano alla pari con l'interpretazione classica delle probabilit\u00e0.\nIl suo nome \u00e8 spesso associato alla nozione di \"peso della testimonianza\" (\"weight of evidence\"), indicata con la notazione Ev(p) con la seguente corrispondenza: Ev(p) = 10 log10 p/(1-p). Una rappresentazione la cui paternit\u00e0 Good neg\u00f2 sempre attribuendone il conio ad Alan Turing il quale l'aveva battezzata \"log-odds\", e in modo indipendente, ad altri ricercatori tra i quali \"Jeffreys\".\n\u00c8 noto pure per la sua raccolta e aggiornamento delle \"partly-baked ideas\": intuizioni che, pur non completamente formalizzate, gli sembravano promettenti. Svolse pure un ruolo fondamentale nell'associazione Mensa, per persone con un quoziente d'intelligenza particolarmente elevato.\nBuon giocatore di scacchi, contribu\u00ec con un articolo del 1965 in \"New Scientist\" a rendere popolare il gioco asiatico \"Go\"\nle cui regole aveva appreso da Turing."}
{"id": "395935", "revid": "78273", "url": "https://it.wikipedia.org/wiki?curid=395935", "title": "Casa Grimaldi", "text": ""}
{"id": "395937", "revid": "647919", "url": "https://it.wikipedia.org/wiki?curid=395937", "title": "Tweety Bird", "text": ""}
{"id": "395938", "revid": "88740", "url": "https://it.wikipedia.org/wiki?curid=395938", "title": "Chiesa di Santa Maria Sopra Porta", "text": "La chiesa di Santa Maria sopra Porta, poi detta di San Biagio, \u00e8 un edificio religioso sconsacrato del centro storico di Firenze, situato in piazza di Parte Guelfa, angolo vicolo della Seta. \u00c8 oggi sede della biblioteca di Palagio di Parte Guelfa.\nStoria.\nRicordata dal 1038, era cos\u00ec chiamata perch\u00e9 sorgeva presso la porta meridionale della cinta muraria carolingia, dandogli poi il nome (Por \"Santa Maria\") e ricavandone l'appellativo di \"Sopra Porta\". Qui, nel 1216, dovevano svolgersi le nozze combinate tra Buondelmonte de' Buondelmonti e Reparata di Lambertuccio degli Amidei, ma il ripudio della sposa port\u00f2, secondo la tradizione, alla divisione della citt\u00e0 in due schieramenti, poi inquadrati come Guelfi e Ghibellini. Sempre qui ebbe sede il consiglio in cui Mosca dei Lamberti avrebbe detto la celebre frase \"Cosa fatta capo ha\", che convinse gli Amidei a uccidere Buondelmonte. La parrocchia era essenzialmente abitata da famiglie ghibeline, quali gli Amidei, appunto, ma anche gli Arrighi, i Fifanti e gli Uberti. \nIn seguito alle demolizioni delle case dei ghibellini qui presenti, anche la chiesa venne ricostruita nella seconda met\u00e0 del Duecento, probabilmente cambiandone l'orientamento e spostando l'ubicazione, un tempo probabilmente pi\u00f9 a ridosso di via Por Santa Maria. Anche il nome venne cambiato, probabilmente per lasciarsi alle spalle il ricordo delle strenue lotte civili, con una nuova dedica a san Biagio di Sebaste, forse scelta perch\u00e9 venerato dai cardatori della zona come protettore dai mali della gola, di cui soffrivano cronicamente. \nDivenne sede delle riunioni dei Capitani di Parte Guelfa fino al 1267, quando essi iniziarono a costruire accanto ad essa il proprio palazzo. Il priore Federico de' Bardi fece poi costruire sul fianco sinistro dell'edificio, lungo l'odierno vicolo della Seta, una cappella dedicata a san Bartolomeo, ancora esistente. \nNella chiesa veniva conservata la Martinella (da \"Marte\"), la campana che suonava quando scoppiava una guerra e che faceva radunare la popolazione di leva per la creazione della milizia. Se originariamente veniva issata davanti al portale della chiesa, col tempo si prese ad attaccarla sul carroccio della Repubblica, che stazionava in piazza del Mercato Nuovo, dove poteva radunarsi una maggiore folla. Passati i tempi del libero Comune venne attaccata alla torre di Arnolfo, dove ancora oggi si trova. \nSoppressa nel 1785, la chiesa di San Biagio nell'Ottocento ospit\u00f2 la caserma del Corpo dei pompieri (erede della Guardia del Fuoco istituita nel 1416 presso Santa Maria in Campidoglio, nella via appunto detta del Fuoco): questo passaggio segn\u00f2 la distruzione delle decorazioni dell'aula, degli altari e la dispersione degli arredi, oltre all'apertura di una grande porta nella fiancata per il passaggio degli automezzi. Negli anni venti del Novecento fu restaurata su progetto di Alfredo Lensi, direttore dell'Ufficio Comunale di Belle Arti, in concomitanza col vicino palagio di Parte Guelfa, col quale forma da allora un unico complesso, unito negli interni, assieme anche al palazzo dell'Arte della Seta. \nIl Comune di Firenze assegn\u00f2 inizialmente il palazzo all'Universit\u00e0 popolare, destinando la chiesa a sede della sua biblioteca, funzione che sostanzialmente \u00e8 rimasta inalterata anche quando questa istituzione \u00e8 stata chiusa (ai primi anni ottanta), arrivando cos\u00ec ai giorni nostri come biblioteca comunale.\nDescrizione.\nLa chiesa \u00e8 rimasta l'ultima di Firenze a presentare una doppia rampa d'accesso sulla facciata per accedere al portale, una caratteristica un tempo molto diffusa in questa area della citt\u00e0, prima che altre chiesette della zona venissero abbattute per fare spazio a piazza della Repubblica (San Pier Buonconsiglio, Sant'Andrea). Il parato presenta solide bugne in pietraforte per la met\u00e0 della facciata, pi\u00f9 piccole lungo la fiancata sul vicolo della Seta e sostituite dal filaretto nella parte superiore, dove si aprono un grande oculo (in facciata) e alcune finestre cinque-seicentesche sul lato, con stemmi riferibili alla famiglia Carosi o Di Niccola.\nSul portale, coperto da una tettoia e coronato da arco pieno recante un croce di Pisa nel rosoncino, l'architrave (rifatta nei restauri neomedievali) presenta gli stemmi di Firenze, la Croce del Popolo e della Parte Guelfa. A sinistra sporge dall'edificio la cappella Bardi, dotata di una porta per l'accesso privato, con abrasi stemmi Bardi sulle cuspidi. L'interno, comunicante con la navata attraverso un arco, della cappella, oggi ufficio della biblioteca, ha sulla volta affreschi molto deperiti della cerchia di Maso di Banco."}
{"id": "395939", "revid": "36426", "url": "https://it.wikipedia.org/wiki?curid=395939", "title": "San Leonardo in Arcetri", "text": ""}
{"id": "395941", "revid": "30610", "url": "https://it.wikipedia.org/wiki?curid=395941", "title": "Titti (personaggio)", "text": "Titti (Tweety Bird, Tweety Pie o, pi\u00f9 semplicemente, Tweety) \u00e8 un personaggio delle serie animate \"Looney Tunes\" e \"Merry Melodies\" della Warner Bros. \u00c8 un canarino costantemente inseguito, invano, dal Gatto Silvestro. In Italia \u00e8 stato noto, fino alla fine degli anni ottanta, con il nome di Tit\u00ec.\nIl canarino \u00e8 stato presente in molte puntate dei \"Looney Tunes\" e dei \"Merrie Melodies\"; ha anche partecipato a diversi film, tra cui \"Space Jam\".\nNonostante le diffuse voci che vorrebbero Titti di sesso femminile, \u00e8 dimostrato che il personaggio sia sempre stato maschio; cosa confermata anche da Titti stesso nella serie animata \"I misteri di Silvestro e Titti\", e in parecchi fumetti della Warner. D'altro canto, il suo genere \u00e8 ambiguo essendo rappresentato come un giovane canarino domestico dalle lunghe ciglia, pi\u00f9 consone ad un classico personaggio femminile.\nTitti \u00e8, il pi\u00f9 delle volte, un personaggio pacifico che passa felicemente la vita nella sua gabbietta o sul trespolo. Per\u00f2, se attaccato o provocato da un gatto o da un altro avversario che vuole cibarsi di lui, pu\u00f2 diventare vendicativo e dispettoso, arrivando persino a prendere a calci il nemico quando \u00e8 ormai a terra. In molte delle sue apparizioni, Titti viene mostrato in compagnia di quella che sembra essere la sua padroncina di sempre, la Nonna.\nCreazione.\nBob Clampett cre\u00f2 il personaggio nel cortometraggio animato del 1942 \"Due gatti contro Titti\", mettendolo contro due gattacci affamati di nome Babbit e Catstello (ispirati al celebre duo comico Abbott e Costello). Al suo debutto, Titti veniva chiamato Orson in omaggio a Orson Welles di cui Clampett era un grande estimatore.\nIn origine Titti non era un canarino domestico, ma semplicemente un generico (e selvatico) uccellino di colore rosa e implume, solo in seguito acquisir\u00e0 il suo caratteristico colore giallo.\nLa voce originale del personaggio \u00e8 opera di Mel Blanc, che prest\u00f2 la sua malleabilissima estensione vocale a molti altri personaggi, tra cui anche Bugs Bunny e Daffy Duck. Nel 1951, Mel Blanc (con l'orchestra di Billy May) ebbe anche un successo da classifica con il brano \"I Tawt I Taw A Puddy Tat\", cantato con la voce di Titti.\nL'arrivo di Gatto Silvestro.\nClampett inizi\u00f2 a lavorare a un cortometraggio animato nel quale Titti si scontrava con un gatto (all'epoca ancora senza nome) bianco e nero creato da Friz Freleng nel 1945. Successivamente, Clampett lasci\u00f2 gli studi della Warner prima di finire il lavoro, e proprio Freleng prese in mano il progetto. Freleng defin\u00ec l'aspetto classico di Titti, dandogli i grandi occhioni azzurri e il piumaggio giallo. Clampett raccont\u00f2 nel documentario \"Bugs Bunny Superstar\" che le piume vennero aggiunte per accontentare la censura che aveva avuto da ridire circa il fatto che l'uccellino fosse nudo. Il primo cortometraggio a figurare la coppia Titti-Gatto, pi\u00f9 tardi rinominato Silvestro, \u00e8 \"Tweetie Pie\" del 1947, che frutt\u00f2 alla Warner Bros. il suo primo Oscar per l'animazione.\nLa coppia Titti-Silvestro \u00e8 una delle pi\u00f9 famose accoppiate della storia dei cartoni animati. Molti dei loro cartoni seguono una formula standard:\nApparizioni successive.\nTitti ha una piccola parte nel film \"Chi ha incastrato Roger Rabbit\", dove \"accidentalmente\" provoca la caduta da un grattacielo di Eddie Valiant (Bob Hoskins) mentre giocherella con le dita dell'uomo facendogli perdere la presa sull'asta della bandiera di un grattacielo. La sequenza \u00e8 una citazione del celebre cartone \"A Tale of Two Kitties\", prima apparizione sugli schermi di Titti.\nDurante gli anni Novanta, Titti ha partecipato anche alla serie animata \"The Sylvester and Tweety Mysteries\", nella quale la nonnina dirige una agenzia investigativa insieme a Titti, Silvestro e Ettore. Nel 2002, una versione pi\u00f9 giovane di Titti, Baby Titti, ha debuttato nella serie di cartoni animati \"Baby Looney Tunes\".\nTitti \u00e8 apparso in numerosissimi cartoni animati della Warner Bros. e in svariate compilation televisive, insieme a Gatto Silvestro, durante tutti gli anni Settanta e Ottanta.\nNel cortometraggio animato del 1995 intitolato \"Carrotblanca\", parodia-omaggio di \"Casablanca\", Titti appare nei panni di \"Usmarte\", parodia del personaggio di Ugarte interpretato nel film originale da Peter Lorre. In diverse sequenze, Titti parla e ride come il personaggio di Peter Lorre. Questa \u00e8 anche una delle rare volte in cui Titti impersona un personaggio negativo.\nTitti \u00e8 anche apparso in una curiosa versione alla \"Dottor Jekyll e Mister Hyde\", consumando per errore la pozione del Dr. Jekyll, si trasform\u00f2 infatti in una versione mostruosa di s\u00e9 stesso. La trasformazione avvenne la prima volta nell'episodio \"Titti e il Dottor Jekyll\", e una seconda volta nella puntata intitolata \"London Broiled\" della serie \"I misteri di Silvestro e Titti\".\nIl 17 febbraio 2021 \u00e8 stato inoltre annunciato che lo stesso Titti diventer\u00e0 protagonista della serie live action \"Tweety Mysteries\", realizzata a tecnica mista ed ambientata a Washington. Avr\u00e0 una trama simile alla serie \"The Sylvester and Tweety Mysteries\", ma con la differenza che ad accompagnare il canarino nelle investigazioni non ci sar\u00e0 la Nonna ma una giovane ragazza di nome Sidney.\nArte moderna.\nL'installazione artistica dello scultore britannico Banksy tenutasi a New York nel 2008 e intitolata \"The Village Pet Store and Charcoal Grill\" comprendeva anche una versione invecchiata e personalizzata di \"Titti\" in versione animatrone.\nFumetti.\nNegli anni Settanta e Ottanta era presente nelle edicole italiane un albo a fumetti intitolato \"Tit\u00ec\" (nei fumetti del decennio precedente il canarino aveva questo nome) edito dalla casa editrice Cenisio, che aveva come protagonista il canarino della Warner Bros. In seguito sono state numerosissime le apparizioni di Titti in svariati fumetti della serie \"Looney Tunes\".\nNei videogiochi.\nTitti appare anche in vari videogiochi della serie Looney Tunes: in \"Looney Tunes: Back in Action\" come personaggio giocabile, in \"Bugs Bunny e Taz in viaggio nel tempo\" e ' come personaggio giocabile e boss, in ' e ' come boss finale (dove dimostra la sua intelligenza controllando un robot), in \"Looney Tunes Racing\", ', \"Space Race\" e in \"Space Jam\"."}
{"id": "395942", "revid": "3115", "url": "https://it.wikipedia.org/wiki?curid=395942", "title": "Il Giornale di Reggio", "text": "Il Giornale di Reggio \u00e8 stato un quotidiano locale, fondato il 7 gennaio 2005 e chiuso il 18 maggio 2012 diffuso nella provincia di Reggio Emilia. Fondato da Tiziano Motti dopo la chiusura della testata \"Ultime notizie\" \u00e8 stato diretto da Nicola Fangareggi, Umberto Bonafini, Alessandro Bettelli per un breve periodo, e infine da Roberto Rozzi. La normale tiratura si aggirava intorno alle copie.\n\u00c8 stato uno dei quattro giornali locali principali distribuiti nella provincia di Reggio Emilia, insieme alla \"Gazzetta di Reggio\", \"Il Resto del Carlino\" e \"L'Informazione\". Nell'estate del 2005, \"Il Giornale di Reggio\" ha allargato la sua distribuzione alle principali mete di villeggiatura dei reggiani, tra cui Ortisei, Marina di Massa e la Riviera Romagnola, tornando poi alla normale distribuzione a settembre.\nVi tenevano rubriche settimanali Antonio Lubrano, Cesara Buonamici, Massimo Giletti e Oliviero Diliberto.\nRestano attivi il sito internet, oggi all'interno del portale nazionale 4Minuti, e il bisettimanale."}
{"id": "395954", "revid": "767487", "url": "https://it.wikipedia.org/wiki?curid=395954", "title": "Perquisizione", "text": "La perquisizione \u00e8 un mezzo di ricerca della prova presente nel diritto processuale penale dei vari ordinamenti giuridici statali.\nCaratteristiche.\nSi tratta di attivit\u00e0 diretta a individuare e acquisire il corpo del reato o cose pertinenti al reato, ovvero ad eseguire l'arresto dell'imputato o dell'evaso.\nTale attivit\u00e0 tende a limitare talune libert\u00e0 costituzionali (libert\u00e0 personale, libert\u00e0 domiciliare...) per cui la legge prevede delle garanzie sostanziali e procedimentali al fine di comprimere il meno possibile tali libert\u00e0. Gli organi competenti sono il PM e la polizia giudiziaria.\nIn Italia.\nDisciplina normativa.\n\u00c8 prevista e disciplinata all'art. 247 e seguenti del codice di procedura penale italiano. La perquisizione \u00e8 attuabile quando vi \u00e8 un \"fondato motivo di trovare oggetto del reato o cose pertinenti al reato\".\nL'art. 247 prevede che la perquisizione pu\u00f2 essere disposta dall'autorit\u00e0 giudiziaria quando ricorre il fondato motivo che taluno occulti sulla persona il corpo del reato o cose pertinenti al reato (in tal caso si ha perquisizione personale, disciplinata dall'art. 249 c.p.p.); ovvero quando ricorre il fondato motivo che tali cose si trovino in un luogo determinato, ovvero quando in tale luogo determinato sia possibile eseguire l'arresto dell'imputato o dell'evaso (perquisizione locale, \"ex\" art. 250 c.p.p.).\nSi prevede anche che l'atto che dispone la perquisizione sia un \"decreto motivato\" (in ossequio al principio posto dall'art. 125 c.p.p. in base al quale \u00e8 la legge processuale a prevedere \"i casi in cui il provvedimento del giudice assume la forma della sentenza, dell'ordinanza, del decreto\").\nL'art. 248 prevede la possibilit\u00e0 per l'autorit\u00e0 di chiedere la \"res petita\" per evitare la perquisizione: in caso di rifiuto si deve procedere oltre.\nEpilogo frequente della perquisizione \u00e8 il sequestro probatorio del corpo del reato e delle cose ad esso pertinenti.\nL'art. 352 c.p.p. prevede che la perquisizione venga effettuata ad opera degli ufficiali di polizia giudiziaria (anche agenti, in conformit\u00e0 all'art.113 Att. c.p.p.) in caso di flagranza del reato o nel caso di evasione, quando hanno fondato motivo di ritenere che sulla persona si trovino occultate cose o tracce pertinenti al reato e che ci sia pericolo che tali tracce vengano disperse o cancellate.\nSempre in caso di urgenza, quando il ritardo potrebbe pregiudicarne l'esito, pu\u00f2 essere praticata la perquisizione domiciliare.\nAi sensi dell\u2019art. 41 del TULPS (Testo unico delle leggi di pubblica sicurezza), gli ufficiali e gli agenti della polizia giudiziaria, che abbiano notizia, anche se per indizio, della esistenza, in qualsiasi locale pubblico o privato o in qualsiasi abitazione, di armi, munizioni o materie esplodenti, non denunciate o non consegnate o comunque abusivamente detenute, procedono immediatamente a perquisizione e sequestro.\nIn questi ultimi casi, la P.G. ha l'obbligo di chiedere la convalida al PM entro 48 ore."}
{"id": "395957", "revid": "461628", "url": "https://it.wikipedia.org/wiki?curid=395957", "title": "Chiesa di San Michele Visdomini", "text": "La chiesa di San Michele, anche conosciuta come San Michelino Visdomini, \u00e8 un luogo di culto cattolico che si trova all'angolo con via Bufalini e via dei Servi, su uno slargo indicato come piazza San Michele Visdomini, nel centro storico di Firenze.\nStoria.\nL'attuale edificio fu iniziato nel 1364 e sostitu\u00ec un'antica chiesa di patronato della famiglia Visdomini, demolita un anno prima per creare maggior spazio alla nuova cattedrale (era situata sotto l'attuale absidiola nord, alle spalle dell'antica chiesa di Santa Reparata). La prima pietra fu posta alla presenza del vescovo di Fiesole Andrea Corsini, poi santo, su un terreno messo a disposizione dalla famiglia Del Palagio. Inizialmente eretta in stile gotico, con l'arrivo dei monaci celestini, che la officiarono dal 1552 al 1782, fu ristrutturata radicalmente, spostando l'ingresso da via Bufalini alla piazzetta affacciata su via dei Servi, e creando nuove cappelle in stile controriformato. Finanzi\u00f2 l'impresa Livia Vernazza, la vedova di Giovanni di Cosimo I de' Medici, e incaricato del progetto fu Michelangelo Pacini, assistito da Francesco Masini. Ultimati i lavori la chiesa si arricch\u00ec di ulteriori opere d'arte, come la pale del Poppi, dell'Empoli e del Passignano, che andarono ad affiancare la \"Pala Pucci\", capolavoro di Pontormo, realizzata gi\u00e0 nel 1518.\nDavanti alla chiesa esistono ancora delle lapidi risalenti al Sette-Ottocento, ma questo luogo era usato per le sepolture gi\u00e0 da molti secoli prima; una targa sulla sinistra della facciata infatti ricorda che qui era stato sepolto il celebre pittore Filippino Lippi, che abitava in via degli Alfani (in una casa sul sito dell'ex-clinica della Maternit\u00e0).\nNel Settecento, con la distruzione della chiesa di San Pier Maggiore, arrivarono in sagrestia gli armadi lignei quattrocenteschi da tale edificio.\nL'alluvione del 1966 port\u00f2 ingenti danni, durante i cui restauri si riscoprirono resti di affreschi trecenteschi nel transetto.\nDescrizione.\nSulla facciata si trova un grande medaglione con l'arme dei Visdomini e degli Aliotti, con in mezzo una mitria e un bastone pastorale; tutt'intorno l'iscrizione in caratteri gotici, oggi leggibili solo parzialmente: \"\".\nL'interno \u00e8 a navata unica, con altari laterali, e un transetto in cui si aprono, lungo la perate posteriore, due cappelle pi\u00f9 quella centrale.\nIl primo altare a destra \u00e8 decorato dalla \"Nativit\u00e0\" dell'Empoli (1618), seguito dall'altare Pucci con una \"Sacra Conversazione\" del Pontormo datata 1518 e commissionata da Francesco Pucci. Al terzo altare l\"Elemosina di san Tommaso Villanuova\" di Agostino Veracini.\nSull'altro lato, la \"Madonna col Bambino e santi\" del Poppi, la \"Predica del Battista\" del Passignano, opera che ne rivela i forti influssi veneti, e l\"Immacolata Concezione\" pure del Poppi.\nAlla testata del transetto destro la \"Nascita della Vergine\" di Agostino Ciampelli (1593) e la pala settecentesco raffigurante la \"Vittoria dell'Arcangelo Michele\" di Niccol\u00f2 Lapi, copia da Guido Reni; La prima cappella del transetto, a destra di quella maggiore, ha resti di affreschi e sinopie riferibili a Spinello Aretino, mentre quella di sinistra conserva un crocifisso trecentesco detto dei Bianchi (dal nome di una confraternita di penitenti a cui appartenne), e resti di affreschi e sinopie del Trecento. La cappella maggiore n on presenta elementi di particolare rilievo. Alla testata del transetto sinistro la \"Resurrezione\", firmata da Francesco Brina e datata 1570.\nGli armadi intarsiati con bancone, conservati in sagrestia, sono dei rari esempi di mobilio quattrocentesco, pur con integrazioni del XVII secolo. Provengono dal distrutto monastero di San Pier Maggiore. Qui si trova anche un interessante lavabo in pietra.\nPertinenze.\nAl 6 di via dei Servi si trova una casa di San Michele Visdomini, caratterizzata da un fronte di disegno oltremodo semplice, sviluppato su quattro assi per tre piani, in aderenza alla canonica della chiesa. Presenta sulla facciata un pietrino con un monte a tre cime su cui \u00e8 una croce intrecciata con la lettera S, a indicare una propriet\u00e0 riconducibile alla chiesa stessa. In corrispondenza della mostra segnata con il numero civico 20r \u00e8 tuttavia un'iscrizione che la dice \"delle monache di Boldrone\", accompagnata dal numero cinque in riferimento alla posizione dell'immobile nel registro delle possessioni del monastero. Sempre in questa zona \u00e8 un'ampia porzione di paramento in pietra lasciata a vista sulla superficie per il resto intonacata, a ribadire l'antichit\u00e0 dell'edificio.\nAl 22 rosso si trova l'edificio della canonica, che pur privo di elementi architettonici d'interesse, \u00e8 tuttavia di rilievo nel determinare questo spazio urbano, posto com'\u00e8 tra la via dei Servi e la piazzetta dove \u00e8 la facciata della chiesa. Gi\u00e0 di pertinenza di questa stessa chiesa, si sviluppa per tre piani, con un asse sulla strada e due sullo slargo. Sulla cantonata \u00e8 un pietrino con la scritta \"Pr(ote)ctor noster\" e l'insegna della chiesa, formata da una S intrecciata a una croce. Cos\u00ec ricorda la casa Federico Fantozzi: \"Fu dimora di Rabbi Jochiel che abiur\u00f2 in Roma nel 1583 l'ebraica superstizione e fu battezzato da Gregorio XIII. Il cardinale de' Medici, poi Ferdinando I, gli fu padrino; ed avendogli accordato il proprio casato prese il nome di Vitale de' Medici. Fu dotto e virtuoso come lo furono i suoi figli Alessandro e Antonio che qui pure abitarono\". Lo stemma di questa curiosa famiglia, detta dei \"Medici Proseliti\" o dei \"Medici Neofiti\", era identico a quello della casa regnante, e si trovava sulla cantonata dell'edificio sormontato dalla corona granducale e da un cappello cardinalizio a dodici nappe (allusione a Ferdinando I, prima cardinale e poi granduca), e con il cartiglio \"Protector noster\", l'unico sopravvissuto oggi. Rimosso negli anni settanta poich\u00e9 pericolante, Bargellini-Guarnieri dicono \"che verr\u00e0 rimesso a posto\", sebbene da allora ci\u00f2 non sia avvenuto. In questa casa ebbe sede la Pia Casa dei Catecumeni, per l'istruzione e l'assistenza dei convertiti proprio come i Medici Neofiti, che probabilmente ne furono munifici sostenitori, come ipotizza Guido Carocci.\nConfraternite.\nNella chiesa e nei suoi annessi si riunirono nel tempo alcune confraternite. Tra le pi\u00f9 importanti ci fu la Compagnia del Crocifisso e Santa Maria Maddalena dei Bianchi, venerante un antico crocifisso ancora nella chiesa."}
{"id": "395960", "revid": "712828", "url": "https://it.wikipedia.org/wiki?curid=395960", "title": "Blitzball", "text": ""}
{"id": "395961", "revid": "125023326", "url": "https://it.wikipedia.org/wiki?curid=395961", "title": "Omicron", "text": "Omicron (\u039f; \u03bf) \u00e8 la quindicesima lettera dell'alfabeto greco. \u00c8 una vocale e, contrariamente all'omega, ha sempre quantit\u00e0 breve (in greco \"\u03bc\u03b9\u03ba\u03c1\u03cc\u03bd\", mikr\u00f2n, significa \"piccolo, breve\"). Nel sistema di numerazione greco equivaleva a 70.\nIn greco moderno rappresenta il suono .\nIl nome originale in epoca classica era \u03bf\u1f56 /o\u02d0/. Il nome \u1f42 \u03bc\u03b9\u03ba\u03c1\u03cc\u03bd (o piccola) le fu dato dai bizantini, che, dovendola distinguere dall'omofona \u1f66 \u03bc\u03ad\u03b3\u03b1, diedero alle due vocali i nomi \"o piccola\" e \"o grande\" in riferimento alla loro dimensione e non alla quantit\u00e0, che ormai a quell'epoca era gi\u00e0 del tutto scomparsa.\nIl nome pu\u00f2 essere accentato:\nSidney Allen, nel suo \"Vox Graeca\", sostiene che l'ipotesi della pronuncia sempre chiusa /o/ di questa lettera in epoca classica sia probabilmente un malinteso, e che la corretta pronuncia dovesse invece essere aperta /\u0254/, ma pur sempre di quantit\u00e0 breve.\nA differenza di altre lettere greche, l'omicron non \u00e8 usata spesso in matematica, perch\u00e9 non distinguibile dalla lettera latina o, oltre ad essere facilmente confondibile con la cifra 0. \u00c8 stata tuttavia inizialmente utilizzata come simbolo dell'O-grande, per descrivere il comportamento asintotico delle funzioni."}
{"id": "395963", "revid": "110795078", "url": "https://it.wikipedia.org/wiki?curid=395963", "title": "Andrea de Angelis", "text": "Biografia.\nDopo esperienze giovanili nell'ambito di movimenti riconducibili alla destra extraparlamentare, de Angelis si colloca nell'area liberale, dapprima collaborando con i soggetti radicali (in particolare Radicali Italiani e Lega Internazionale Antiproibizionista) nel 1999. Nel luglio del 2001 costituisce con Alessandro Caforio il gruppo di lavoro Antiproibizionisti - Roma che dar\u00e0 vita a partire dal settembre successivo all'iniziativa editoriale di Antiproibizionisti.it. Nel luglio del 2002 fonda con Isidoro Franco Chella l'associazione politica Antiproibizionisti.it e ne diviene presidente, ruolo dal quale si dimette il 18 gennaio 2008.\nDal mese di luglio del 1999 ha inizio la sua collaborazione con Radio Radicale, con la quale a partire dal 2000 si occupa delle trasmissioni pre-elettorali e post-elettorali. Dall'aprile del 2001 con Alessandro Caforio fino all'anno successivo cura il filodiretto notturno dell'emittente radicale. Poco dopo, in seguito alla scomparsa di Rino Spampanato, assume la direzione di \"RadioRadicale.it\", che lascia nell'ottobre del 2005 in polemica con l'amministrazione dell'azienda.\nHa partecipato alla nascita di Radicali Italiani, entrando a far parte del Comitato Nazionale. Ha fatto parte anche della giunta esecutiva del movimento. Nel 2011 con Luca Nicotra e Romano Scozzafava coordina per Radicali Italiani il gruppo di lavoro per la riforma dello statuto del movimento e l'anno successivo viene eletto dal Comitato Nazionale di Radicali Italiani coordinatore (con Eleonora Mongelli e Michele De Lucia) di una commissione per la riforma dello Statuto del movimento. In entrambi i casi non si arriver\u00e0 per\u00f2 all'approvazione di alcuna riforma. Abbandona Radicali Italiani a seguito degli esiti del Congresso Nazionale del 2012.\nRicopre il ruolo di capo redattore di Radio Radicale per la quale si occupa di spazi di filodiretto, antiproibizionismo, America Latina, internet e nuove tecnologie. Dal 2008 la sua attivit\u00e0 si \u00e8 concentrata in particolare sull'organizzazione del lavoro. Dal 2009 al gennaio del 2012 ha curato lo \"Speciale Calciopoli\". Dal 2001 al 2012 ha curato e condotto con Michele De Lucia Hyde Park Corner, trasmissione dedicata agli ascoltatori dell'emittente, in onda ogni luned\u00ec dopo la mezzanotte. Dal 2013 cura con Roberto Lovari l'approfondimento domenicale sull'America Latina. \nHa collaborato con numerose altre emittenti radiofoniche e televisive, tra le quali: Disco Radio, Radio Roma Capitale, Centro Suono Sport, Tele Radio Stereo, Rete Sport, Teleroma56 e GoldTv.\nNel 2014 \u00e8 stato coordinatore della mostra \"Roma Ti Amo\", mostra dedicata alla storia della squadra di calcio As Roma, realizzata in collaborazione da Arthemisia Group e proprio As Roma. Dal 2014 \u00e8 spesso ospite di trasmissioni radiofoniche e televisive dedicate alla squadra di calcio della Roma, con particolare attenzione agli aspetti extra calcistici, soprattutto riguardo al progetto del nuovo stadio della societ\u00e0.\nProprio l\u2019affaire stadio lo porta dal settembre 2017 a scrivere su Il Romanista, con il quale ancora collabora.\nNote.\n(1) Risultati scrutinio e sorteggio del nuovo Comitato di Radicali Italiani 2010 \n(2) Radicali Italiani: i coordinatori annunciano la composizione della commissione statuto \n(3) Hyde Park Corner su Radio Radicale \n(4) Lo Speciale Calciopoli su Radio Radicale "}
{"id": "395971", "revid": "123130292", "url": "https://it.wikipedia.org/wiki?curid=395971", "title": "Domenico Di Carlo", "text": "Carriera.\nGiocatore.\nPrimi anni, Serie C e Serie D.\nHa iniziato a giocare nella squadra della sua citt\u00e0, il Cassino, nel campionato di Serie C2 1979-1980, in cui, giovanissimo, gioca 7 partite; l'anno successivo, a 16 anni, disputa il campionato Interregionale sempre a Cassino, segnando anche per la prima volta in carriera, giocando complessivamente 30 partite e 1 gol. L'anno successivo viene acquistato dal in Serie C1, dove gioca 26 partite segnando anche qui 1 gol.\nPassato alle giovanili del nel 1982, dopo 2 stagioni senza gare nei professionisti \u00e8 tornato nella Marca per 2 stagioni in cui vive la retrocessione in Serie C2. Dopo l'anno alla , in Serie C2, passa all'appena rifondato Palermo con cui conquista subito promozione in Serie C1. Gioca altre 2 stagioni in Sicilia (divenendo capitano rosanero) raggiungendo la finale di Coppa Italia Serie C 1987-1988, persa nel doppio confronto col , giocando entrambe le sfide.\nA ottobre 1990 va al .\nAnni a Vicenza.\nDopo la 1\u00aa stagione, arriva sulla panchina berica Renzo Ulivieri che nel 1993 ha guidato il Vicenza alla promozione in Serie B: ha segnato un gol all'ultima giornata nella gara vinta dal Vicenza sulla Vis Pesaro 2-1.\nA 29 anni, nel 1993, ha esordito in Serie B disputando 2 campionati cadetti sotto la guida di Francesco Guidolin con cui ha conquistato la promozione in Serie A nel 1995.\nEsordiente in serie A a 31 anni, ha disputato 4 campionati, vinto la Coppa Italia 1996-1997, raggiunto la semifinale di Coppa delle Coppe 1997-1998.\nFine carriera.\nLasciato il Vicenza dopo 9 anni in cui colleziona oltre 250 presenze in campionato, nel 1999 si trasferisce al Lecce, dove gioca 6 gare.\nChiuse la carriera da giocatore al Livorno in serie C1 nel campionato 2000-2001, perdendo la promozione in B ai playoff col Como, una delle sue prime squadre; a novembre \u00e8 ingaggiato in C2 del S\u00fcdtirol, ma non scende mai in campo.\nAllenatore.\nInizi, Mantova.\nDopo 2 anni alla Primavera del Vicenza, arrivando al 4\u00ba posto al Torneo di Viareggio 2003, \u00e8 passato in Serie C2 2003-2004 al , guidandolo a 2 promozioni consecutive in 2 anni portando i virgiliani in Serie B dopo 32 anni.\nNella stagione seguente il Mantova accede, 4\u00ba in campionato, ai play-off, venendo eliminato: dopo aver eliminato in semifinale il , pareggia 5-5 dopo la doppia sfida (4-2 a Mantova per i virgiliani, sconfitta 3-1 a Torino col , risultato che porta il Torino in Serie A, piazzatesi meglio in classifica generale).\nSfiorata la 3\u00aa promozione in altrettanti campionati, resta al Mantova e l'anno successivo conclude la stagione all'8\u00ba posto, sconfiggendo Juventus, Napoli e Genoa.\nParma.\nL'estate 2007 va al del neo-patron Tommaso Ghirardi in Serie A. La squadra ha un andamento deludente nelle prime otto giornate stabilendosi al terzultimo posto. La vittoria casalinga contro il Livorno per 3-2 salva la sua panchina. Nelle seguenti nove partite, Di Carlo ottiene due vittorie, quattro pareggi e quattro sconfitte e alla fine del girone d'andata, il si stabilisce al 15\u00ba posto con 18 punti. Il girone di ritorno \u00e8 negativo con soli sette punti conquistati in otto partite ed \u00e8 esonerato dopo la sconfitta casalinga (1-2) con la Sampdoria del 9 marzo 2008 e il terzultimo posto. In Parma-Catania, 1\u00aa gara, ha una discussione con l'allenatore dei siciliani Silvio Baldini, con quest'ultimo che mentre Di Carlo si va a risedere sulla propria panchina, gli d\u00e0 un calcio nel sedere. I 2 poi si sono chiariti e Baldini si \u00e8 scusato con Di Carlo.\nChievoVerona.\nIl 4 novembre 2008 Giuseppe Iachini \u00e8 esonerato dal presidente del ChievoVerona Luca Campedelli in Serie A, che al suo posto chiama Di Carlo alla guida dei giallobl\u00f9 alla ricerca della salvezza.\nEsordisce sulla panchina dei clivensi con sconfitta 0-2 dalla , seguita da quelle con 1-0, 0-2. Il 1\u00ba risultato utile \u00e8 la vittoria in trasferta con l' 0-1, che spezza la serie di risultati negativi. Dopo la sconfitta in casa col 0-1, nel 2009 arrivano 4 sconfitte (Fiorentina, Milan, Udinese, Napoli), 6 vittorie (Napoli, Reggina, Atalanta, Lazio, Palermo, Siena) e 11 pari (tra cui 3-3 a Torino con la Juventus, 0-0 con la Roma, 2-2 con Inter). Porta il Chievo dall'ultimo posto in classifica, al 16\u00ba posto finale con 38 punti di cui 32 ottenuti dal suo arrivo, conquistando la salvezza il 24 maggio 2009, con una gara d'anticipo.\nLa stagione successiva, confermato dal ChievoVerona, chiude la stagione con la 5\u00aa miglior difesa e la salvezza a quota 44 punti.\nIl 3 marzo 2010 \u00e8 il 1\u00ba tesserato di Serie A a essere squalificato in una gara di campionato per aver bestemmiato in campo.\nIl 26 maggio 2010 il Chievo e Di Carlo si separano.\nSampdoria.\nIl 26 maggio 2010 la Sampdoria lo ingaggia con un contratto biennale, affiancato da Roberto Murgita come allenatore in 2\u00aa e Gianni Brignardello come preparatore.\nIl suo primo compito a guida della Sampdoria \u00e8 quello di superare l'ultimo turno preliminare per accedere alla fase a gironi di Champions League 2010-2011, ma la squadra \u00e8 sconfitta nel doppio confronto coi tedeschi del . La squadra \u00e8 eliminata alla fase a gironi d'Europa League e in Coppa Italia. Il 7 marzo 2011, dopo la sconfitta interna col 2-3, con la squadra a 3 punti sopra la zona retrocessione, \u00e8 esonerato. Il 7 giugno lui e il suo staff rescindono il contratto con la Sampdoria consensualmente.\nRitorno al ChievoVerona.\nIl 9 giugno 2011 \u00e8 ufficializzato il suo ritorno al ChievoVerona. Termina la stagione 2011-2012 a 49 punti al 10\u00ba posto (miglior risultato ottenuto da quando allena in Serie A). Il 16 maggio 2012 rinnova il contratto fino al 30 giugno 2013.\nIl 2 ottobre 2012, a seguito della vittoria alla 1\u00aa gara di campionato seguita da 5 sconfitte consecutive e il terz'ultimo posto, \u00e8 esonerato.\nLivorno.\nIl 21 gennaio 2014 diventa allenatore del Livorno. Il 19 aprile 2014, dopo la sconfitta 3-0 col Milan, viene esonerato. In 14 gare ha raccolto 12 punti (3 vittorie, 3 pari, 8 sconfitte) e il penultimo posto in classifica.\nCesena.\nL'8 dicembre 2014 \u00e8 ingaggiato da tecnico del in Serie A 2014-2015, sostituendo l'esonerato Pierpaolo Bisoli.\nIl 14 dicembre all'esordio perde 1-4 in casa con la Fiorentina.\nOttiene la 1\u00aa vittoria al Cesena il 25 gennaio 2015, 1\u00aa gara del girone di ritorno, battendo il Parma al Tardini 2-1 portando la squadra al penultimo posto in classifica a 12 punti. Ottiene la 2\u00aa vittoria alla 2\u00aa di ritorno battendo la 2-1. Dopo la sconfitta 2-0 a Empoli il Cesena pareggia al Manuzzi 2-2 con la Juventus. Il 1\u00ba marzo batte in casa l' 1-0 salendo a 19 punti in classifica in zona retrocessione, a 4 punti sotto la zona salvezza.\nIl 6 giugno 2015, a fine stagione, conclusa con la retrocessione in Serie B dei romagnoli, \u00e8 esonerato.\nSpezia.\nIl 23 novembre 2015 diventa allenatore dello che dopo 4 giornate si trova al 14\u00ba posto con 17 punti, sostituendo l'esonerato Nenad Bjelica.\nRiesce a portare gli aquilotti fino ai quarti di Coppa Italia, dopo avere eliminato la agli ottavi, venendo estromesso dall' mentre in campionato arriva 7\u00ba e perde la semifinale play-off contro il . L'anno seguente arriva 8\u00ba perdendo poi il preliminare dei play-off contro il . Il 14 giugno 2017 lascia il club venendo poi sostituito da Fabio Gallo.\nNovara.\nIl 5 febbraio 2018 subentra sulla panchina del , al posto dell'esonerato Eugenio Corini, siglando un contratto fino al 30 giugno 2019 ma causa la retrocessione del Novara nonostante la squadra fosse ottava al momento del suo arrivo.\nSecondo ritorno al Chievo.\nIl 13 novembre 2018 torna per la terza volta sulla panchina del in Serie A dopo le dimissioni di Gian Piero Ventura, che lascia la squadra clivense all'ultimo posto a un punto. Nonostante ci\u00f2, il 25 novembre, al debutto stagionale, pareggia 0-0 contro il , secondo in classifica, allo Stadio San Paolo. Di Carlo riesce a portare a 5 il numero di risultati utili consecutivi (5 pareggi contro, appunto, Napoli, Lazio, Parma, SPAL ed Inter) e, dopo una sconfitta esterna contro la Sampdoria, il 29 dicembre 2018 riesce a trovare la prima vittoria stagionale, nonch\u00e9 prima in stagione del club veronese, contro il , per 1-0. Tuttavia non riesce a salvare il club clivense dalla retrocessione in Serie B classificandosi all\u2019ultimo posto.\nVicenza.\nIl 1\u00ba giugno 2019 diventa allenatore del , in Serie C, squadra dove ha militato dal 1990 al 1999 e di cui \u00e8 stato allenatore della Primavera dal 2001 al 2003. Vince il campionato con 61 punti raccolti in 27 partite disputate, a 6 lunghezze dalla (la stagione regolare viene sospesa a causa della pandemia di COVID-19); il Vicenza torna cos\u00ec in Serie B dopo 3 anni. Nel campionato cadetto si piazza 12\u00ba con 48 punti.\nIl 22 settembre 2021, a seguito di un avvio di campionato con 5 sconfitte in altrettante gare, viene esonerato.\nStatistiche.\nStatistiche da allenatore.\n\"Statistiche aggiornate al 22 settembre 2021. In grassetto le competizioni vinte.\""}
{"id": "395975", "revid": "57641", "url": "https://it.wikipedia.org/wiki?curid=395975", "title": "Giornale di Reggio", "text": ""}
{"id": "395982", "revid": "508036", "url": "https://it.wikipedia.org/wiki?curid=395982", "title": "Beta", "text": "Beta (maiuscolo \u0392, minuscolo \u03b2) \u00e8 la seconda lettera dell'alfabeto greco. \u00c8 una consonante bilabiale occlusiva di timbro sonoro. Non va confusa con l\"'eszett\" \u00df, lettera dell'alfabeto tedesco, che rappresenta una sibilante sorda e che pu\u00f2 essere, in mancanza del carattere adeguato, sostituita con \"ss\".\nBeta era, nel sistema numerico dei Greci di et\u00e0 ellenistica, il segno usato per il numero 2, se accompagnato da un apice in alto a destra, se accompagnato da un apice in basso a sinistra, e se accompagnato da una dieresi (nei papiri si pu\u00f2 trovare il numero anche con una lineetta orizzontale al di sopra della lettera).\nIl nome deriva dalla parola \"beth\", in fenicio \"casa\": infatti la forma della lettera maiuscola B richiama le volte di una casa, con una rotazione di 90\u00b0.\nLa pronuncia della lettera:\nGli usi.\nIn fisica.\nIl decadimento beta \u00e8 un tipo di decadimento radioattivo.\nIn fonetica.\n \u00e8 il simbolo usato nell'alfabeto fonetico internazionale per indicare una consonante fricativa bilabiale sonora.\nIn campo finanziario.\nIl \"beta\" \u00e8 il simbolo del coefficiente angolare della retta di regressione dei rendimenti del titolo rispetto al suo mercato di riferimento. Significato di beta:"}
{"id": "395992", "revid": "1448629", "url": "https://it.wikipedia.org/wiki?curid=395992", "title": "Paesi nordici", "text": "I Paesi nordici sono un gruppo di paesi dell'Europa settentrionale composto da:\nI cinque stati, a cui si aggiungono tre regioni autonome (Groenlandia, Isole \u00c5land e Isole F\u00e6r \u00d8er), condividono parte della loro storia e tratti tipici della loro societ\u00e0, come per esempio il sistema politico.\nLa popolazione totale dei Paesi nordici \u00e8 poco pi\u00f9 di 27 milioni (2013). La superficie totale \u00e8 circa 3,5 milioni di km\u00b2, dei quali oltre 2 milioni sono costituiti dalla Groenlandia, in gran parte disabitata.\nCaratteristiche e sistema comune.\nGli standard di vita dei paesi nordeuropei sono tra i pi\u00f9 elevati al mondo. Si trovano infatti da sempre ai primi posti nella classifica dell'Indice di sviluppo umano (ISU), nella classifica della qualit\u00e0 di vita e nelle classifiche di libert\u00e0 d'espressione e di stampa. Essi risultano in ottime posizioni anche per la competitivit\u00e0 economica Risultano, inoltre, tra i paesi pi\u00f9 felici del mondo, tra i paesi con una democrazia pi\u00f9 efficiente del mondo e tra i paesi di pi\u00f9 alto livello per ricerca e sviluppo.\nI Paesi nordici basano il proprio sistema economico-sociale sul cosiddetto modello nordico, ovvero un modello di ispirazione socialdemocratica, che si fonda infatti sul sostegno ad uno stato sociale, su un\u2019economia mista e su un forte welfare che prevede una forte promozione dell\u2019uguaglianza di status e un elevato livello di protezione sociale, definito spesso \"dalla culla alla tomba\" per la rigorosa tutela fornita dallo Stato dal momento della nascita del cittadino alla sua morte.\nDati.\nTra i paesi nordici, la Svezia \u00e8 il pi\u00f9 esteso e pi\u00f9 popolato mentre l'Islanda \u00e8 quello meno popolato e la Danimarca il paese meno esteso.\nLa Finlandia \u00e8 l'unico paese del gruppo a far parte della Zona Euro; dell'Unione europea fanno parte anche Svezia e Danimarca, pur conservando le loro monete locali.\nL'Islanda ha ritirato la domanda di adesione nel 2015, mentre in Norvegia, dopo due tentativi falliti, sembra improbabile una richiesta in tal senso.\nCronologia storica.\nL'Estonia \u00e8 interessata ad aderire al Consiglio Nordico."}
{"id": "395993", "revid": "115579738", "url": "https://it.wikipedia.org/wiki?curid=395993", "title": "Brook Taylor", "text": "Biografia.\nNacque a Edmonton, oggi un quartiere di Londra, in quel tempo appartenente al Middlesex, da John della Camera di Bifrons, Kent, e Olivia Tempest, figlia di Sir Nicholas Tempest. Entr\u00f2 nel Collegio di S. Giovanni (St John's College) all'universit\u00e0 di Cambridge come uno studente comune nel 1701, e prese i gradi di baccelliere e dottore in legge rispettivamente nel 1709 e nel 1714. Studiando la matematica sotto le direttive di John Machin e John Keill, ottenne nel 1708 una soluzione notevole del problema del \"centro di oscillazione\" che, tuttavia, non fu pubblicata fino al maggio 1714, provocando una disputa riguardo alla sua primogenitura con Johann Bernoulli.\nNel suo \"Methodus Incrementorum Directa et Inversa\" (Londra, 1715) ha dato una prima indagine completa della rifrazione astronomica e ha sviluppato un nuovo ramo della ricerca matematica, ora chiamato calcolo delle differenze finite. Tra le diverse applicazioni, da lui stesso usato per determinare la forma del movimento di una corda vibrante, da lui per primo ridotta con successo a principi meccanici. Lo stesso lavoro conteneva la famosa equazione conosciuta come il Teorema di Taylor, la cui importanza non fu riconosciuta fino al 1772, quando Lagrange si rese conto del suo valore e lo defin\u00ec \"le principal fondement du calcul diff\u00e9rentiel\".\nNel suo \"Saggio sulla prospettiva lineare\" (Londra, 1715) Taylor ha espresso i veri principi della prospettiva in una forma pi\u00f9 originale e generale rispetto a qualsiasi altro predecessore; ma il lavoro ha sofferto per la sua brevit\u00e0 e per la sua oscurit\u00e0, difetti che hanno interessato la maggior parte delle sue opere; questo lavoro ha avuto bisogno delle delucidazioni date nei trattati di Joshua Kirby (1754) e Daniel Fournier (1761). Pubblic\u00f2 nel 1719 una versione migliorata del suo lavoro sulla prospettiva, con il titolo \"Nuovi principi della prospettiva lineare\", revisionata da Colson nel 1749, e stampata ancora, con il ritratto e la vita dell'autore, nel 1811. Una traduzione francese \u00e8 comparsa nel 1753 a Lione.\nTaylor venne eletto come membro della Royal Society all'inizio del 1712 e nello stesso anno entr\u00f2 a far parte del comitato per il giudizio sui reclami di Sir Isaac Newton e Gottfried Leibniz; dal 13 gennaio 1714 al 21 ottobre 1718 ricopr\u00ec il ruolo segretario della societ\u00e0. Dal 1715 i suoi studi presero una piega pi\u00f9 filosofica e religiosa. Corrispose, in quell'anno, con Pierre R\u00e9mond de Montmort sulle dottrine di Nicolas Malebranche; in seguito sono stati trovati fra le sue carte i trattati non finiti \"Sui sacrifici ebrei\" e \"Sulla legittimit\u00e0 di mangiare sangue\", scritti al suo ritorno da Aquisgrana nel 1719.\nIl suo matrimonio nel 1721 con una signora Brydges di Wallington, Surrey, cre\u00f2 delle ostilit\u00e0 con il padre, concluse nel 1723 dopo la morte della moglie durante il parto, in cui mor\u00ec il figlio stesso. Pass\u00f2 i due anni successivi con la sua famiglia a Bifrons; si rispos\u00f2 nel 1725, questa volta con l'approvazione di suo padre, con Sabetta Sawbridge di Olantigh, Kent, che mor\u00ec anche lei di parto nel 1730; in questo caso, tuttavia, il bambino, una figlia, sopravvisse. La sua salute fragile lo port\u00f2 ad un veloce declino; mor\u00ec nella Somerset House, e fu sepolto nella chiesa St Ann's, Soho. Dalla morte di suo padre (1729) aveva ereditato la propriet\u00e0 di Bifrons. Come matematico, \u00e8 stato, all'epoca, l'unico inglese oltre a Isaac Newton e Roger Cotes in grado di far valere i propri diritti con matematici come Johann Bernoulli. Tuttavia una gran parte dei risultati delle sue dimostrazioni non ha avuto influenza o \u00e8 stata persa a causa della sua incapacit\u00e0 di esprimere le sue idee completamente e chiaramente.\nUn lavoro postumo intitolato \"Contemplatio Philosophica\" venne stampato per una pubblicazione privata nel 1793 da suo nipote, Sir William Young, contenente una prefazione sulla vita dell'autore e le lettere ricevute da Bolingbroke, Bossuet, ecc. Parecchi suoi brevi articoli sono stati pubblicati nelle \"Philosophical Transactions of the Royal Society\", volumi dal 27 al 33, comprese le relazioni di alcuni esperimenti interessanti sul magnetismo e sull'attrazione del vaso capillare."}
{"id": "395994", "revid": "2209892", "url": "https://it.wikipedia.org/wiki?curid=395994", "title": "Repressione della Chiesa ortodossa in Unione Sovietica", "text": "Fin dagli inizi i soviet, nell'ambito della loro politica repressiva contro nobilt\u00e0, clero e borghesia, agirono con la forza per estirpare la religione (essenzialmente la Chiesa ortodossa russa) dal cuore e dalla mente dei russi.\nQuesto indusse gi\u00e0 nel 1920 Tikhon, Patriarca di Mosca, a emettere un \"ukase\" (decreto) per invitare i fedeli che riconoscevano la sua autorit\u00e0 e che si trovavano all'estero di cercare protezione e guida altrove. Nel maggio del 1922, inoltre, il governo sovietico proclam\u00f2 l'istituzione di una \"Chiesa Vivente\" come una chiesa riformata della Chiesa ortodossa russa.\nA seguito di ci\u00f2 il 13 settembre 1922 rappresentanti della Chiesa ortodossa russa all'estero si riunirono nella citt\u00e0 serba di Sremski Karlovci stabilendo un proprio sinodo. Un altro sinodo si riun\u00ec anche in Nord America.\nLa politica repressiva.\nPolitica a breve termine: uccisioni e deportazioni.\nDa punto di vista pratico il governo sovietico sul breve periodo ag\u00ec per disarticolare la gerarchia sacerdotale arrestando, deportando ed processando i religiosi che si opponevano, chiudendo chiese, sequestrando i tesori e destinando gli edifici confiscati ad altri usi (magazzini, palestre e depositi, di maggiore utilit\u00e0 per il popolo Russo). Il caso pi\u00f9 clamoroso fu quello della cattedrale di Cristo Salvatore che il 5 dicembre 1931, su ordine del ministro di Stalin, Lazar Kaganovich, venne fatta saltare in aria e ridotta in rovine. \u00c8 da ricordare che mai i templi della chiesa venivano distrutti, utilizzati per scopi pi\u00f9 utili, e questo non accadeva a tutte le chiese, ma quelle che dal punto di vista pratico non servivano, ad esempio se due chiese si trovavano molto vicine solo una di loro veniva trasformata, l'altra era lasciata a disposizione dei fedeli. A questo proposito \u00e8 particolarmente significativa la Lettera di Lenin al Politburo del 19 marzo 1922 utilizzata per ordinare al Politburo di sequestrare le propriet\u00e0 della chiesa Russa Ortodossa di Shuya (una cittadina a 200\u00a0km a nord-est di Mosca) e di processare i sacerdoti:\nI beni della Chiesa dovranno essere sequestrati dalle autorit\u00e0 dello Stato Sovietico, in modo che essi possano contribuire all'arrichimento dello stato e quindi del popolo, i sacerdoti e borghesi che si opporrano dovranno essere processati da un tribunale del popolo, in quanto colpevoli di aver trattenuto in nome della chiesa e di un presunto dio i beni materiali appartenenti al popolo russo e a nessun altro.\nPolitica a lungo termine: controllo sui seminari del KGB.\nSul medio-lungo termine fu attuata una politica tesa a perseguire la distruzione della religione discreditando la Chiesa nei confronti dei fedeli.\nIn questo caso il mezzo fu individuato nella corruzione della gerarchia da conseguire attraverso lo stretto controllo dei seminari per mezzo di apposite commissioni (controllate prima dall'NKVD e poi dal KGB) che autorizzavano l'ammissione solo di elementi \"adatti\": giovani poco maturi, talvolta casi patologici, avventurieri, pregiudicati, alcolizzati, etc.. Allo stesso modo impedivano l'accesso a giovani \"politicamente insicuri\" perch\u00e9 brillanti, onesti e sinceramente credenti.\nFortissimo era anche il controllo sulle materie di studio, insegnate ad un livello scadentissimo (ad es. erano ignorate completamente la teologia ed altre materie di cultura generale) limitando l'insegnamento ai soli rituali di liturgia.\nAlla fine i \"nuovi\" sacerdoti si limitavano a celebrare le funzioni in forma abbreviata, pretendendo sempre delle ricompense per i propri uffici, la loro unica fonte di sussistenza e spesso la sola ragione per cui erano divenuti religiosi. Le autorit\u00e0, inoltre, chiedevano loro di essere informati regolarmente sulle attivit\u00e0 svolte ed anche su quanto facevano i fedeli e gli altri sacerdoti, creando un clima di sospetto e paura.\nIn questo senso esemplare \u00e8 il caso di David V patriarca della chiesa acefala della Georgia come denunciato in un samzdat datato 14 marzo 1974.\n\"David V\", infatti, da studente era stato espulso dall'Universit\u00e0 con l'accusa di omosessualit\u00e0 (ricordiamo che secondo l'articolo 121 del Codice penale della Repubblica Sovietica Russa l'omosessualit\u00e0 ,considerata reato, veniva punita con la privazione della libert\u00e0 da 5 a 8 anni, norma rimasta in vigore fino al maggio del 1993). Ammesso in seminario, ne fu cacciato per spaccio di stupefacenti, teppismo e tentato omicidio. Riammesso nuovamente, nel 1971 fu consacrato prima monaco e poi vescovo e l'anno dopo divenne patriarca succedendo al vecchio e malato Efrem II.\nConseguenze della repressione.\nStante queste condizioni, ben presto molti fedeli si allontanarono progressivamente dai sacerdoti. La scarsit\u00e0 di fedeli giustific\u00f2 anche la chiusura di molte altre chiese. Altre rimanevano aperte solo grazie all'impegno di anziani e persone dallo scarso livello culturale, gli unici per i quali la partecipazione a queste attivit\u00e0 era tollerata dalle autorit\u00e0.\nOvviamente c'erano eccezioni. Ad esempio vi erano dei coraggiosi predicatori itineranti e sacerdoti clandestini che rischiavano il gulag (o peggio) per diffondere la parola di Dio, ed asceti che, esiliatisi in luoghi inaccessibili, passavano la vita pregando in solitudine senza venire in contatto con le masse. Una certa maggiore libert\u00e0, inoltre, era tollerata nei confronti di fedeli e sacerdoti nelle zone rurali pi\u00f9 remote e lontane dai centri di potere.\nI difensori della Chiesa affermano che l'unico modo che essa ebbe per sopravvivere fu collaborare, anche a costo di venire a patti e di essere umiliati. Questa posizione non \u00e8 per\u00f2 ancora condivisa dai sinodi esteri che ancora oggi non si sono pienamente ricongiunti con il Patriarcato di Mosca.\nLo storico Andrzej Kaminski ha scritto \u00abin Unione Sovietica la fede e la pratica di una religione furono a lungo motivi sufficienti per essere deportati in un campo di concentramento\u00bb. L'intero complesso di misure repressive verso chi professava una fede era stato originato da un atto solenne: il 1\u00ba maggio del 1937 era stata disposta per legge \"la messa al bando della stessa idea di Dio\". Stalin considerava i fedeli e il clero portatori d'una fede attentatrice dello Stato e del Partito. Gi\u00e0 Lenin, infatti, andato al potere nel 1917 provvide a mettere fuori legge le religioni perch\u00e9 riteneva, come Marx, che fossero solo un'illusione creata dall'uomo per evadere dalla realt\u00e0 (\u201cl'oppio dei popoli\u201d). Dal 1937 al '41 vennero fucilati 110.700 membri del clero ortodosso, tra cui il locum tenens patriarcale Petr (Poljanskij), recluso da dodici anni in prigione. Nel 1939, sul territorio dell'unione Sovietica rimanevano aperte non pi\u00f9 di cento chiese parrocchiali delle 55.000 funzionanti nel 1917, in cui celebravano circa 500 sacerdoti, contro i 115.000 del 1917.\nLa Chiesa Russa oggi.\nQuesta era la Chiesa ereditata da Alessio II nel 1990 quando accett\u00f2 la nomina di Patriarca della Chiesa ortodossa russa.\nMa la caduta del regime sovietico nel 1991 port\u00f2 con s\u00e9 nuove speranze ed opportunit\u00e0 anche in campo religioso, insieme alla possibilit\u00e0 di una rinascita della forte tradizione religiosa dei russi. In particolare il fallimento della dialettica comunista da un lato e l'insuccesso della democrazia e del capitalismo dall'altro offriva ampie opportunit\u00e0 di azione e diffusione alla religione in tutto il vasto paese e tra tutte le popolazioni e ceti sociali.\nLa timorosa gerarchia, sentendosi inadeguata ad entrare in contatto con la gente, prefer\u00ec per\u00f2 rimanere nel chiuso delle sue chiese e monasteri in attesa dell'arrivo di nuovi fedeli. Non vennero.\nQueste opportunit\u00e0 furono invece sfruttate soprattutto dalle Chiese protestanti i cui ministri giungevano dall'estero (battisti, mormoni, e avventisti del Settimo Giorno pi\u00f9 di altre). La Chiesa ortodossa non aveva persone altrettanto capaci: i sacerdoti non corrotti usciti dai seminari russi avevano scarse capacit\u00e0; quelli amnistiati da Michail Gorba\u010d\u00ebv insieme a chi avevano operato in clandestinit\u00e0 erano troppo pochi.\nInizialmente Alessio II govern\u00f2 la Chiesa Ortodossa con grande prudenza, chiedendo allo Stato di ostacolare l'azione dei missionari stranieri che. Lo stato in effetti nel 1997 eman\u00f2, tra l'altro, una legge che limitava la diffusione dei ministri di quelle religioni che non potevano provare la presenza in Russia nei precedenti 15 anni.\nPoi, per\u00f2, nonostante la mancanza di carisma e la difficile situazione, prese in pugno la Chiesa imponendo diverse innovazioni fondamentali. La pi\u00f9 importante fu la suddivisione della Russia in numerosi e piccoli vescovadi che gli permise di creare nuovi vescovi tra i sacerdoti pi\u00f9 giovani e brillanti a sua disposizione che non si erano compromessi con il KGB. Cominci\u00f2, quindi, ad intraprendere viaggi pastorali avvicinandosi e rendendosi sempre pi\u00f9 visibile alla gente, pi\u00f9 di quanto avesse mai fatto qualcuno dei suoi predecessori.\nInfine incoraggi\u00f2 l'opera dei predicatori itineranti che rifiutano una parrocchia e di sottomettersi ad un vescovo per continuare la missione di avvicinare e convertire la gente, cosa che tanti suoi sacerdoti non erano capaci di fare.\nTutto questo ha consentito ad Alessio II di risollevare le sorti della chiesa ortodossa dopo lunghi anni di decadenza e persecuzioni."}
{"id": "396003", "revid": "287204", "url": "https://it.wikipedia.org/wiki?curid=396003", "title": "Chiesa ortodossa russa fuori dalla Russia", "text": "La Chiesa ortodossa russa fuori dalla Russia (La Chiesa Ortodossa Russa all'Estero), in russo: \"\u0420\u0443\u0441\u0441\u043a\u0430\u044f \u043f\u0440\u0430\u0432\u043e\u0441\u043b\u0430\u0432\u043d\u0430\u044f \u0446\u0435\u0440\u043a\u043e\u0432\u044c \u0437\u0430\u0433\u0440\u0430\u043d\u0438\u0446\u0435\u0439\", in inglese: \"The Russian Orthodox Church Outside of Russia\" \u00e8 una giurisdizione del cristianesimo ortodosso formata in risposta alla politica repressiva sovietica nei confronti della religione e in particolare della Chiesa ortodossa russa dopo la presa del potere a seguito della Rivoluzione russa del 1917.\nStoria.\nFormazione e primi anni.\nPreso atto dell'ostilit\u00e0 del governo sovietico nei confronti della Chiesa ortodossa russa, nel 1920 il Patriarca di Mosca Tichon promulg\u00f2 un \"ukaz\" (decreto) per invitare ed autorizzare i fedeli che riconoscevano la sua autorit\u00e0 residenti all'estero a cercare guida e protezione altrove.\nLa gerarchia religiosa interpret\u00f2 questo decreto come un invito a formare un sinodo all'estero per consentire alla Chiesa di funzionare al di fuori della Russia. Questa interpretazione fu ulteriormente confermata nel maggio del 1922 quando il governo Sovietico istitu\u00ec una sua \"Chiesa viva\" come una riforma della Chiesa ortodossa russa.\nIl successivo 13 settembre 1922 la gerarchia ortodossa russa all'estero si riun\u00ec nella citt\u00e0 serba di Sremski Karlovci, presso Belgrado fondando il \"Sinodo dei vescovi della Chiesa russa all'estero\" ed eleggendo alla propria guida il metropolita Anastasio (per cui, i seguaci di tale sinodo, sono detti \"anastasiani\"), che terr\u00e0 tale incarico fino al 1966.\nIl successivo novembre, inoltre, gli ortodossi russi del Nord America istituirono un altro sinodo eleggendo il metropolita Platon quale primate di un esarcato russo autonomo nelle Americhe. Questo port\u00f2 ad un conflitto ancora irrisolto sulla rivendicazione delle propriet\u00e0 della Chiesa ortodossa negli Stati Uniti tra l'esarcato nord americano, il sinodo anastasiano (che durante la Seconda guerra mondiale si trasferir\u00e0 anch'esso negli Stati Uniti, esattamente a Jordanville), la \"Chiesa viva\" voluta dal governo sovietico e le Autorit\u00e0 ecclesiastiche ortodosse ufficiali.\nLa chiesa dei rifugiati (1922-1991).\nNel 1927 il Sinodo all'estero dichiar\u00f2 che \"quella parte della Chiesa russa che si trova all'estero si considera un ramo inseparabile e spiritualmente unito alla Chiesa della Grande Russia. Non si sente separata dalla Chiesa Madre e non si considera autocefala\", in altre parole affermava di parlare a nome di tutta la Russia ortodossa fuori dalla Russia.\nAll'indomani della Seconda guerra mondiale, il Patriarcato di Mosca ventil\u00f2 la possibilit\u00e0 di una riunificazione con il \"Sinodo all'estero\", presumibilmente su indicazione dello stesso Governo sovietico che in tempo di guerra aveva adottato una politica meno repressiva verso la religione e vedeva in questo un modo per conquistare un'immagine pi\u00f9 rispettabile internazionalmente.\nIl \"Sinodo all'estero\" per\u00f2 rifiut\u00f2 la proposta dato che comunque il governo della Russia era ancora comunista.\nDopo la dissoluzione dell'URSS.\nDopo la dissoluzione dell'Unione Sovietica il Sinodo all'estero ha continuato a mantenere la sua indipendenza dalla Chiesa ortodossa russa. Uno dei motivi pi\u00f9 spesso citati a giustificazione di questa posizione \u00e8 il forte livello di compromissione della gerarchia russa in patria con il passato governo, oltre all'accusa portata contro tanti prelati di essere stati agenti attivi del KGB.\nIl Sinodo ha comunque organizzato delle missioni in Russia, ma le relazioni non sono ancora normalizzate.\nQuesto, comunque, ha impedito ulteriori contatti cos\u00ec nel 2001 il Sinodo del Patriarcato di Mosca e quello all'estero hanno avuto uno scambio di corrispondenza con le quali:\nLa possibilit\u00e0 di una riunificazione ha per\u00f2 portato ad uno scisma all'interno del Sinodo all'estero.\nNel 2004 una commissione del Sinodo all'estero ha visitato la Russia incontrando anche il Patriarca Alessio II. In quell'occasione fu ufficializzata la formazione di alcuni comitati misti per iniziare un dialogo che dovrebbe portare verso un riavvicinamento.\nQuesto dialogo ha raggiunto un risultato primo concreto il gi\u00e0 21 giugno 2005 quando le parti sui loro rispettivi siti web hanno pubblicato un comunicato in cui si annunciava la ripresa delle relazioni e che al Sinodo all'estero era riconosciuta l'autonomia.\nIl 17 maggio 2007 lo scisma si \u00e8 formalmente ricomposto, con la firma di un atto di riunificazione da parte del patriarca russo Alessio II e del metropolita Lauro (\u0160kurla), capo della Chiesa estera, nella cattedrale del Cristo Salvatore di Mosca. A seguito della firma, le due delegazioni hanno celebrato congiuntamente l'Eucaristia.\nStatus ecclesiastico.\nIl Sinodo all'estero si trova ancora in uno stato di isolamento eucaristico rispetto a gran parte del mondo degli ortodossi orientali, non avendo un pieno rapporto di comunione con la maggior parte delle altre giurisdizioni.\nEssa mantiene comunque buone relazioni con la Chiesa ortodossa serba e con la Chiesa ortodossa di Gerusalemme.\nQuesta situazione \u00e8 destinata a cambiare man mano che si concretizzer\u00e0 l'avvicinamento con Mosca."}
{"id": "396012", "revid": "14480", "url": "https://it.wikipedia.org/wiki?curid=396012", "title": "Join the Dots", "text": ""}
{"id": "396013", "revid": "44627", "url": "https://it.wikipedia.org/wiki?curid=396013", "title": "Galore", "text": ""}
{"id": "396025", "revid": "1305772", "url": "https://it.wikipedia.org/wiki?curid=396025", "title": "Chaos A.D.", "text": "Chaos A.D. \u00e8 il quinto album in studio del gruppo musicale brasiliano Sepultura, pubblicato il 2 settembre 1993 dalla Roadrunner Records.\nIl disco.\n\"Chaos A.D.\" fu il punto di rottura con lo stile dei primi dischi (pi\u00f9 marcatamente thrash metal). In questo disco, infatti, vengono presentate parti pi\u00f9 groove e forti influenze dal crossover e dall'hardcore punk.\nIl disco \u00e8 anche caratterizzato da una canzone acustica, \"Kaiowas\", in cui a dominare sono le percussioni. Il pezzo in questione divenne un \"must\" nei concerti della band, che lo ripropone quasi sempre con l'aiuto dei batteristi delle altre band presenti al concerto.\nL'album presentava anche una collaborazione con Jello Biafra (\"Biotech Is Godzilla\") e con Evan Seinfeld dei Biohazard (\"Slave New World\").\nNel giugno del 2017 la rivista \"Rolling Stone\" ha collocato l'album alla ventinovesima posizione dei 100 migliori album metal di tutti i tempi.\nTracce.\nLe ultime 4 tracce sono state incluse nella ristampa americana del 1996 eliminando la traccia nascosta originale (la 13\u00aa) che consisteva nella registrazione completa delle risate utilizzate per la traccia \"We Who Are Not as Others\"."}
{"id": "396029", "revid": "1543377", "url": "https://it.wikipedia.org/wiki?curid=396029", "title": "Giovanni Maria Barbieri", "text": "Biografia.\nNel 1538 segu\u00ec Ludovico II Pico in Francia e alla corte di Francesco I studi\u00f2 il francese e il provenzale. Tornato in Italia nel 1545, si dedic\u00f2 alla vita politica della sua citt\u00e0, diventando nel 1560 cancelliere. Si occup\u00f2 di riordinare l'Archivio della Comunit\u00e0 e coni\u00f2 il motto \"Avia Pervia\" che campeggia nello stemma comunale.\nLa sua opera di studioso passa attraverso le ricerche sulla storia e la poesia medievali, che sono state raccolte nell\"'Arte del Rimare\" (pubblicato per la prima volta nel 1790). Questo trattato sancisce la nascita della filologia romanza, in quanto Barbieri indaga sui rapporti tra i primi poeti italiani, provenzali, francesi e spagnoli. Ricerca e studia i canzonieri e delinea la storia della poesia delle lingue neolatine. Il suo lavoro \u00e8 fondamentale soprattutto per aver conservato due canzoni (copiate da un codice che egli chiama \"Libro Siciliano\", oggi perduto) in lingua siciliana, \"Pir meu cori alligrari\" di Stefano Protonotaro e \"S'iu truvassi Pietati\" di Re Enzo.\nInoltre il suo lavoro sarebbe stato ancora pi\u00f9 importante se ci fossero pervenuti la \"Cronaca Modenese\" e i sei volumi che contenevano i suoi studi sulla poesia provenzale, fino a quel momento quasi dimenticata malgrado avesse influenzato profondamente la scuola siciliana e molti altri poeti dell'Italia settentrionale. "}
{"id": "396030", "revid": "124695476", "url": "https://it.wikipedia.org/wiki?curid=396030", "title": "Carmen Maura", "text": "Biografia.\nDi famiglia aristocratica, discendente dello statista Antonio Maura Montaner, dopo aver studiato all'\u00e9cole nationale sup\u00e9rieure des beaux-arts di Parigi inizi\u00f2 la sua carriera professionale come direttrice di una galleria d'arte. Approd\u00f2 al cinema nel 1969, interpretando una parte nel film \"El Esp\u00edritu\", diretto dall'attore e regista Juan Tamariz. Da allora ha recitato in oltre cento pellicole, in varie opere teatrali e in una decina di produzioni televisive.\nCarriera cinematografica.\nLa sua prima importante interpretazione sul grande schermo fu nel film \"Tigri di carta\" (1977) del regista madrileno Fernando Colomo, ma la vera consacrazione arriv\u00f2 quando fu scoperta e scelta da Pedro Almod\u00f3var per interpretare il ruolo di Pepi nel primo film del regista, \"Pepi, Luci, Bom e le altre ragazze del mucchio\" (1980). Da allora ha iniziato una prolifica unione artistica con Almod\u00f3var, interpretando spesso il ruolo dell'attrice protagonista, nei film \"L'indiscreto fascino del peccato\", \"Che ho fatto io per meritare questo?\", \"Matador\", \"La legge del desiderio\" e \"Donne sull'orlo di una crisi di nervi\". Quest'ultima pellicola, che consacr\u00f2 Almod\u00f3var come regista di livello internazionale regalandogli un grande successo di pubblico e di critica anche in Italia, segn\u00f2 un momento di crisi nel rapporto di fiducia e stima professionale fra Carmen Maura e il regista di Calzada de Calatrava, rapporto che sarebbe poi rifiorito quando Carmen interpret\u00f2 il ruolo di nonna Irene nel capolavoro \"Volver - Tornare\" del 2006, e poi nuovamente rotto, fino a oggi in modo definitivo.\nNegli anni che seguirono Carmen Maura continu\u00f2 la sua intensa attivit\u00e0 di attrice, lavorando sotto la direzione di registi di primo livello come Carlos Saura (\"Ay, Carmela!\"), \u00c1lex de la Iglesia (\"La comunidad - Intrigo all'ultimo piano\", \"800 Balas\"), Mario Camus (\"Sombras en una Batalla\"), Alejandro Agresti (\"Valent\u00edn\") e Amos Gitai (\"Free Zone\"). Ha interpretato da protagonista il film italiano \"La madre\" (2014), di Angelo Maresca, poi ha preso parte in seguito a diverse produzioni, anche non spagnole, in ruoli minori. Grazie alla sua padronanza della lingua francese viene spesso chiamata da cineasti francofoni anche giovani come lo svizzero Lionel Baier.\nNella sua lunga attivit\u00e0, ha ricevuto per ben quattro volte il Premio Goya. Il primo nel 1989 per \"Donne sull'orlo di una crisi di nervi\", il secondo nel 1991 per \"\u00a1Ay, Carmela!\", il terzo nel 2001 per \"La comunidad - Intrigo all'ultimo piano\": questi come miglior attrice protagonista; il quarto nel 2007 per \"Volver - Tornare\", invece, lo vinse come miglior attrice non protagonista. Nel 2018 il regista tedesco Wim Wenders la celebra con il Premio alla carriera EFA (\"European Film Academy Lifetime Achievement Award\").\nCarriera televisiva.\nHa lavorato in diversi sceneggiati e miniserie. Ha alternato ruoli di protagonista di biografie come \"Cervantes\", di adattamenti letterari come \"Arroz y tartana\" dal romanzo di Vicente Blasco Ib\u00e1\u00f1ez, di serie drammatiche come \"Circulo rojo\", trasmessa da \"Antena 3\", e di serie brillanti come \"Las chicas de oro\" o l'ultimo suo lavoro \"Stamos Okupa2\", entrambe trasmesse dalla televisione pubblica spagnola \"RTVE\".\nVita privata.\nDal 1964 al 1970 \u00e8 stata sposata con l'avvocato Francisco Forteza, il quale l'ha resa madre di una femmina, chiamata anche lei Carmen, e di un maschio, Pablo.\nRiconoscimenti.\nNel 2011 riceve assieme all'attore Jean Reno il Prix Di\u00e1logo de la Asociaci\u00f3n de Amistad Hispano-Francesa quale riconoscimento del loro contributo nell'ambito culturale e cinematografico.\nHa anche una stella nel Paseo de la Fama de Madrid."}
{"id": "396031", "revid": "1543377", "url": "https://it.wikipedia.org/wiki?curid=396031", "title": "Nina e l'Occhio Segreto di Atlantide", "text": "Nina e l'Occhio Segreto di Atlantide \u00e8 un romanzo per ragazzi della scrittrice veneziana Moony Witcher, quarto volume della serie \"La bambina della Sesta Luna\" pubblicato nel 2005.\nTrama.\nDopo la morte di LSL nell'esplosione dell'Isola Clemente, Karkon diventa il nuovo sindaco di Venezia: il mago \u00e8 sopravvissuto immergendosi sott'acqua, dove ha trovato la bara dell'androide Andora, che decide di far tornare in vita. Intanto, mentre Jos\u00e9 risulta scomparso, Nina e i suoi amici vengono accusati di aver causato la morte di LSL con la Velenosia, che viene trovata a casa di Nina. Questo porta all'arresto di Ljuba e Carlo, che vengono rinchiusi ai Piombi, mentre i cinque bambini sono costretti a nascondersi nel laboratorio di Villa Espasia per non essere catturati dalle guardie. Durante la notte, Nina riesce a sconfiggere la Voce della Persuasione, che rinchiude nel Vaso della Verit\u00e0, e la mattina dopo parte con gli amici e Max alla ricerca del Quarto Arcano. Il gruppo raggiunge la Cina, dove aiuta il Drago Fiammeggiante Zhu Long a ricongiungersi con la sua compagna Zhu Yin in cambio di sette dei suoi denti, e sconfigge Loui Meci Kian, un androide di Karkon.\nPassando per il Triangolo delle Bermude, Nina, Cesco, Fiore, Roxy, Dodo e Max 10-p1 arrivano ad Atlantide, dove vengono raggiunti da Karkon, Andora e Jos\u00e9: quest'ultimo ha tradito Nina ed \u00e8 diventato un allievo del mago. Mentre Karkon recupera la Coppa della Shand\u00e0, contenente l'Arcano mancante, Andora protegge Nina uccidendo Jos\u00e9. La bambina della Sesta Luna affronta poi Karkon, sottraendogli la Coppa e imprigionandolo gravemente ferito. Andora si dirige a Venezia con Karkon, dove distrugge l'androide Vladimir; Nina, invece, attraversa l'Occhio Segreto di Atlantide con gli amici e arriva al Flatus degli Abissi, un sottomarino che li conduce su Xorax dopo aver liberato Shand\u00e0: sulla Sesta Luna, Cesco, Fiore, Roxy e Dodo ricevono un Taldom Lux, diventando alchimisti a tutti gli effetti.\nTornati a Venezia, i bambini pietrificano per l'eternit\u00e0 Karkon, Visciolo, Alvise e Barbessa. Ljuba e Carlo vengono liberati, mentre Nina si accorge di ricambiare i sentimenti che Cesco prova per lei:un grande amore che durer\u00e0 anche nel libro successivo."}
{"id": "396032", "revid": "1543377", "url": "https://it.wikipedia.org/wiki?curid=396032", "title": "Shared Access", "text": "In telecomunicazioni Shared Access (SA) \u00e8 il termine con cui Telecom Italia indica l'accesso condiviso al doppino dell'utente con un altro provider di servizi ULL.\nDescrizione.\nLo SA \u00e8 la tecnologia che permette di mantenere la telefonia voce con Telecom Italia (o altri operatori in CS) ed avere una adsl in ULL, ossia non passando dalla rete di Telecom Italia ma direttamente dai DSLAM dell'operatore presso la centrale. Lo Shared Access, nonostante sia la tecnologia pi\u00f9 semplice ed economica in assoluto per avere l'ADSL di un altro operatore, \u00e8 l'ultima uscita sul mercato: prima per potere avere l'ADSL di un altro operatore era necessario distaccarsi completamente da telecom.\nLo Shared Access \u00e8 disponibile solo dove arriva il provider con la propria fibra ottica e le proprie apparecchiature.\nPer permettere la suddivisione del doppino dell'utente, Telecom Italia predispone in centrale uno splitter che rende disponibile su una porta la frequenza ADSL per il provider, e sull'altra le frequenze di fonia collegate alle apparecchiature Telecom. Praticamente il provider acquista da Telecom il permesso di utilizzare le frequenze adsl dell'utente su quel doppino.\nPer queste operazioni descritte, che rimangono a carico di Telecom Italia, l'operatore deve pagare a Telecom un canone mensile di \u20ac 2,63+IVA.\nDopo il doppino utente \u00e8 competenza del provider instradare la connessione verso la rete Internet, e ci\u00f2 non dipende da Telecom Italia come per le ADSL WHOLESALE-TELECOM (quelle che sfruttano la rete di Telecom Italia)."}
{"id": "396033", "revid": "110157", "url": "https://it.wikipedia.org/wiki?curid=396033", "title": "Aasiaat", "text": "Aasiaat (o Egedesminde) \u00e8 una citt\u00e0 della Groenlandia (3102 ab.) il cui nome significa \"citt\u00e0 dei ragni\", capoluogo del comune di Qeqertalik; si trova su un piccolo arcipelago nella Baia di Disko. \u00c8 sede di concerie per la pelle, di una stazione meteorologica e di un aeroporto; ha un piccolo porto per le barche da pesca e ospita annualmente il Nipiaa, festival rock.\nAasiaat fu a capo di un comune, il comune di Aasiaat. Questo comune, istituito il 18 novembre 1950, cess\u00f2 poi di esistere il 1\u00ba gennaio 2009 dopo la riforma atta a cambiare il sistema di suddivisioni amministrative della Groenlandia; il comune di Aasiaat si fuse insieme ad altri 7 comuni a formare il comune di Qaasuitsup, successivamente soppresso.\nDal 1\u00ba gennaio 2018 Aasiaat \u00e8 a capo del comune di Qeqertalik.\nArcipelago di Aasiaat.\nL'isola pi\u00f9 grande dell'Arcipelago di Aasiaat, Saqqarliup Nunaa, \u00e8 disabitata; sono presenti per\u00f2 su di essa degli edifici per turisti e nella parte occidentale il villaggio abbandonato di Manermiut. Un altro villaggio abbandonato \u00e8 Vester Ejland, sull'isola omonima."}
{"id": "396034", "revid": "6923", "url": "https://it.wikipedia.org/wiki?curid=396034", "title": "Campodonum", "text": "Campodonum \u00e8 una localit\u00e0 storica che si trovava nella Northumbria, in quella parte di territorio che prima apparteneva dal regno dell'Elmet. Stando a quanto dice san Beda il Venerabile, ci sarebbe stata una sede regia (forse fatta costruire da Edwin) e una chiesa, costruita da san Paolino.\nBeda dice:"}
{"id": "396037", "revid": "119658317", "url": "https://it.wikipedia.org/wiki?curid=396037", "title": "La bambina della Sesta Luna (romanzo)", "text": "La bambina della Sesta Luna \u00e8 un romanzo per ragazzi della scrittrice veneziana Moony Witcher, primo volume della serie \"La bambina della Sesta Luna\" pubblicato il 31 gennaio 2002.\nTrama.\nNina De Nobili ha dieci anni e vive a Madrid con le prozie Andora e Carmen, mentre i genitori Vera e Giacomo lavorano al Ferk, il centro ricerche di Mosca sulla vita extraterrestre. Nina, per\u00f2, non \u00e8 una bambina come tutte le altre: sul palmo della mano destra, infatti, ha una piccola voglia rossa a forma di stella a cinque punte, segno che ha ereditato dal nonno materno Misha poteri magici e capacit\u00e0 alchemiche. Nina passa cos\u00ec le sue giornate studiando a casa con il professor Jos\u00e9 non solo le normali materie scolastiche, ma anche l'alchimia e le propriet\u00e0 dei vari elementi.\nUn giorno, Nina riceve dal nonno una lettera in cui le chiede di raggiungerlo urgentemente e in segreto a Villa Espasia, la residenza veneziana dove vive, ma, poche ore prima della partenza della bambina, Misha muore a causa di un infarto. Arrivata a Venezia per i funerali del nonno, Nina scopre non solo di aver ereditato Villa Espasia e il suo laboratorio alchemico, ma anche che dietro la morte di Misha c'\u00e8 il conte Karkon Ca' d'Oro, un alchimista e mago malvagio che vuole conquistare Xorax, la Sesta Luna. Da sempre i Maghi Buoni come il nonno di Nina aiutano gli abitanti di Xorax a respingere il Male tramite la magia e l'alchimia, e possiedono uno scettro magico, il Taldom Lux, del quale Karkon si vuole impossessare a tutti i costi.\nNon solo, Karkon possiede una spada malefica: il Pandemon Mortalis, che \u00e8 una spada a forma di parallelepipedo che pu\u00f2 fare danni anche mortali con l'elettricit\u00e0 creata proprio dalla spada.\nPer aprire una certa bottola per entrare nell'Acqueo Profundis, Nina dovr\u00e0 tenere il Pandemon per 10 secondi e per questo, per entrare al Palazzo di Karkon, si traveste in un'orfana molto brutta.\nVisciolo, un aiutante di Karkon la accoglie con una certa sgarbatezza.\n Karkon, sar\u00e1 poi dopo bruciato dal grande pentola bollente che Nina gli lancia. Ed ecco finalmente, quando Nina tiene il Pandemon per 10 secondi, potr\u00e1 aprire finalmente la bottola e raggiungere L'Acqueo Profondis.\n Dopo essere riuscita a entrare nell'Acqueo Profundis, il laboratorio sottomarino che si trova nel canale della Giudecca, Nina raggiunge la Sesta Luna. Qui, oltre a scoprire che il nonno \u00e8 ancora vivo su Xorax sotto forma di energia pulsante, apprende da Eterea, la Grande Madre Alchimista, qual \u00e8 il compito che deve portare a termine: la Sesta Luna, per vivere, ha bisogno dei pensieri creativi dei bambini, che per\u00f2 si sono spenti perch\u00e9 Karkon ha sigillato i Quattro Arcani (fuoco, aria, terra e acqua). La bambina deve quindi tornare dai popoli antichi del passato e risvegliare il Pensiero della Vita, liberando poi gli Arcani uno alla volta. Per compiere la sua missione, Nina riceve lo Jambir, un medaglione che permette di viaggiare indietro nel tempo.\nMentre la bambina, insieme agli amici Cesco, Roxy, Fiore e Dodo, cerca un modo per andare nel passato, a Villa Espasia arriva Andora, che ruba lo Jambir e si rivela essere uno degli androidi creati da Karkon. Nina riesce a distruggerla, ma Karkon entra in possesso delle conoscenze necessarie per clonare il medaglione. Poco dopo, i cinque bambini partono per il passato, finendo sull'Isola di Pasqua, dove sbloccano le moai, che possono cos\u00ec trasmettere i pensieri dei bambini a Xorax; tornati a Venezia con la parola necessaria per rompere la prigionia del Primo Arcano, entrano di nascosto a palazzo Ca' d'Oro e liberano Atanor, il fuoco perenne che racchiude l'Anima Forte dell'Universo Magico. La bacchetta di vetro che lo rappresenta viene inoltre assorbita dal Taldom Lux, che diventa pi\u00f9 potente.\nUna volta a casa, Max 10-p1, l'androide buono che vive nell'Acqueo Profundis, informa Nina di aver scoperto, tramite i microchip del clone, che la vera Andora \u00e8 viva ed \u00e8 rinchiusa in una torre a Toledo; la donna viene cos\u00ec salvata e ricomincia a vivere una vita normale a Madrid con la sorella. Tornata a Villa Espasia, la bambina viene a sapere che il Leone Alato di San Marco, nella cui gola \u00e8 custodito il Calice di Rocca che controlla le maree, \u00e8 sparito, rapito da Karkon che ne vuole fare una sua creatura. Nina riporta la statua al suo posto, ma sospetta che il mago sia riuscito nel suo intento."}
{"id": "396038", "revid": "103491022", "url": "https://it.wikipedia.org/wiki?curid=396038", "title": "Permutatore", "text": "In telecomunicazioni il permutatore \u00e8 un elemento passivo di una rete telefonica, che svolge le funzioni di terminazione e numerazione della rete in rame, consentendone quindi la permutazione, la protezione da sovratensioni e il sezionamento tra la rete stessa e l'autocommutatore telefonico e/o il DSLAM.\nDescrizione.\nIl permutatore si trova generalmente all'interno dell'edificio di una centrale telefonica, ed \u00e8 composto da un telaio di permutazione in metallo che a sua volta contiene singole strisce o interi blocchi di permutazione. Il telaio \u00e8 dimensionato in base alle utenze potenzialmente da servire o in base ai futuri piani di espansione della rete: in grandi centrali di citt\u00e0 possono avere altezze e larghezze piuttosto considerevoli.\nI blocchi di permutazione sono formati solitamente da 1, 3, 5 o 10 strisce ciascuno, con capacit\u00e0 di 10 coppie (chiamate anche posizioni) per striscia, sia lato ingresso che lato uscita. Le strisce possono essere quindi considerate a tutti gli effetti dei moduli sostituibili, e solitamente hanno contatti lamellari IDC (i pi\u00f9 vetusti sono ancora a lamelle da saldare oppure a vite) in grado di attestare fili con diametro tra 0,4 e 0,6\u00a0mm.; per proteggere le linee e gli apparati da sovratensioni esterne (come ad esempio quelle generate da fulmini), esse possono contenere anche scaricatori o fusibili.\nNel permutatore, i doppini provenienti dalle porte degli apparati di centrale eroganti servizi vari quali POTS, ISDN e ADSL sono attestati sulle strisce disposte in orizzontale, mentre i doppini in uscita verso l'utente sono attestati sulle strisce disposte in verticale; \u00e8 quindi possibile esemplificare dicendo che un doppino attestato su una striscia orizzontale corrisponde ad un numero di telefono (nel caso di servizi voce + dati) o TGU (nel caso di servizi solo dati come SHDSL), mentre un doppino attestato su una striscia verticale corrisponde ad una determinata unit\u00e0 immobiliare, come un ufficio o un'abitazione. Per attivare quindi un servizio, sar\u00e0 necessario effettuare la permuta tra la corretta posizione della striscia orizzontale e la corretta posizione della striscia verticale; a tal fine si utilizza un cavo in rame isolato con biplasto, chiamato trecciola (o cordoncino) di permutazione.\nI blocchi di permutazione sono installati, in misura inferiore, anche negli armadi ripartilinea, elementi della rete telefonica \"elastica\" che svolgono una seconda funzione di permutazione tra le coppie primarie (provenienti dal permutatore della centrale) e le coppie secondarie (provenienti dalle chiostrine di distribuzione in prossimit\u00e0 della sede utente). In questo modo, oltre a smistare e a categorizzare efficientemente le linee, \u00e8 anche possibile sostituire una coppia guasta o con basso isolamento senza necessariamente intervenire su tutta la tratta centrale - utente, cosa che richiederebbe tempi e costi particolarmente alti. Ad esempio, se una coppia della tratta primaria si interrompe in un punto, \u00e8 possibile permutarla, con una coppia libera, in centrale e in armadio, mantenendo tuttavia la stessa coppia tra l'armadio e la chiostrina di distribuzione; quella guasta sar\u00e0 segnalata come tale e dismessa fino ad eventuale riparazione. Qualora tra la centrale e la chiostrina di distribuzione dell'utente non vi sia interposto un armadio ripartilinea, la rete \u00e8 denominata \"rigida\".\nEsistono strisce di permutazione a separazione e non, le prime sono in grado di interrompere la connessione elettrica tra la centrale telefonica e l'utente finale al fine di effettuare verifiche e misurazioni, le seconde no. Le strisce maggiormente diffuse in Europa ed in Australia sono di tipo Krone LSA-PLUS da 10 coppie, standard proprietario europeo alternativo agli statunitensi 110 block e 66 block."}
{"id": "396039", "revid": "1957314", "url": "https://it.wikipedia.org/wiki?curid=396039", "title": "Sergio e Bacco", "text": "I santi Sergio e Bacco erano, secondo l'agiografia cristiana, due soldati dell'esercito romano di religione cristiana, stanziati in Oriente e che avevano un'alta posizione presso la corte di Massimino Daia, tetrarca d'Oriente dal 305; i due furono denunciati da nemici invidiosi e quando si rifiutarono di sacrificare a Giove furono martirizzati. \nIl martirio.\nI dettagli dell'agiografia spingono a collocare il martirio nell'ambito della terribile persecuzione anticristiana scatenata dai tetrarchi in quegli anni, per iniziativa di Diocleziano e specialmente in Oriente. Esso avvenne nell'anno 303 in Siria, a Resafa (Sergio) e nel \"castrum\" di Barbalissa (Bacco).\nLa tradizione \u00e8 prodiga di dettagli riguardo alle modalit\u00e0 con cui i due martiri furono uccisi. Bacco sarebbe stato flagellato a morte, mentre Sergio sarebbe stato costretto a fare il giro dei \"castra\" della zona camminando con chiodi confitti nei piedi, e infine sarebbe stato decapitato.\nPresunta relazione affettiva.\nUna particolarit\u00e0 del loro martirio \u00e8 che entrambi, come prima cosa, furono costretti a sfilare davanti alla popolazione vestiti da donna e a subire il dileggio generale.\nSecondo John Boswell, questo dettaglio inusuale sarebbe il primo segnale di una tradizione sotterranea, tacitamente proseguita nei secoli (nei rimandi letterari e, soprattutto, nelle rappresentazioni iconografiche): i due, oltrech\u00e9 colleghi, sarebbero stati legati da un rapporto d'amore omosessuale, che il travestimento femminile intendeva mettere alla berlina pubblicamente. Fra gli argomenti a favore della sua tesi, Boswell cita il fatto che nell'iconografia medievale dei due santi emergerebbe a suo dire talvolta l'allusione al loro stretto legame, ad esempio nel raffigurare le due aureole che li coronano come intrecciate, e non divise. La metodologia storica e le conclusioni di Boswell sono state peraltro ripetutamente contestate da altri studiosi.\nCulto.\nLa venerazione per i due martiri in Oriente fu sempre amplissima: al solo Sergio fu dedicato un santuario che il vescovo Alessandro di Ierapoli costru\u00ec in Frigia. In Siria fu edificato nel V secolo un altro importantissimo santuario, divenuto meta di pellegrini e nomadi che formarono un villaggio cui Giustiniano diede il nome di Sergiopoli, oggi Rusafa, una delle principali citt\u00e0 dell'oriente protobizantino. La grande basilica si erge tuttora in spettacolari rovine. Un'altra antichissima chiesa dedicata ai due santi si trova a Ma'lula. Le loro spoglie si trovano oggi nella Basilica di San Pietro di Castello, anticamente consacrata al loro culto.\nDal IX secolo una chiesa di Roma \u00e8 a loro dedicata: la chiesa dei Santi Sergio e Bacco degli Ucraini.\nMa la testimonianza principale e forse pi\u00f9 nota del culto duplice verso i due santi \u00e8 la splendida chiesa dei Santi Sergio e Bacco a Costantinopoli, oggi moschea (\"K\u00fc\u00e7\u00fck Aya Sofya Cami\"), una delle circa trenta chiese bizantine conservate a Istanbul. \u00c8 nota in quanto gioiello della prima arte giustinianea (anticipa certe caratteristiche architettoniche di Santa Sofia, da cui il nome di Moschea \"Piccola Santa Sofia\" con cui \u00e8 chiamata in turco).\nIn et\u00e0 bizantina Sergio e Bacco erano i patroni dell'esercito e dei soldati, con festa il 7 ottobre (ma la festa di Bacco era stata originariamente fissata al 1\u00ba ottobre).\nAdozione da parte dei cristiani gay.\nIndipendentemente dalla fondatezza dell'interpretazione di John Boswell, sulla quale il dibattito \u00e8 ancora in corso, Sergio e Bacco sono diventati oggetto di venerazione da parte di diverse comunit\u00e0 cristiane gay. Nel 1994 un'icona dipinta dal pittore francescano Robert Lentz fu portata in parata alla marcia per il Gay Pride di Chicago, ed \u00e8 in seguito diventata un popolare simbolo gay."}
{"id": "396040", "revid": "47767", "url": "https://it.wikipedia.org/wiki?curid=396040", "title": "Febronia", "text": "Origine e diffusione.\nSi tratta di un nome rarissimo, attestato pressoch\u00e9 solo in Sicilia, e in particolare nelle provincie di Catania e Messina, per via del culto della santa martire patrona di Patti e di Palagonia (identificabile quasi certamente con l'omonima martire asiatica).\nIl nome di queste figure \u00e8 di origine incerta. Secondo la maggioranza delle fonti, \u00e8 correlato ai \"februamentis\", dei riti di purificazione che avvenivano nell'odierno mese di febbraio, dedicati alla dea romana della malattia Febris (o al suo corrispettivo etrusco Februus, e poi anche a Giunone); \"februamentis\" viene da \"februa\", plurale di \"februum\", \"purificazione\", \"sacrificio propiziatorio\", un vocabolo di origine forse sabina.\nOnomastico.\nL'onomastico si festeggiare il 25 giugno, in memoria di santa Febronia, vergine e martire a Sibapolis (odierna Nisibis) sotto Diocleziano; il 5 luglio \u00e8 ricordata un'omonima martire siciliana, martire presso Mongiove, che in realt\u00e0 \u00e8 probabilmente una reinterpretazione della santa orientale.\nInoltre, sempre il 25 giugno, si commemora un'altra santa Febronia, nobildonna russa, fattasi monaca col nome di Eufrosina insieme al marito Pietro, e venerata a Murom."}
{"id": "396042", "revid": "47767", "url": "https://it.wikipedia.org/wiki?curid=396042", "title": "Fenisia", "text": "Origine e diffusione.\nL'origine e l'etimologia di questo nome sono ignoti; \u00e8 stata ipotizzata una connessione con i nomi latini \"Finitia\", \"Finitius\" e \"Finitianus\", anch'essi di significato incerto (forse da \"finire\", come augurio di non avere pi\u00f9 altri figli), oppure potrebbero essere stati degli etnonimi riferiti alla Fenicia. A Fenisia potrebbe essere legato anche il nome Fenicio.\nOnomastico.\nIl nome \u00e8 adespota, non essendo vissute sante cos\u00ec chiamate. L'onomastico pu\u00f2 essere festeggiato il 1\u00ba novembre per la festa di Tutti i Santi."}
{"id": "396043", "revid": "30610", "url": "https://it.wikipedia.org/wiki?curid=396043", "title": "Fidenzio", "text": "Origine e diffusione.\nDeriva dal nome latino \"Fidentius\", basato su \"fidentia\" (\"sicurezza\", \"confidenza\", \"risoluzione\") o su \"fidens\" (\"fidente\", \"fiducioso\"); il significato pu\u00f2 quindi essere interpretato come \"fiducioso [in Dio]\".\nOnomastico.\nL'onomastico si pu\u00f2 festeggiare il 27 settembre in memoria di san Fidenzio, martire a Todi con san Terenzio, oppure il 16 novembre in memoria di san Fidenzio di Padova, terzo vescovo di Padova e martire sotto Marco Aurelio."}
{"id": "396044", "revid": "120536611", "url": "https://it.wikipedia.org/wiki?curid=396044", "title": "Nina e il mistero dell'Ottava Nota", "text": "Nina e il mistero dell'Ottava Nota \u00e8 un romanzo per ragazzi della scrittrice veneziana Moony Witcher, secondo volume della serie \"La bambina della Sesta Luna\" pubblicato il 14 gennaio 2003.\nTrama.\nSono passati due mesi da quando i veneziani hanno visto il Leone Alato di San Marco volare nel cielo e, sebbene la statua da quel momento non si sia pi\u00f9 mossa, continuano a girare voci sulla magia. Per questo il precedente sindaco \u00e8 costretto a dimettersi e il suo posto viene preso dal marchese Loris Sibilo Loredan (LSL), che emana un Proclama: se qualcuno dovesse ancora parlare di magia o sostenere che il Leone \u00e8 vivo, verr\u00e0 rinchiuso nelle celle buie e umide di palazzo Ducale. Intanto, i genitori di Nina arrivano a Villa Espasia per una breve visita, durante la quale Vera regala alla figlia un Cubo d'Argento che suona le note do-re-mi-fa; la bambina si accorge di aver gi\u00e0 visto un cubo simile, ma d'oro, e va a recuperarlo nella Stanza degli Specchi, dove viene attaccata da Karkon, che, prima di andarsene, sussurra \"suasio\", facendo in modo che la Voce della Persuasione cominci a infestare i sogni di Nina. Mentre cerca di combattere le tentazioni della Voce, la piccola alchimista inizia a studiare gli appunti di Karkon rubati durante la liberazione del Primo Arcano, dai quali scopre che il mago ha piegato i numeri al suo volere, trasformandoli in Numeromaghi, per creare le macchine che imprigionano gli Arcani; sempre dagli scritti del conte, Nina apprende dell'esistenza di altri tre androidi adulti. Poco dopo si reca su Xorax, dove Eterea le dona il Cubo di Goasil, in grado di sprigionare l'Ottava Nota che, insieme a quelle del Cubo d'Oro e del Cubo d'Argento, dar\u00e0 vita all'Armonia dell'Universo in un momento di pericolo. Poich\u00e9 Dodo \u00e8 ricoverato in ospedale in seguito a un'aggressione compiuta dagli androidi bambini di Karkon, Nina parte per un viaggio nell'Antico Egitto con Cesco, Fiore e Roxy: durante la spedizione, la bambina riesce a suonare l'Armonia dell'Universo e a trovare le parole per liberare il Secondo Arcano, ma Fiore viene uccisa da una mummia. La bambina, tuttavia, viene riportata in vita dal dio Osiride tramite tre gocce del sangue di Roxy.\nTornati nel presente, i bambini entrano nuovamente nel palazzo di Karkon e liberano Hau\u00e0, l'aria, l'Anima Lucente dell'Universo racchiusa in una sfera gassosa che, come per la bacchetta di Atanor, viene assorbita dal Taldom Lux; poco dopo, l'androide Andora, non pi\u00f9 sotto il controllo di Karkon, si suicida perch\u00e9 teme di tornare dalla parte del Male. Il sindaco incarica Jos\u00e9 di stendere una relazione che certifichi che il Leone Alato \u00e8 solo una statua, ma, quando il professore gli presenta la sua ricerca, lo arresta come sovversivo insieme a Dodo; i due vengono liberati da Nina, che, alla vigilia di Natale, apprende dal professore che il sindaco \u00e8 uno studioso di Alchimia del Buio e Magia Occulta che collabora con Karkon. Inoltre, la bambina riceve in regalo dal nonno gli Alchitarocchi, delle carte alchemiche create da LSL."}
{"id": "396046", "revid": "1186766", "url": "https://it.wikipedia.org/wiki?curid=396046", "title": "Fido (nome)", "text": "Origine e diffusione.\nDeriva dall'aggettivo latino \"fidus\" (\"fido\", \"fidato\"), e rappresenta quindi un nome di stampo augurale e gratulatorio, utilizzato soprattutto in ambiti cristiani. Il suo uso \u00e8 crollato per via del fatto che \u00e8 diventato un nome tipico per i cani.\nDalla forma base \"Fido\" si sono originate molte varianti attraverso processi diversi, come Fidaldo, Fidalmo, Fidardo e Fidalino.\nOnomastico.\nIn quanto nome adespota, ossia privo di santo patrono, l'onomastico pu\u00f2 essere eventualmente festeggiato il 1\u00ba novembre, giorno di Ognissanti."}
{"id": "396047", "revid": "1632387", "url": "https://it.wikipedia.org/wiki?curid=396047", "title": "Bloodflowers", "text": "Bloodflowers \u00e8 l'undicesimo album da studio del gruppo inglese The Cure, pubblicato il 14 febbraio 2000. Ha raggiunto, in Italia, l'8\u00ba posto dell'Hit Parade ufficiale, risultando il 110\u00ba album complessivamente venduto nel corso del 2000.\nIl disco.\n\"Bloodflowers\" giunge dopo quattro anni di silenzio della band e viene introdotto da Robert Smith come l'ultimo disco della band. Un tale annuncio veniva pi\u00f9 o meno seriamente ripetuto dall'inizio degli anni novanta per ogni album, ma questa sembrava la volta effettiva, per vari motivi: la fine imminente del rapporto con la Fiction, l'etichetta di sempre, il calo di popolarit\u00e0 e di vendite dell'ultimo \"Wild Mood Swings\", le aspirazioni soliste latenti: Robert voleva lasciare alla grande, sentiva che \"Wild Mood Swings\" non avrebbe rappresentato degnamente i Cure come ultima opera. Decide quindi di registrare un ultimo album: le prime demo si orientano verso atmosfere complicate, elettroniche (un'eco si sentir\u00e0 in \"Possession\", registrazione di quel periodo uscita solamente nella raccolta di b-sides \"\" e in \"Wrong Number\", dalla raccolta \"Galore\"), poi per\u00f2 Robert scrive, verso la fine del 1997, \"Out Of This World\", e tutto cambia. Capisce che quella \u00e8 la direzione da seguire: un disco molto soft, dove la base di ogni canzone \u00e8 costituita dalla chitarra acustica. Nasce cos\u00ec \"Bloodflowers\", etichettato da Robert come la continuazione naturale del filone tanto amato dai fan, quello costituito da \"Pornography\" e \"Disintegration\", tanto da costituire insieme ad essi la \"trilogia dark\" della band.\nIl tema ricorrente dell'album \u00e8 l'invecchiamento, l'abbandono: emblematiche sono la gi\u00e0 citata \"Out of This World\" (\"Quando guarderemo indietro a tutto questo [...] ci ricorderemo come ci si sente a essere cos\u00ec vivi?\"/\"Un'ultima volta prima che sia finita [...] Un'ultima volta prima che sia tempo di andare\"), \"The Last Day of Summer\" (\"L'ultimo giorno d'estate non \u00e8 mai stato cos\u00ec vecchio/L'ultimo giorno d'estate non \u00e8 mai stato cos\u00ec freddo\") e \"There Is No If...\" (\"'Se tu muori hai detto muoio anch'io hai detto\"). Pezzo un po' a parte \u00e8 \"Maybe Someday\", che per stessa ammissione di Robert riguarda i suoi sentimenti riguardo alla situazione della band e alla fine del gruppo (\"No non lo far\u00f2 mai pi\u00f9, non voglio fingere/Se non pu\u00f2 essere come prima devo farlo finire\").\nMusicalmente l'album riprende i toni cupi e sommessi di \"Disintegration\", per\u00f2 ne \u00e8 come l'evoluzione: alcuni hanno descritto questo album come un \"\"Disintegration\" invecchiato\". I pezzi sono tutti lenti, dall'evoluzione iperlavorata e stratificata (questo \u00e8 visto come un difetto da qualche fan), con accesi toni malinconici e dalla lunghezza sostenuta; solo una traccia (\"There Is No If...\") su nove \u00e8 sotto i cinque minuti.\nLa \"trilogia dark\" \u00e8 stata riproposta dal vivo a Berlino (e Bruxelles) nel novembre 2002, per essere documentata in un DVD, chiamato \"Trilogy\", inteso come il testamento finale dei Cure. I fatti hanno poi smentito questa intenzione.\nL'album \u00e8 stato candidato al premio \"Best Alternative Album\" ai Grammy Awards del 2001; il premio \u00e8 per\u00f2 andato a \"Kid A\" dei Radiohead.\nSingoli.\nContrariamente a ogni album precedente, non \u00e8 stato estratto nessun singolo commerciale da \"Bloodflowers\". Sono tuttavia usciti in via promozionale per le radio, senza video di accompagnamento o b-sides, \"Out of This World\" e \"Maybe Someday\" nel gennaio 2000."}
{"id": "396049", "revid": "228587", "url": "https://it.wikipedia.org/wiki?curid=396049", "title": "Nina e la maledizione del Serpente Piumato", "text": "Nina e la maledizione del Serpente Piumato \u00e8 un romanzo per ragazzi della scrittrice veneziana Moony Witcher, terzo volume della serie \"La bambina della Sesta Luna\" pubblicato il 22 settembre 2004.\nTrama.\nMentre si avvicina il Capodanno, Jos\u00e9 informa Nina di aver trovato un documento alla Biblioteca Marciana, dal quale si scopre che LSL ha fatto un patto di sangue secoli prima per potersi trasformare in serpente. Intanto, Karkon attiva gli Alchitarocchi Maligni, ignaro che Nina possegga quelli Benigni per contrastarlo, e, mentre i bambini non sono a Villa Espasia, attacca Jos\u00e9, impedendogli di parlare e muoversi. Ferito e avvolto in una pellicola viola velenosa, il professore viene abbandonato in un corridoio poco frequentato di Villa Espasia e, pur accorgendosi della sua assenza, nessuno pensa che gli sia successo qualcosa di grave e Nina, Cesco, Roxy, Fiore e Dodo partono con lo Jambir per il Messico: qui, Nina viene rapita da LSL, che si rivela essere Kukulcan, il Serpente Piumato adorato dai Maya, mentre i suoi amici vengono attaccati da Tupac, uno degli androidi di Karkon. Un attimo prima che la piccola alchimista sia sacrificata dal Serpente Piumato, viene salvata da Yum Kax, dio Giaguaro e signore delle Foreste, ma il Serpente le lancia una maledizione: quando lo guarder\u00e0 negli occhi una seconda volta, morir\u00e0. I cinque bambini tornano nel presente, dove trovano Jos\u00e9 e lo curano, portandolo nell'Acqueo Profundis; il professore, per\u00f2, comincia a dimostrarsi troppo curioso di scoprire che cosa sta facendo Nina. Quest'ultima entra di nascosto a palazzo Ca' d'Oro per sbloccare il Terzo Arcano, ma scopre che la stufa in cui \u00e8 imprigionato \u00e8 stata spostata nella stanza della Voce della Persuasione; riesce, comunque, a vincere le tentazioni del monaco e liberare Humus, la terra, l'Anima Incantata dell'Universo, il cui simbolo, un pezzo di carbone, viene assorbito dal Taldom Lux.\nPoco dopo, gli amici di Nina vengono sospesi da scuola, accusati di praticare la magia. Seguendo le indicazioni del Systema Magicum Universi, un libro parlante, Nina li incarica di realizzare per l'imminente Carnevale cento bambole di cera identiche a lei: Karkon, infatti, intende utilizzare un Alchitarocco Maligno per rapirla e portarla dal Serpente Piumato per ucciderla con il secondo sguardo. Grazie all'inganno di Nina, l'Alchitarocco rapisce una bambola, che, essendo piena di gas ustionante, genera una grande esplosione sull'Isola Clemente non appena il Serpente Piumato vi posa lo sguardo."}
{"id": "396053", "revid": "228587", "url": "https://it.wikipedia.org/wiki?curid=396053", "title": "Roots", "text": "Roots (\"radici\" in lingua inglese) pu\u00f2 riferirsi a:"}
{"id": "396055", "revid": "436907", "url": "https://it.wikipedia.org/wiki?curid=396055", "title": "L'amico degli amici", "text": "L'amico degli amici, \u00e8 il terzo album in studio del rapper italiano Turi, pubblicato nel 2004.\nDescrizione.\nIl lavoro dell'artista si basa su strumentali e rime dello stesso, arricchite dalla presenza di artisti come Kaos, della scena romana come Danno e dell'hip hop calabrese come Kiave ed L-Mare. Delle quindici tracce, le basi di \"Nuove prove\" e della bonus track \"Niente di nuovo 2002\" sono state realizzate da Impro. Inoltre della traccia Cosa Vuoi Da Me \u00e8 stato realizzato un video."}
{"id": "396056", "revid": "47767", "url": "https://it.wikipedia.org/wiki?curid=396056", "title": "Fiero", "text": "Origine e diffusione.\nPu\u00f2 sia continuare un soprannome medioevale derivato da \"fiero\" (\"coraggioso\", \"audace\"), oppure risultare dall'abbreviazione di nomi come Cafiero o Alfiero.\nNome di scarsa diffusione, distribuito al Nord ed al Centro Italia, in particolare in Toscana.\nOnomastico.\nPoich\u00e9 il nome \u00e8 adespota, ossia privo di santo patrono, l'onomastico pu\u00f2 essere festeggiato il 1\u00ba novembre per la festa di Ognissanti."}
{"id": "396058", "revid": "110157", "url": "https://it.wikipedia.org/wiki?curid=396058", "title": "Fulberto", "text": "Origine e diffusione.\nDeriva dal nome germanico, di tradizione francone, \"Fulbert\" o \"Volbrecht\": esso \u00e8 composto da \"folk\" o \"fulca\" (\"gente\", \"popolo in armi\") e \"beraht\" o \"berhta\" (\"brillante\", \"famoso\", \"illustre\"), con il possibile significato complessivo di \"illustre nel suo popolo\", \"che brilla nel suo popolo\". Entrambi sono elementi ben attestati nell'onomastica germanica: il primo si ritrova anche in Folco e Fulceri, il secondo, frequentissimo, si trova ad esempio in Alberto, Roberto, Bertoldo, Guiberto e via dicendo. Va precisato, altres\u00ec, che il primo elemento potrebbe anche essere ricondotto a \"filu\" (\"molto\"), il che renderebbe questo nome sostanzialmente una variante di Filiberto.\nIl nome, nell'italiano moderno, ha sapore antiquato ed \u00e8 usato raramente; la maggioranza delle occorrenze sono nel Nord e Centro Italia, specie in Toscana ed Emilia-Romagna.\nOnomastico.\nL'onomastico ricorre il 10 aprile in memoria di san Fulberto, vescovo di Chartres."}
{"id": "396062", "revid": "23390", "url": "https://it.wikipedia.org/wiki?curid=396062", "title": "Spinola", "text": "La famiglia Sp\u00ecnola \u00e8 una delle pi\u00f9 antiche e importanti famiglie genovesi. &lt;br&gt;Insieme agli Imperiale, ai Doria, ai Fieschi di Lavagna, ai Negrone, ai Grimaldi e ai Cattaneo della Volta fu una delle famiglie che contrassegnarono la vita politica della Repubblica di Genova. \nNel Medioevo gli Spinola, insieme ai Doria e ai Negrone rappresentavano la nuova nobilt\u00e0 borghese di parte ghibellina, contrapposta alle famiglie Fieschi di Lavagna e ai Grimaldi, di nobilt\u00e0 feudale e guelfa.\nOrigini.\nLa famiglia, che fond\u00f2 la propria ricchezza sulla mercatura (ovvero il traffico delle merci), la finanza e l'acquisizione di terre, trae origine da Guido e Oberto figli di Guido e nipoti di Belo Bozumi; circa l'origine del nome Angelo Maria Scorza riporta nel suo \"Le famiglie nobili genovesi\" tre versioni principali:\nNel 1528 gli Spinola formarono il primo Albergo.\nAlbergo Spinola.\nCon la riforma voluta da Andrea Doria nel 1528, gli Spinola andarono a formare I'albergo cittadino. Di seguito le famiglie che erano ascritte all'albergo Spinola:\nFeudi.\nIl patrimonio familiare degli Spinola and\u00f2 nei secoli non solo arricchendosi di terre e propriet\u00e0 private, ma anche di feudi concessi da imperatori e sovrani, diffusi nelle Langhe e lungo l'Appennino ligure. Alcuni di essi furono sovrani fino al 1797.\nSi ricordano:\nRamo di San Pietro.\nDiramazione della famiglia Spinola, ramo di san Luca.\nGio. Maria Spinola aveva sposato nel 1571 Pellina Lercari, figlia del doge di Genova Gio. Battista avendo poi in eredit\u00e0 una cospicua fortuna.\nIl figlio Giovanni Battista (1575-1625) nel 1616 acquist\u00f2 il ducato di San Pietro in Galatina per 92.000 ducati oltre a Soleto e Borgagne nel Salento. Il quartogenito di Gio. Battista, Gio. Filippo (1610-1660), sposando nel 1650 la nipote (figlia della sorella Pellina) Veronica Spinola, eredit\u00f2 il titolo di principe di Molfetta acquistato dal suocero Luca Spinola per 170.000 ducati. Dal primogenito di Gio. Filippo, Francesco Maria (1659-1727) III duca di San Pietro e principe di Molfetta, titoli e propriet\u00e0 passano al figlio Gio. Filippo (1677-1753) e poi in successione ai tre nipoti Francesco Maria (1712-1754), Gio. Giuseppe (1714-1784) ed infine Maria Teresa che lo porter\u00e0 alla famiglia milanese Gallarati Scotti avendo sposato nel 1741 Gio. Battista Gallarati Scotti.\nRamo dei Paesi Bassi.\nDiramazione della famiglia Spinola, ramo di San Luca, che nei secoli acquis\u00ec i seguenti titoli:\nPrincipe di Vergagne (Vergano Novarese), Principe del Sacro Romano Impero (1677), Principe, Marchese di Monjardin, Grande di Spagna di prima classe (1708, dignit\u00e0 appoggiata sul marchesato di Monjardin), Signore di Dertonne, Signore di Rethy (terra ceduta nel 1660 dal Duca Carlo Eugenio d'Arenberg), Signore di Bois-de-Lessines (terra ereditata nel 1720 dai de Cottrel). Il ramo si estinse nel 1738 nella famiglia Mancini."}
{"id": "396064", "revid": "47767", "url": "https://it.wikipedia.org/wiki?curid=396064", "title": "Fioravante", "text": "Origine e diffusione.\nDi tradizione letteraria, si tratta di un'italianizzazione del nome francese \"Floovent\" (attraverso il provenzale \"Floriven\"), dal significato molto incerto e ampiamente dibattuto.\nSi pensa spesso, innanzitutto, che questo nome possa derivare dalla radice \"fiore\" ma, considerando l'originale \"Floovent\", pare che si tratti di una semplice paretimologia, per quanto suffragata dalla letteratura italiana stessa. Nel suo \"I Reali di Francia\", ad esempio, Andrea da Barberino interpreta Fioravante nel senso di \"che questo fiore vada innanzi\", alludendo alla promessa di un futuro da re di Francia e non solo per il suo personaggio. Al di l\u00e0 della letteratura, inoltre, vi \u00e8 anche chi accosta questo nome al francese \"Fleurent\" o \"Florent\", ossia l'italiano Fiorente o Fiorenzo.\nUn'ipotesi molto interessante, invece, fa derivare \"Floovent\" dal nome germanico \"Chlodovic\" (l'italiano Clodoveo) o, in maniera altrettanto probabile, da un suo presunto patronimico in \"Chlodoving\", dal significato di \"discendente o figlio di Clodoveo\" (in riferimento a Clodoveo I, ritenuto il fondatore della dinastia dei Merovingi). Nei testi merovingi, a tal proposito, va osservato che Clodoveo (\"Clovis\" o, in francese antico, \"Cloovis\") era anche noto come \"Floovis\" secondo una regola comune dell'antica lingua dei Franchi, che vede il passaggio della fricativa \"-ch-\" nella consonante \"-f-\" (esempi simili sono \"Chlodobertus/Flodobertus\", \"Chlodo\u00efnus/Flodo\u00efnus\", \"Chlodulfus/Flodulfus\", etc); di qui, allora, si spiega la trasposizione di \"Chlodoving\" in \"Flodovinc\" e, successivamente, in \"Floovenc\" o \"Floovent\", secondo una pronuncia tipica della lingua francese.\nC'\u00e8 chi obietta, tuttavia, che \"Floovent\" potrebbe anche essere un nome di fantasia, inventato a tavolino per l'omonimo personaggio letterario, secondo un'usanza apparentemente comune nella letteratura cavalleresca di epoca medievale.\nStoricamente, ad ogni modo, il nome Fioravante si diffuse in epoca pre-moderna proprio grazie alla letteratura cavalleresca del Medioevo, in particolar modo grazie all'epica francese da un lato e all'opera di Andrea da Barberino \"I Reali di Francia\" dall'altro: ne \"I Reali di Francia\", in effetti, il racconto di Fioravante \u00e8 ispirato chiaramente alla \"chanson de Floovent\" della tradizione francese, una chanson de geste che risale alla fine del XII secolo - il personaggio di Fioravante, in effetti, \u00e8 semplicemente una ripresa italiana del francese \"Floovent\".\nOnomastico.\nTrattandosi di un nome adespota, (privo di santo patrono), l'onomastico pu\u00f2 essere celebrato solo il 1\u00ba novembre (festa di Tutti i Santi)."}
{"id": "396065", "revid": "1313191", "url": "https://it.wikipedia.org/wiki?curid=396065", "title": "Fieschi", "text": "La famiglia Fieschi \u00e8 stata una delle maggiori famiglie genovesi. Di antica origine, presero il nome dal capostipite \"Ugo Fliscus\", discendenti dei conti di Lavagna che avevano iniziato ad ingrandire i loro feudi all'interno della Marca Obertenga nell'XI secolo, i Fieschi furono una delle quattro famiglie di nobilt\u00e0 feudale pi\u00f9 importanti della Repubblica di Genova, guelfi come lo erano i Grimaldi, mentre ghibellini erano gli Spinola e i D'Oria.\nOriginari dell'entroterra di Levante, avevano il loro centro feudale nella zona della val Fontanabuona. Qui era il centro del loro potere; infatti venne eretta la Basilica dei Fieschi a Cogorno alla met\u00e0 del XIII secolo.\nI Fieschi furono protagonisti di una espansione territoriale tra XII e XIII secolo nella Liguria di Levante che li port\u00f2 a un aperto scontro con il Comune di Genova.\nArricchitasi con la mercatura, la finanza e l'acquisto di terre, questa famiglia si divise in numerosi rami. Il ramo pi\u00f9 importante fu quello detto di Torriglia; questo e quello detto di Savignone discendevano da due fratelli di Innocenzo IV e perci\u00f2 si erano formati sin dal XIII secolo.\nI Fieschi furono tradizionalmente di parte Guelfa, legati con un filo diretto al papato, tanto da riuscire a confermare anche due pontefici provenienti da essa, Innocenzo IV e Adriano V, famosi antagonisti della parte ghibellino-imperiale di Federico II di Svevia. \n&lt;br&gt;Con la morte di Federico II, si assistette a un mutamento dell\u2019assetto politico e istituzionale genovese, che port\u00f2 i Fieschi ad alterne vicende e scontri con il Comune e con le maggiori famiglie genovesi, fino allo scontro finale e all\u2019accordo di pace del 1276.\nLa famiglia diede anche alla chiesa oltre a centinaia di prelati, ben 72 cardinali, mentre nella repubblica di Genova vi furono numerosi ambasciatori, generali e ammiragli appartenenti alla famiglia.\nCome in ogni altra famiglia nobiliare, anche la politica matrimoniale della famiglia Fieschi destin\u00f2 uomini e donne a stringere legami all\u2019interno e all\u2019esterno del comune di Genova, con alleanze variabili a seconda delle scelte del consorzio in campo politico.\nIl ruolo dei Fieschi nella formazione del tessuto edilizio medioevale della citt\u00e0.\nLa sistemazione della citt\u00e0 medievale era strutturata in base alla disposizione dei vari abitati dei clan familiari che si organizzavano in vari centri di potere, spesso in lotta tra di loro.\nIn questa collocazione strategico-urbana i Fieschi concentrarono i loro palazzi a cominciare dalla zona di Sarzano procedendo verso Levante. Altri palazzi fliscani, inizialmente posti nella zona di Serravalle (tra San Matteo e San Lorenzo) vennero ceduti, come quelli presso il borghetto della famiglia D'Oria di San Matteo che vennero in parte venduti al Comune per edificarvi il Palazzo Ducale di Genova.\nSoprattutto nella iniziale formazione del Sestiere di Portoria e della vicina parte di San Vincenzo sul Bisagno assume importanza il ruolo dei Fieschi.\nL'antica chiesa di Santo Stefano in Genova era a loro legata, e fu questa che come parrocchia dai secoli XII-XIII sistem\u00f2 il tessuto urbanistico della valletta del torrente Rivotorbido chiamando dalle vallate della val Fontanabuona molti artigiani della Lana (da cui il nome di Borgo Lanaiuoli) per la via che costituiva l'asse di questo abitato. La concentrazione dei loro palazzi era poco oltre, in Carignano, presso la trecentesca chiesa di Santa Maria in Via Lata.\nSanta Maria in Via Lata venne eretta dal 1336, per lascito testamentario del cardinale Luca Fieschi, accanto alle case della loro famiglia. Al loro patrocinio \u00e8 legata anche la fondazione della vicina Santa Maria dei Servi, allora nella omonima via, nella valletta del Rivotorbido in Borgo Lanaiuoli.\nImportante era soprattutto il loro grande palazzo accanto alla chiesa di Via Lata, splendida costruzione che nel 1502 aveva ospitato Luigi XII di Francia.\nIl ruolo dei Fieschi nella vita politica cittadina.\nIntervennero sempre nelle questioni interne della citt\u00e0, come nelle lotte tra fazioni, sempre dalla parte guelfa, pur nel complesso gioco delle alleanze, ad esempio collegandosi ai ghibellini D'Oria tramite il matrimonio organizzato da Branca D'Oria tra il figlio di quest'ultimo, Bernab\u00f2, ed Eleonora Fieschi od agli ancora pi\u00f9 ghibellini Duchi di Milano con il matrimonio tra Luchino Visconti e Isabella Fieschi, concluso con l'avventurosa fuga della moglie e la morte del marito. Legato al loro casato era in genere il vescovo genovese, il cui palazzo, l'edificio che era stato a suo tempo il castello di Sarzano, dominava le loro case minori attorno all'attuale vico Vegetti.\nLe politiche matrimoniali.\nLe politiche matrimoniali furono un loro punto di forza. Le famiglie con cui si collegano sono tradizionalmente i Doria o i Malaspina, a seconda dei vari interessi. Relativamente agli usi del clan familiare le donne mantengono un certo ruolo, sono spesso amministratrici o procuratrici nei vari affari immobiliari, vendite e cessioni di beni, di diritti, ecc.\nDei matrimoni, i pi\u00f9 noti sono due, che legano i Fieschi ai Doria e ai Visconti. Il primo fu il matrimonio tra Bernab\u00f2 Doria ed Eleonora (o Eliana) Fieschi, figlia di Federico Fieschi e nipote del cardinale Ottobono Fieschi (poi papa Adriano V), organizzato da Branca D'Oria, padre dello sposo, subito dopo il suo famoso delitto ai danni del suocero Michele Zanche, episodio cantato dalla Divina Commedia.\nBranca lasciata la Sardegna era dal 2 settembre 1275 al Borghetto di San Matteo, da tutti rispettato per le ricchezze raggiunte; i Fieschi, maggior famiglia guelfa, davano in sposa al suo primogenito Bernab\u00f2 Eleonora. Il matrimonio, frutto dell'accurata diplomazia di Branca, permetteva a questi un utile contatto con la parte guelfa onde poter meglio esporre alcune sue richieste presso il pontefice.\nL'altro \u00e8 il matrimonio tra Isabella Fieschi e Luchino Visconti, che prende la nobile genovese in terze nozze. Dopo la fuga da Milano di Isabella e la morte improvvisa di Luchino, la nobildonna Fieschi torna a Genova e poi nei suoi feudi con il figlio Luchinetto, costretta a dirlo nato non da Luchino ma dal suo amore illegittimo con Galeazzo II Visconti (figlio di Stefano Visconti e di Valentina Doria), per la presa del potere in Milano da parte dei tre cugini.\nUn altro legame dei Fieschi \u00e8 stato con i Savoia con il matrimonio, nel 1251, di Beatrice con l'erede Tommaso.\nI Fieschi nel XIV secolo.\nI Fieschi nel XIV secolo, all'epoca dei dogati popolari di Simone Boccanegra, tendono a ritirarsi nei loro feudi appenninici, loro vero e proprio punto di forza pi\u00f9 che le pratiche della mercatura o del commercio in denaro; evitano cos\u00ec di logorarsi nelle lotte tra le fazioni e possono ripresentarsi nel secolo successivo come clan familiare che si \u00e8 conservato ancora integro in tutte le sue forze pur mantenendo la struttura interna tipiche della vecchia nobilt\u00e0 terriera dei secoli XII e XIII.\nDal 1343 fino al 1437, eccettuata una parentesi di sei anni, i vescovi della famiglia Fieschi ebbero la cattedra vescovile di Vercelli, con il relativo principato ecclesiastico. Nel 1394 il Vescovo di Vercelli, Lodovico Fieschi, ottenne che Masserano, assieme a Crevacuore (e, fino al 1399, Moncrivello), venisse infeudata a suo fratello Antonio da papa Bonifacio IX. I suoi discendenti (che nel 1517 assunsero il cognome di Ferrero-Fieschi a seguito dell'adozione di Filiberto Ferrero) tennero fino al 1767 tale feudo pontificio, di fatto un'entit\u00e0 statale indipendente (\"Principato di Masserano e Marchesato di Crevacuore\"). Per un breve periodo, tra il 1566 e il 1588, i Ferrero-Fieschi furono anche marchesi di Romagnano, feudo ereditato dai Borromeo con i quali erano imparentati.\nI Fieschi nel XV secolo.\nNel XV secolo i Fieschi allargarono l'orizzonte dei loro interessi soprattutto ad opera di Gian Luigi \"il Vecchio\" (1441-1508). Avversario degli Sforza, contese al Ducato di Milano i possedimenti in Liguria, lottando per la conquista della Riviera ligure. Al tempo del doge Battista Fregoso (1478-1483) combatt\u00e9 in qualit\u00e0 di ammiraglio contro gli Aragonesi. Filofrancese, favor\u00ec tuttavia il passaggio di Genova sotto la sfera di influenza francese: un sollevamento popolare lo scacci\u00f2 tuttavia dai suoi possessi liguri (20 luglio 1506). Pot\u00e9 rientrare successivamente a Genova con l'aiuto dei Francesi, e svolse ancora attivit\u00e0 politica filofrancese.\nI Fieschi nel XVI secolo.\nIn questo periodo la storia della famiglia subisce una disastrosa interruzione a causa della congiura di Giovanni Luigi Fieschi (vedi nota a lato).\nNella spartizione gentilizia del territorio urbano, la zona di Carignano, loro tradizionale centro di potere, divenne da allora sede dei palazzi della famiglia Sauli. Tra i feudi confiscati fu quello di Montoggio, attaccato dalle milizie genovesi subito dopo la congiura e concesso ai D'Oria della famiglia di Andrea.\nI Fieschi sopravvissero da allora in tono minore. La discendenza dei Flisch di Scheid e Rothenbrunnen del Canton Grigioni di un Arrigo Fieschi e piuttosto una leggenda; conformemente a ci\u00f2 lui lasci\u00f2 le patrie terre per rifugiarsi nel libero stato delle Tre Leghe e stabilirsi a Fontanarossa (Rothenbrunnen) dove germanizz\u00f2 il suo appellativo in Raget Flisch ed ebbe numerosa discendenza. Secondo il scritto \"I Flisch di Scheid e Rothenbrunnen\" sono di origine Walser.\nI Fieschi dopo il Cinquecento.\nIn tono minore la famiglia sopravvive, sempre grazie all'eredit\u00e0 rimasta nell'entroterra appenninico. Tra gli ultimi possessi rimasti ebbero i feudi imperiali di Savignone e di Croce Fieschi. Tali feudi, riconosciuti immediati, furono sovrani e governati come tali fino alla loro abolizione nel 1797.\nAncora oggi ha sede a Genova un'associazione L\u2019Opera Pia Conservatorio Fieschi che nasce nel 1762, alla morte del Conte Domenico Fieschi, suo fondatore. Essa ha avuto, nei secoli,grande importanza per le svariate attivit\u00e0 filantropiche e gli interventi a favore delle giovani bisognose, collocandosi fra le prime della Liguria per magnitudine patrimoniale. \u00c8 stata anche istituita nel 2006 una collana di studi incentrata sulla famiglia Fieschi.\nI Fieschi nella letteratura.\nLa famiglia compare nella celebre Divina Commedia, pi\u00f9 precisamente nel canto XIX del Purgatorio, ove vediamo uno dei pi\u00f9 importanti esponenti della famiglia, Adriano V, vi troviamo inoltre la nipote di quest'ultimo, Alagia, molto stimata e conosciuta dal poeta stesso.\nMarchesato di Savignone, Casella, Frasinello, Chiappe e Senarega.\nCon la divisione ereditaria del 16 aprile 1678 venne dato a Gerolamo Fieschi. Tale importante possesso controllava la \"strada del sale\" altrimenti conosciuta come \"strada dei feudi imperiali\" che da Genova saliva nella Valle del Curone nell'Oltrep\u00f2 e da l\u00ec in Lombardia. Nel 1685 sono acquisite le ville di Frasinello, Chiappe e Senarega, mantenendo con l'altra linea familiare la signoria su Mongiardino. Il feudo fu oggetto di dispute nella met\u00e0 del XVIII secolo, quando Genova, proprietaria dal 1581 per una minima quota, tent\u00f2 di acquistare l'intero feudo. Nel 1748 il principe Gi\u00f2 Andrea IV Doria-Landi, acquist\u00f2 da un erede Fieschi una quota sul feudo ed entr\u00f2 in trattative per la sua cessione con la Repubblica di Genova, desiderosa di acquisire il pieno controllo del marchesato. Il 21 luglio 1748 viene stipulato l'atto di cessione tra il Doria e Genova per la porzione di alcune terre, il castello e la giurisdizione con l'assenso imperiale. Allarmati per questa progressiva ingerenza genovese, i marchesi Ettore, Niccol\u00f2 e Gerolamo Fieschi, consignori delle restanti quote feudali, si opposero a tale vendita, proponendo allo stesso imperatore il diritto di avocazione pro-quota. Il 20 giugno 1750 gli eredi Fieschi riuscirono cos\u00ec a riscattare la quota ceduta a Genova, confinandola a mantenere la propria quota marginale che possedeva in origine, senza avere alcun effettivo potere di influenza gestionale del feudo.\nGerolamo II, regnante dal 1733 al 1784, celibe e privo di eredi diretti, nomina suo erede universale il parente Agostino Innocenzi, marchese della Croce dei Fieschi che riunifica i due feudi (1785).\nMarchesato della Croce dei Fieschi.\nIl feudo appartenne alla famiglia dal 1250, confermandone lo status immediato di feudo imperiale, riconfermato con le investiture del 1495 e 1548. Nel 1678 Innocenzo Fieschi divise l'eredit\u00e0 paterna con il fratello Gerolamo, tenendo per s\u00e9 il feudo di Croce con le varie pertinenze di Bastia e Vobbia, oltre la signoria comune di Mongiardino, ereditata dalla madre Tomasina Spinola.\nIl feudo fu amministrato successivamente da Lorenzo (1733) in comune con gli altri familiari e le famiglie De Ferrari e Morando. Da tale anno cominci\u00f2 ad essere conosciuto come \"Croce de' Fieschi o Crocefieschi\". Ultimo marchese sovrano fu Agostino Innocenzo fino al 1797, erede dal 1785 anche del marchesato di Savignone.\nTra gli ultimi eredi fu nella prima met\u00e0 dell'Ottocento Carlotta Fieschi, che sposando Nicol\u00f2 Crosa di Vergagni (ministro del Regno di Sardegna presso la Santa Sede) port\u00f2 a questi i beni di famiglia ancora tenuti, tra i quali i suoi possedimenti in Savignone. L'ultima discendente della famiglia, Maria Maddalena Fieschi, spos\u00f2 il conte Alessandro Negri di Sanfront, primo generale dei Carabinieri e senatore del Regno, che nel 1848 - nel corso della battaglia di Pastrengo - comand\u00f2 la carica dei tre squadroni di cavalleria che salv\u00f2 la vita del re Carlo Alberto. Dalla loro unione nacque una sola figlia, Marinetta Fieschi Negri di Sanfront, che spos\u00f2 il conte Alessandro Thellung di Courtelary."}
{"id": "396066", "revid": "1442080", "url": "https://it.wikipedia.org/wiki?curid=396066", "title": "Operazione Rhein\u00fcbung", "text": "L'Operazione Rhein\u00fcbung (in tedesco \"Unternehmen Rhein\u00fcbung\") \u00e8 stata un'operazione messa in atto dalla \"Kriegsmarine\" tedesca nell'Atlantico settentrionale tra il 18 maggio e il 1\u00ba giugno 1941, nell'ambito della cosiddetta \u00abbattaglia dell'Atlantico\u00bb della Seconda guerra mondiale. Secondo il piano originale, l'operazione doveva consistere in un \"raid\" contro i convogli navali alleati diretti nel Regno Unito da parte di una divisione navale tedesca composta da due unit\u00e0 recentemente entrate in servizio con la Kriegsmarine, la nave da battaglia \"Bismarck\" (comandante Ernst Lindemann) e l'incrociatore pesante \"Prinz Eugen\" (comandante Helmut Brinkmann), sotto il comando del viceammiraglio G\u00fcnther L\u00fctjens.\nSalpate il 18 maggio 1941, le unit\u00e0 tedesche si diressero verso nord al fine di entrare in Atlantico attraverso lo stretto di Danimarca, mentre varie squadre navali della Royal Navy britannica si lanciavano al loro inseguimento; il 24 maggio le navi di L\u00fctjens affrontarono una formazione navale britannica guidata dal viceammiraglio Lancelot Holland nella battaglia dello stretto di Danimarca, durante la quale il grande incrociatore da battaglia britannico fu affondato. Danneggiata nello scontro, la \"Bismarck\" si separ\u00f2 dal \"Prinz Eugen\" e cerc\u00f2 di rientrare nel porto francese di Brest, mentre forti contingenti della Home Fleet dell'ammiraglio John Tovey e della Force H dell'ammiraglio James Somerville conversero sulla sua posizione.\nDopo vari tentativi di seminare i suoi inseguitori, nel tardo pomeriggio del 26 maggio la \"Bismarck\" fu gravemente danneggiata al timone da un attacco di velivoli decollati dalla portaerei britannica ; ormai incapace di governare, la nave da battaglia tedesca fu raggiunta dalle unit\u00e0 di Tovey e affondata alle 10:36 del 27 maggio, a circa dalla costa francese, con la perdita di uomini, mentre il \"Prinz Eugen\" riusc\u00ec a raggiungere indenne il porto di Brest, nella Francia, il 1\u00ba giugno seguente.\nLa battaglia dell'Atlantico.\nDurante entrambe le guerre mondiali, il Regno Unito dipese dalla sua marina mercantile per l'approvvigionamento di cibo e di altre materie essenziali, provenienti sia dagli Stati Uniti sia dai propri possedimenti coloniali. Per i trasporti navali lungo le rotte commerciali, disponeva di una flotta mercantile imponente che, al 3 settembre 1939, data della sua entrata in guerra, ammontava a circa di tonnellate di stazza lorda. Nello stesso periodo la Kriegsmarine, la cui strategia prevedeva teoricamente di contrastare tali collegamenti marittimi, disponeva di una flotta di superficie insufficiente, con sole due navi da battaglia e nessuna portaerei, mentre la Royal Navy britannica ne possedeva rispettivamente quindici e sei, e di una flotta sottomarina dotata di 56 U-Boot, un numero che il \"Befehlshaber der U-Boote\", l'ammiraglio Karl D\u00f6nitz, giudic\u00f2 assolutamente inadeguato per distruggere il traffico mercantile diretto in Gran Bretagna.\nGrandi sforzi furono compiuti dai britannici allo scopo di proteggere questi vitali collegamenti che, a dispetto delle enormi perdite patite quantificate in circa di tonnellate di naviglio mercantile affondato nel periodo tra il 1939 e il 1945, risultarono indispensabili anche agli altri paesi Alleati belligeranti in entrambe le guerre mondiali; l'importanza del mantenimento della sicurezza delle rotte fu riconosciuta non solo da Winston Churchill, Primo lord dell'ammiragliato fino all'11 maggio 1940 e successivamente Primo ministro per gran parte del conflitto, il quale, al termine della seconda guerra mondiale, riconobbe che l'offensiva degli U-Boot contro i collegamenti marittimi fu la minaccia nemica che gli caus\u00f2 i maggiori timori, ma anche dallo stesso Adolf Hitler che, a conflitto in corso, sostenne che gli U-Boot sarebbero stati \"l'arma decisiva\". La battaglia dell'Atlantico della prima guerra mondiale e quella della seconda videro confrontarsi le forze britanniche e tedesche, appoggiate dai loro alleati ed esercitarono una profonda influenza sull'esito delle guerre mondiali e sullo sviluppo di armi e tecniche di lotta subacquea e antisommergibile.\nAntefatti.\nNel maggio 1941, gli incrociatori da battaglia della Kriegsmarine \"Scharnhorst\" e \"Gneisenau\" e l'incrociatore pesante \"Admiral Hipper\" erano di base a Brest, sulla costa atlantica francese, e la loro presenza costituiva una seria minaccia alla navigazione dei convogli diretti in Gran Bretagna; nel periodo tra la fine di gennaio e la fine di marzo infatti, i primi due, al comando dell'allora contrammiraglio L\u00fctjens, avevano effettuato, dopo aver forzato il varco tra l'Islanda e le isole F\u00e6r \u00d8er, una riuscita crociera nell'Atlantico centrale, denominata \"operazione Berlin\", durante la quale avevano affondato 22 mercantili rientrando poi a Brest senza subire alcun danno. Queste vittorie si erano aggiunte a quelle conseguite dalla corazzata tascabile \"Admiral Scheer\" la quale, nella sua crociera durata circa cinque mesi, aveva affondato o catturato altri 17 mercantili, rientrando senza danni alla base di Bergen, in Norvegia. Per arginare la minaccia rappresentata dalle due grandi navi di superficie tedesche, l'Ammiragliato britannico dispose di bloccare il porto di Brest con navi appartenenti alla Home Fleet e alla Force H, le quali si alternarono in operazioni di pattugliamento posando anche un grande numero di mine; queste navi per\u00f2 vennero presto ritirate per essere destinate a compiti di scorta per i convogli truppe in viaggio per il Medio Oriente.\nLa flotta di superficie tedesca venne in seguito integrata da due potenti e moderne corazzate: la \"Bismarck\" e la \"Tirpitz\", la quale stava terminando le prove in mare nel Baltico e sarebbe stata operativa ai primi di luglio. L'entrata in servizio di queste navi suscit\u00f2 la viva preoccupazione di Churchill, il quale ebbe a commentare che, se le due grandi navi da battaglia fossero state impiegate congiuntamente, per la prima volta la Royal Navy si sarebbe trovata di fronte a due unit\u00e0 di potenza pari o superiore alle sue due unit\u00e0 pi\u00f9 moderne, le corazzate e . Tuttavia, mentre la prima nave tedesca venne assegnata, insieme all'incrociatore pesante \"Prinz Eugen\", a rinforzare la gi\u00e0 consistente forza navale presente a Brest, la seconda sarebbe stata successivamente inviata, dopo l'inizio dell'operazione Barbarossa, in Norvegia, con il duplice incarico di caccia ai convogli che transitavano per la rotta artica diretti in Unione Sovietica e con la funzione ulteriore di esercitare un ruolo di flotta in potenza (\"fleet in being\"). La situazione, nell'aprile del 1941, si presentava favorevole per la Germania, poich\u00e9 solo nei due mesi precedenti il tonnellaggio di naviglio mercantile affondato, per opera sia degli U-Boot sia delle navi corsare, aveva raggiunto la somma di oltre un milione di tonnellate, e il momento venne ritenuto idoneo per sferrare un'ulteriore offensiva: l'\"operazione Rhein\u00fcbung\" (\"esercitazione sul Reno\").\nPer affrontare questa nuova minaccia i britannici avevano stazionato a Scapa Flow le moderne navi da battaglia HMS \"King George V\" e HMS \"Prince of Wales\", oltre al famoso incrociatore da battaglia , per oltre venti anni la nave da guerra pi\u00f9 grande e prestigiosa della Royal Navy. Altrove, a Gibilterra, Halifax e in mare si trovavano gli incrociatori da battaglia e e le corazzate , , e : si trattava di navi potenti, armate con cannoni calibro 381 o 406\u00a0mm, ma sia gli incrociatori da battaglia sia le due corazzate della classe Nelson erano unit\u00e0 obsolete, lente e in alcuni casi insufficientemente corazzate. A esse si aggiungevano le portaerei e , dotate di aerei antiquati ed equipaggi ancora scarsamente addestrati. Incrociatori e pattuglie aeree provenienti da basi su entrambi i lati dell'Atlantico e alle Azzorre fornivano capacit\u00e0 di ricognizione alla flotta e uno strumento per la caccia ai sommergibili. Sempre in mare, o pronti a salpare, vi erano in quel momento undici convogli, compreso un trasporto truppe, il \"Britannic\", scortato dalla HMS \"Rodney\" diretta a Boston per urgenti lavori di manutenzione, e da quattro cacciatorpediniere della classe Tribal, \"Eskimo\", \"Tartar\", \"Mashona\" e \"Somali\".\nTeatro delle operazioni.\nIl teatro delle operazioni era vastissimo e corrispondeva a tutto l'Atlantico del Nord, al Mare del Nord e al Mare Glaciale Artico, delimitato a ovest dalla Groenlandia, a sud-est dalla costa atlantica europea, a nord dalla calotta polare, a est dalla Norvegia. Al centro della parte est si trovavano le Isole britanniche, dalle quali partivano i voli di ricognizione a lungo raggio della Royal Air Force e le varie unit\u00e0 della Royal Navy. All'epoca, gli Stati Uniti d'America non erano ancora entrati in guerra, e quindi le unit\u00e0 statunitensi che pattugliavano l'Atlantico si limitavano a prestare soccorso ai naufraghi delle navi silurate ed eventualmente a fornire informazioni alla Royal Navy. Comunque, gli Stati Uniti, nell'ottica di prepararsi alla guerra, avevano inviato un nucleo di piloti della US Navy Reserve in Gran Bretagna, con la motivazione ufficiale di addestrare i britannici al pilotaggio dei 200 idrovolanti Consolidated PBY Catalina acquistati con il Lend-Lease e consegnati al Royal Air Force Coastal Command, dei quali quelli gi\u00e0 operativi erano assegnati a due squadriglie che pattugliavano l'Atlantico; oltre a ci\u00f2, l'incarico degli istruttori statunitensi era anche quello di studiare le procedure operative del Commonwealth britannico e accumulare cos\u00ec esperienza operativa. A questa fornitura di aerei se ne aggiungeva una navale di 50 cacciatorpediniere vecchi ma veloci, dei quali 27 della classe Wickes, ceduti ai britannici e ai canadesi, che avevano iniziato anch'essi il pattugliamento e la scorta ai convogli, secondo l'accordo \"Destroyers-for-Bases-Deal\" (\"cacciatorpediniere in cambio di basi\") del 1940.\nEsistevano dei passaggi obbligati per accedere in Atlantico da parte tedesca; oltre al canale de La Manica, molto sorvegliato e stretto, nel quale era estremamente improbabile che la \"Bismarck\" potesse passare inosservata, vi era il cosiddetto \"GIUK gap\", cio\u00e8 l'insieme dei varchi tra Gran Bretagna e Groenlandia, comprendente tre varchi: quello tra Scozia e isole F\u00e6r \u00d8er, relativamente angusto e vicinissimo alle basi britanniche, quello tra le F\u00e6r \u00d8er e l'Islanda, ampio ma fortemente pattugliato da navi britanniche stanziate anche in Islanda, e lo stretto di Danimarca tra Islanda e Groenlandia, isole nominalmente danesi ma controllate dagli Alleati; sul fondo di quest'ultimo era inoltre stato posato uno sbarramento di mine a ridosso della costa islandese, e il pericolo era aumentato anche dai ghiacci, che nel periodo primaverile circondavano ancora la Groenlandia, rendendo il punto di passaggio ancora pi\u00f9 difficilmente percorribile.\nForze in campo.\nLe forze in campo coinvolte da parte alleata furono numerose, comprendendo anche la scorta di diversi convogli che in determinate fasi vennero stornate dal loro compito iniziale per partecipare alla caccia. Anche i tedeschi coinvolsero numerose unit\u00e0 logistiche e meteorologiche, oltre a vari sbarramenti di U-Boot. In tempi diversi comparvero anche due navi neutrali, una statunitense e una spagnola.\nPiani operativi.\nIl piano dell'operazione Rhein\u00fcbung prevedeva la partenza da Brest degli incrociatori da battaglia \"Scharnhost\" e \"Gneisenau\", con rotta a nord della Francia, per dirigersi nell'Atlantico centrale con l'incarico di attaccare i convogli diretti in Gran Bretagna mentre la \"Bismarck\" e il \"Prinz Eugen\", superato lo stretto di Danimarca, sarebbero sopraggiunte da nord creando una sorta di tenaglia, che avrebbe distolto le grandi unit\u00e0 britanniche dalla scorta ai convogli e consentito alla \"squadra di combattimento\", formata dai due incrociatori, di attaccarli mentre si trovavano indifesi. Le due squadre tedesche sarebbero state accompagnate da una flotta di appoggio: le petroliere \"Weissenburg\" e \"Heide\" avrebbero stazionato all'estremo nord, mentre verso la costa sud della Groenlandia si sarebbero disposte le petroliere \"Belchen\" e \"Lothringen\", le navi appoggio \"Gonzenheim\" e \"Kota Penang\", con altre due petroliere (\"Friedrich Breme\" ed \"Esso Hamburg\") e una nave logistica, la \"Egerland\", in prossimit\u00e0 delle Azzorre, che solo nel 1943 sarebbero divenute basi di velivoli di pattugliamento a lungo raggio alleati; salparono inoltre varie navi meteorologiche e la petroliera \"Wollin\" si riposizion\u00f2 a Bergen, nella Norvegia occupata, mentre i sommergibili avrebbero svolto compiti di ricognizione.\nUn limite all'attuabilit\u00e0 del piano era costituito dalla scarsa autonomia del \"Prinz Eugen\", di circa miglia alla velocit\u00e0 di 20 nodi, che scendevano per\u00f2 drasticamente in caso di percorsi ad alta velocit\u00e0; un altro problema era rappresentato dalla scelta da attuare sul percorso verso l'Atlantico, visto che tutti i varchi erano pattugliati da navi britanniche: le raccomandazioni iniziali del \"Gruppo navale nord\", sotto il cui comando operativo erano poste inizialmente le navi, erano di dirigere su Bergen dove rifornire al massimo le navi e poi passare per il varco Islanda-F\u00e6r \u00d8er, ma L\u00fctjens decise di rifornirsi pi\u00f9 a nord presso l'isola di Jan Mayen e passare per lo stretto di Danimarca, percorso pi\u00f9 lungo ma che riteneva meno pattugliato, anche se l'Islanda, occupata dal maggio 1940, ospitava una base navale alleata a Reykjav\u00edk e una aerea a Keflav\u00edk.\nL'inizio dell'operazione sub\u00ec gravi imprevisti e ritardi: immediatamente dopo l'approvazione del piano, avvenuta il 2 aprile 1941 dallo stato maggiore della Kriegsmarine, lo \"Scharnhost\" dovette essere sottoposto a urgenti lavori di riparazione alle caldaie che si sarebbero protratti fino a giugno; anche lo \"Gneisenau\", rimasto l'unico braccio meridionale della tenaglia, venne a mancare quando, il 6 aprile seguente, venne silurato da un aereo britannico del Royal Air Force Coastal Command che gli spezz\u00f2 un asse portaelica e allag\u00f2 due locali macchine, bloccando la nave per sei mesi. Il \"Prinz Eugen\", a sua volta, il 24 aprile urt\u00f2 una mina magnetica che non fece danni gravi ma obblig\u00f2 la nave a rimanere ferma per due settimane di lavori; il tempo che passava portava sempre pi\u00f9 nella stagione delle notti nordiche corte, che avrebbero diminuito per la squadra da battaglia le possibilit\u00e0 di passare inosservata per un numero rilevante di ore al giorno.\nIl \"Gro\u00dfadmiral\" Erich Raeder, comandante della Kriegsmarine, si incontr\u00f2 con L\u00fctjens per decidere se posticipare l'operazione, tenendo conto che ai primi di luglio anche la \"Tirpitz\" sarebbe stata pronta e avrebbe quindi potuto unirsi alla sua squadra; Raeder, tuttavia, ritenne che l'azione avrebbe dovuto procedere secondo i piani: la \"Bismarck\" avrebbe fatto da esca, con lo scopo di attirare le navi da battaglia britanniche lontano dai convogli che sarebbero stati contemporaneamente attaccati dal \"Prinz Eugen\", e Raeder dispose l'inizio dell'operazione per la fine del mese.\nLa squadra navale di L\u00fctjens, composta dalla \"Bismarck\", comandata dal capitano di vascello Ernst Lindemann, e dal \"Prinz Eugen\", comandato dal capitano di vascello Helmut Brinkmann, si trovava a Gotenhafen quando ricevette, il 5 maggio, la visita di Hitler, il quale non manc\u00f2 di esprimere la propria preoccupazione per la sortita di due sole navi con la prospettiva di trovarsi contro un preponderante numero di forze nemiche superiori; L\u00fctjens rispose che la potenza e la velocit\u00e0 della \"Bismarck\" le avrebbero consentito di affrontare le navi da battaglia britanniche una alla volta, ma espresse per\u00f2 la propria preoccupazione per gli attacchi degli aerosiluranti provenienti dalle portaerei, e, il 18 maggio, le due navi salparono alla volta della Norvegia.\nL'operazione.\nLa partenza e i primi avvistamenti.\nLe due navi tedesche salparono il 18 maggio 1941, entrambe dopo essere state sottoposte a un'operazione di camuffamento, con la verniciatura sia di onde a prua e a poppa sia di strisce bianche e nere lungo lo scafo, allo scopo di fuorviare i sommergibili, avanzando separate verso nord per poi riunirsi il giorno 20 per entrare nel Kattegat e proseguendo verso nord, transitando poi nello Skagerrak, lungo la costa svedese. La scorta lungo il primo tratto del percorso e attraverso gli stretti danesi fu garantita dai cacciatorpediniere \"Z16 Friedrich Eckoldt\" e \"Z23\" e dagli \"Sperrbrecher 13\" e \"31\", mentre durante il tragitto fino alle coste norvegesi le navi di L\u00fctjens furono accompagnate dal cacciatorpediniere \"Z10 Hans Lody\" e dai dragamine della 5\u00aa Flottiglia.\nNelle prime ore del 21 maggio il Secret Intelligence Service britannico, su segnalazione proveniente dal servizio informazioni del governo svedese, inform\u00f2 l'Ammiragliato che due grandi navi da guerra tedesche erano state avvistate nello stretto: l'incrociatore portaidrovolanti svedese , in missione di pattugliamento, aveva registrato il transito delle navi di L\u00fctjens, e il vicecapo del servizio segreto svedese, maggiore T\u00f6rnberg, pass\u00f2 l'informazione al colonnello Roscher Lund, addetto militare del governo norvegese in esilio a Londra, il quale la rifer\u00ec poi all'addetto navale britannico; l'identit\u00e0 delle due navi non era per\u00f2 ancora stata accertata. L'informazione lo stesso giorno ricevette conferma sia dalla resistenza norvegese, un cui membro di base a Kristiansand avvist\u00f2 le due navi e le segnal\u00f2 all'Ammiragliato britannico, sia da un aereo del Coastal Command, che avvist\u00f2 le due navi tedesche nei pressi di Bergen.\nLa mattina del 21 maggio la \"Bismarck\" e il \"Prinz Eugen\" entrarono nel fiordo di Bergen e la possibile sosta sorprese molti degli ufficiali delle due unit\u00e0 tedesche, in quanto la velocit\u00e0 era l'elemento primario per realizzare l'effetto sorpresa e per diminuire il pericolo di venire scoperti, unito al fatto che la Norvegia era facilmente raggiungibile dagli aerei da ricognizione britannici provenienti dalla Scozia; nonostante questo L\u00fctjens dette ordine alla \"Bismarck\" di attraccare nel fiordo di Grimstad e al \"Prinz Eugen\" nella baia di Kalvanes. Durante la sosta L\u00fctjens dette inoltre ordine di riverniciare lo scafo delle due navi con la pittura grigia, allo scopo di occultarne la vista attraverso la foschia ma, mentre il \"Prinz Eugen\" si riforn\u00ec di carburante, la \"Bismarck\" evit\u00f2 di farlo, nonostante ne avesse gi\u00e0 consumato circa tonnellate da quando era salpata, forse con l'intento di muoversi pi\u00f9 velocemente e di rifornirsi in mare da una nave cisterna, distante un solo giorno di navigazione.\nIl 22 maggio nel Korsfjord vennero avvistate nuovamente le due navi alle 13:15, da uno Spitfire da ricognizione britannico che fotograf\u00f2 la \"Bismarck\" da un'altezza di 7.620 metri e le informazioni vennero prontamente riferite all'Ammiragliato; poich\u00e9 il comandante del Coastal Command, maresciallo dell'aria sir Frederick Bowhill, volle far esaminare il materiale dal suo Stato maggiore, si perse ulteriore tempo perch\u00e9 le foto dovettero essere portate a Londra in modo avventuroso con lo stesso Spitfire che le aveva scattate, e fu solo all'alba del giorno dopo che arriv\u00f2 la conferma dell'avvistamento in base alla interpretazione fotografica. Nel frattempo, dopo che l'ammiraglio Tovey era giunto ad analoghe conclusioni, la squadra del contrammiraglio Lancelot Holland, costituita dallo HMS \"Hood\", comandato dal capitano di vascello Ralph Kerr, e dalla HMS \"Prince of Wales\", comandata dal capitano di vascello John Leach, insieme alla loro scorta di cacciatorpediniere, era in rotta per lo stretto di Danimarca, ritenuto il passaggio pi\u00f9 probabile per le unit\u00e0 di superficie tedesche, dove erano gi\u00e0 di pattuglia due incrociatori classe County, l', comandato dal capitano di vascello A.J.L. Phillips, e l', comandato dal capitano di vascello Robert Meyric Ellis e con a bordo il comandante della 1\u00aa divisione incrociatori, il contrammiraglio Frederic Wake-Walker; il dispositivo di sorveglianza era completato dagli incrociatori classe Town , comandato dal capitano di vascello Harold Drew, e , che incrociavano le acque tra l'Islanda e le isole F\u00e6r \u00d8er. A Scapa Flow, in attesa di salpare, si trovavano la nave ammiraglia HMS \"King George V\", comandata dal capitano di vascello Wilfrid Rupert Patterson e sulla quale si trovava l'ammiraglio della Flotta Sir John Tovey, comandante in capo della Home Fleet, e quattro incrociatori: i due incrociatori leggeri classe Arethusa \"Galatea\" e \"Aurora\", l'incrociatore classe Crown Colony e l'incrociatore classe Dido \"Hermione\", oltre a 7 cacciatorpediniere.\nUna volta avuta la definitiva conferma della presenza della squadra tedesca nelle acque norvegesi, diretta verso il mare del Nord, l'ammiraglio John Tovey salp\u00f2 con la corazzata HMS \"King George V\" insieme alla portaerei HMS \"Victorious\", comandata dal capitano di vascello H.C. Bowell, accompagnate dalla loro scorta, per unirsi alle navi gi\u00e0 in mare; nel frattempo l'incrociatore da battaglia HMS \"Repulse\", scortato dai cacciatorpediniere \"Assiniboine\", e \"Saguenay\", si diresse verso nord, raggiungendo la zona di operazioni il mattino del 23 maggio. La \"Victorious\" era per\u00f2 entrata in servizio soltanto il 14 maggio, pochi giorni prima, e imbarcava due scarne squadriglie \"operative\" della Fleet Air Arm composte da pochi piloti in servizio attivo e il resto da riservisti: l'800Z Squadron equipaggiato con Fairey Fulmar e l'825 Squadron comandato dal lieutenant commander (capitano di corvetta) Eugene Esmonde, con soli nove Fairey Swordfish Mk I; questi erano dei lenti biplani con tre uomini di equipaggio soprannominati \"stringbag\" (\"borse a rete\") per i tiranti che collegavano l'ala superiore con quella inferiore, ma che furono i protagonisti degli attacchi con siluri della FAA fino alla fine della guerra. In realt\u00e0 gli equipaggi degli \"Swordfish\" erano in addestramento e alcuni di loro si trovavano per la prima volta su una portaerei.\nLa sera del 23 maggio l'HMS \"Suffolk\" e l'HMS \"Norfolk\" avvistarono la \"Bismarck\" e il \"Prinz Eugen\" nei pressi delle coste della Groenlandia, all'ingresso dello stretto di Danimarca; l'avvistamento venne segnalato all'Ammiragliato ma, dopo alcune salve sparate dalla \"Bismarck\" verso il \"Suffolk\", venne dato ordine ai due incrociatori britannici, decisamente inferiori come armamento, di pedinare le due navi tedesche rimanendo fuori tiro. Le unit\u00e0 britanniche seguirono la squadra tedesca a una distanza di 16 miglia a poppa delle due navi tedesche e, mentre il radar del \"Suffolk\" gli consentiva di seguirle, le salve sparate dalla \"Bismarck\" avevano messo fuori uso il suo radar anteriore e L\u00fctjens dovette ordinare al \"Prinz Eugen\" di passare avanti; alle ore 22:00 il comandante tedesco ordin\u00f2 una virata di 180\u00b0 gradi, sperando di sorprendere gli inseguitori, ma grazie al radar i due incrociatori britannici riuscirono a dileguarsi e la squadra tedesca riprese la sua rotta verso sud; lo sganciamento del \"Suffolk\" e del \"Norfolk\" fece tuttavia perdere loro il contatto con le due navi tedesche, ma l'ultimo rapporto proveniente dal \"Suffolk\", inviato alle ore 24:00, fece ritenere al contrammiraglio Lancelot Holland che l'HMS \"Hood\" si trovasse ormai a sole 120 miglia dalla \"Bismarck\" e dal \"Prinz Eugen\".\nLa battaglia dello stretto di Danimarca.\nAlle ore 00:14 del 24 maggio Holland si diresse verso nord, ritenendo che la squadra tedesca stesse inseguendo i due incrociatori britannici, e ordin\u00f2 di ridurre la velocit\u00e0 da 30 a 25 nodi; due minuti dopo sulle navi della flotta britannica venne dato il segnale \"action stations\" (\"posti di combattimento\"), stimando che il contatto con il nemico sarebbe avvenuto intorno alle ore 01:40 nonostante nell'ultimo rapporto inviato dai due incrociatori dalla squadra di Wake-Walker fosse stato comunicato che, a causa di una tempesta di neve, il contatto radar era stato perduto; Holland dispose quindi che, se il nemico non fosse stato avvistato per le ore 02:10, lo \"Hood\" e la \"Prince of Wales\" che lo seguiva avrebbero fatto rotta verso sud in attesa di ristabilire il contatto, lasciando che fossero i cacciatorpediniere di scorta a proseguire la ricerca verso nord.\nIl \"Suffolk\" riprese il contatto radar con la squadra tedesca alle ore 02:47, fornendo la sua velocit\u00e0 e la sua rotta, e comunicando che essa aveva proseguito verso sud e che non sembrava avesse modificato la presunta intenzione di entrare in Atlantico; la squadra britannica aument\u00f2 la velocit\u00e0 a 28 nodi per recuperare il ritardo dovuto alla diversione verso nord; alle ore 03:40 inizi\u00f2 a rischiarare, facendo ritenere a Holland che un'ora dopo la visibilit\u00e0 sarebbe stata di circa 12 miglia e che sarebbe stato possibile lanciare l'aereo da ricognizione dalla \"Prince of Wales\", ma un imprevisto lo imped\u00ec: i serbatoi dell'aereo erano stati inondati di acqua di mare, rendendolo inservibile. Alle ore 05:35 lo \"Hood\" e la \"Prince of Wales\" avvistarono a prua le due navi tedesche, distanti circa 17 miglia, mentre queste avevano avvistato la squadra britannica 5 minuti prima: alle ore 05:40 il rilevamento consent\u00ec alle navi britanniche di andare in punteria, ma la loro posizione, quasi perpendicolare alla rotta della squadra tedesca, imped\u00ec loro di utilizzare le artiglierie poste a poppa.\nAlle ore 05:43 la \"Prince of Wales\" fu la prima ad aprire il fuoco, mancando il bersaglio e riscontrando che uno dei pezzi delle torri prodiere non funzionava; nell'immediatezza dello scontro Holland commise diversi errori: il primo fu quello di scambiare il \"Prinz Eugen\" per la \"Bismarck\", probabilmente a causa della sua posizione avanzata, e concentrando il fuoco iniziale su di esso invece che sulla corazzata, il secondo quello di evitare di esaudire la richiesta da parte del capitano Leach di servirsi del nuovo radar della \"Prince of Wales\", ritenendo in questo modo di evitare il rischio di un preciso rilevamento da parte tedesca, ma soprattutto si avvicin\u00f2 eccessivamente alla \"Bismarck\", considerando che, a minore distanza, lo \"Hood\", non sottoposto ad adeguati lavori di ammodernamento e dotato di una corazzatura di soli 9\u00a0cm, sarebbe stata meno esposto al pericolo di ricevere i pesanti proiettili a traiettoria curva provenienti dalla corazzata tedesca.\nLa \"Bismarck\" apr\u00ec il fuoco con tutte le sue artiglierie alle ore 05:55, seguita immediatamente dal \"Prinz Eugen\", concentrando il fuoco della prima salva sullo \"Hood\", che in forza del suo ruolo di nave ammiraglia navigava avanti alla \"Prince of Wales\", e, pochi minuti dopo, sulla corazzata britannica. Le prime due salve delle navi tedesche andarono a vuoto mentre, alla sesta salva, due proiettili da 356\u00a0mm esplosi dalla \"Prince of Wales\" colpirono la \"Bismarck\", danneggiando i depositi di carburante e provocandone l'inizio della perdita. Mentre Holland aveva iniziato ad accostare per utilizzare tutte le sue artiglierie, una granata proveniente dal \"Prinz Eugen\" colp\u00ec lo \"Hood\" al centro nave e, alle ore 06:00, un proiettile da 380\u00a0mm, esploso dalla quinta salva della \"Bismarck\", centr\u00f2 nuovamente l'incrociatore da battaglia britannico, penetrando nella santabarbara dei pezzi contraerei a centronave; l'esplosione di questa si propag\u00f2 alla riservetta dei cannoni da 381\u00a0mm facendo esplodere la nave che, spezzata in due parti, affond\u00f2 immediatamente con tutto l'equipaggio, tra cui lo stesso Lancelot Holland e il comandante Ralph Kerr: dei membri dell'equipaggio, solo 3 vennero successivamente tratti in salvo.\nL'affondamento dello \"Hood\" consent\u00ec alle due navi tedesche di concentrare il fuoco sull'altra unit\u00e0 britannica rimasta e, alle ore 06:02, un altro proiettile proveniente dalla \"Bismarck\" colp\u00ec la plancia della \"Prince of Wales\", uccidendo tutti gli ufficiali presenti con l'unica eccezione del comandante Leach, il quale rimase miracolosamente illeso; alle ore 06:09, dopo che la corazzata fu nuovamente colpita dalle salve della squadra tedesca, essa si nascose dietro una cortina fumogena. Il contrammiraglio Wake-Walker, divenuto comandante anziano della squadra, di concerto con il capitano Leach prese la decisione di non proseguire nel combattimento ma di mantenere il contatto in attesa dell'arrivo della Home Fleet, in quel momento distante circa 400 miglia; alle ore 06:13 la \"Prince of Wales\" si disimpegn\u00f2 per dirigersi il giorno successivo, ormai a corto di carburante, verso l'Islanda.\nMentre in Germania si festeggiava la vittoria, dopo il comunicato letto alla radio dal Ministro della propaganda Joseph Goebbels, il capitano Lindemann e il comandante di squadra, il viceammiraglio L\u00fctjens, si trovarono in disaccordo se proseguire o meno lo scontro con la corazzata britannica: il primo avrebbe voluto portarlo a termine ma il secondo intese seguire il programma originario, facendo rotta verso sud est, in direzione dell'Atlantico centrale, mentre il \"Prinz Eugen\" si stacc\u00f2 e fece rotta verso sud per rifornirsi in mare e proseguire la missione: una volta terminata l'operazione, tuttavia, una serie di avarie ai motori indussero il capitano Brinkmann a interrompere la scorreria e a fare rotta verso Brest. I danni subiti dalla \"Bismarck\" durante la battaglia indussero L\u00fctjens a rinunciare sia alla caccia ai convogli sia all'ipotesi alternativa di rientrare in Germania, a causa delle ingenti forze alla sua ricerca, e, alle ore 08:00, comunic\u00f2 a Berlino la sua intenzione di fare rotta verso Saint-Nazaire: era accaduto infatti che uno dei colpi provenienti dalla \"Prince of Wales\" aveva sfondato la prua a babordo, facendo imbarcare circa tonnellate d'acqua, che avevano fatto abbassare la prua di tre gradi, mentre un altro colpo aveva danneggiato una delle caldaie e le valvole di distribuzione del carburante, causando la perdita di circa tonnellate di combustibile che lasciavano una lunga scia sul mare e facendo abbassare la velocit\u00e0 della nave a 28 nodi.\nL'inseguimento.\nIl primo attacco aereo.\nI due incrociatori britannici \"Norfolk\" e \"Suffolk\" continuarono l'inseguimento della \"Bismarck\"; l'ammiraglio Tovey, in quel momento distante circa 320 miglia, grazie al radar del \"Suffolk\" apprese che la corazzata tedesca aveva preso la rotta sud ovest e che aveva ridotto la velocit\u00e0, e, nella tarda mattinata, le forze britanniche iniziarono a convergere verso l'Atlantico centrale: la \"King George V\" e la \"Prince of Wales\" si trovavano a circa 280 miglia di distanza dalla \"Bismarck\", la portaerei \"Victorious\" incrociava lungo la costa meridionale dell'Islanda a una distanza di circa 130 miglia e, mentre pi\u00f9 a sud avanzava la corazzata HMS \"Rodney\", comandata dal capitano di vascello Frederick Dalrymple-Hamilton, e alle corazzate HMS \"Ramillies\" e HMS \"Revenge\" veniva ordinato di sganciarsi dalla protezione dei convogli artici per unirsi alla caccia, la Force H, comandata dal viceammiraglio James Somerville con la portaerei HMS \"Ark Royal\", l'incrociatore da battaglia HMS \"Renown\" e l'incrociatore leggero HMS \"Sheffield\" scortati da 6 cacciatorpediniere, fu comandata di muovere da Gibilterra e di dirigersi a nord est per allargare la ricerca.\nAlle ore 14:40 l'ammiraglio Tovey diede ordine al comandante della 2\u00aa divisione incrociatori, il viceammiraglio Alban Curteis, di avanzare con la \"Victorious\", scortata dagli incrociatori leggeri \"Galatea\", \"Aurora\", \"Kenya\" e \"Hermione\", tenendosi a una distanza non inferiore alle 150 miglia dalla \"Bismarck\", allo scopo di consentire il decollo degli aerei nonostante sulla portaerei stessa fossero disponibili solo 9 Swordfish e 6 caccia Fulmar; l'inseguimento, nonostante le pessime condizioni atmosferiche e del mare, prosegu\u00ec per tutta la giornata con solo un breve cannoneggiamento da parte della \"Bismarck\" verso gli inseguitori, avvenuto tra le ore 18:00 e le ore 19:00, per distogliere l'attenzione dallo sganciamento del \"Prinz Eugen\" che si stava allontanando verso sud. Alle ore 22:00 Curteis ricevette un messaggio dal \"Suffolk\" che lo informava che la \"Bismarck\" si trovava a 120 miglia di distanza e quindi, a dispetto delle avverse condizioni atmosferiche, decise di lanciare un attacco aereo.\nAlle ore 23:27 fu ristabilito il contatto radar momentaneamente interrotto, mentre alle ore 23:30 la \"Bismarck\" venne avvistata dal cutter della Guardia Costiera statunitense \"Modoc\", in pattugliamento alla ricerca di naufraghi del convoglio HX-126, che la vide sbucare da un banco di nebbia; poco dopo comparvero gli aerosiluranti Swordfish provenienti dalla \"Victorious\", guidati dal radar di bordo ASV (Air-to-Surface Vessel) di Esmonde che rilev\u00f2 la nave alle 23:50. Dapprima gli aerosiluranti puntarono sul \"Norfolk\", avendolo scambiato per la \"Bismarck\", ma chiarito l'errore dalla nave con segnalazioni al proiettore si rimisero in rotta di attacco; gli aerei avvistarono poi il cutter statunitense e vi puntarono contro, accorgendosi subito dell'identit\u00e0 della nave ma perdendo cos\u00ec l'effetto sorpresa. Alle ore 00:10 del 25 maggio, avvistata finalmente la corazzata tedesca, iniziarono il primo attacco ma solo un siluro colp\u00ec la murata della \"Bismarck\", uccidendo un membro dell'equipaggio e ferendone altri cinque, senza tuttavia produrre danni apprezzabili, mentre alcune granate provenienti dal fuoco di sbarramento della corazzata, effettuato anche coi cannoni da 380\u00a0mm, caddero pericolosamente vicine al cutter, che venne addirittura puntato dalla \"Prince of Wales\", lanciata con i due incrociatori all'inseguimento e alla quale non era stata notificata la presenza del \"Modoc\" nell'area. Nonostante la scarsa esperienza degli equipaggi, in buona parte della riserva e ancora in addestramento, nessun aereo venne abbattuto, anche se alcuni rientrarono con danni gravi; due Fulmar mandati in ricognizione non rientrarono e caddero in mare, ma uno degli equipaggi venne ripescato da un cacciatorpediniere.\nLa Bismarck evade gli inseguitori.\nL'attacco aereo britannico non aveva causato danni rilevanti, ma L\u00fctjens ritenne che il giorno successivo altri attacchi si sarebbero ripetuti e decise quindi di far perdere le sue tracce: alle ore 03:00 ordin\u00f2 di virare a destra, facendo compiere un giro completo alla nave e portandosi cos\u00ec alle spalle dei due incrociatori che la inseguivano; la strategia ebbe successo e il \"Suffolk\", alle ore 05:00, trasmise all'Ammiragliato di avere perduto il contatto radar. Alle ore 06:54 L\u00fctjens, ritenendo che gli incrociatori britannici non avessero perso il contatto radar, trasmise al quartier generale della Kriegsmarine diversi messaggi informativi sulla situazione, messaggi che vennero intercettati dalle stazioni radio delle isole britanniche e consentendo loro di tracciare i dati di rilevamento.\nL'Ammiragliato trasmise a Tovey non la posizione stimata ma i rilevamenti direzionali grezzi, poich\u00e9 due dei cacciatorpediniere di scorta erano dotati di radiogoniometri e si riteneva che i dati grezzi avrebbero potuto essere meglio incrociati con i rilevamenti fatti sul posto per fornire una posizione pi\u00f9 attendibile rispetto a quella rilevata a grande distanza; l'Ammiragliato ignorava per\u00f2 che uno dei rilevatori era fuori uso e il caccia dotato dell'altro apparato, invece funzionante, aveva dovuto rientrare per rifornirsi in Islanda: pertanto i dati vennero calcolati indipendentemente ed erroneamente sulla \"King George V\", e di conseguenza Tovey, nonostante i messaggi provenienti dal \"Suffolk\" facessero pensare che la \"Bismarck\" stesse facendo rotta verso il golfo di Biscaglia, dedusse dai calcoli fatti che questa si stesse invece dirigendo tra l'Islanda e le Faer Oer.\nLa \"Victorious\" durante la notte lanci\u00f2 alcuni Fulmar per individuare la corazzata tedesca, ma la scarsa esperienza degli equipaggi anche in questo caso ebbe un peso rilevante e il comandante Bovell \"si ritenne fortunato di veder ritornare gli aerei sulla nave\"; comunque, dietro ordine di Tovey, alle 07:30 vennero lanciati sette Swordfish in ricognizione, sei dei quali rientrarono senza essere riusciti ad avvistare la \"Bismarck\" mentre il settimo venne dato per disperso: il suo nominativo era 5H e portava uno degli equipaggi migliori. Il giorno 25 pass\u00f2 senza che la corazzata tedesca fosse individuata e la scarsit\u00e0 di carburante della Home Fleet cominciava a fare temere a Tovey di dovere rinunciare all'inseguimento, ma, alle ore 10:30 del 26 maggio, un idrovolante Catalina di base a Lough Erne in Irlanda del Nord avvist\u00f2 la \"Bismarck\" a circa a 700 miglia da Brest e a sole 130 miglia di distanza dalla \"King George V\", e trasmise il messaggio \"avvistata corazzata a 240\u00b0, 5 miglia, rotta 150\u00b0; ci troviamo a 49,33\u00b0 nord e 21,47\u00b0 ovest, 26 maggio, 10:30\".\nLa ripresa del contatto.\nRicevuta la posizione della \"Bismarck\", Tovey calcol\u00f2 che essa sarebbe giunta nel porto di Brest la sera del 27 maggio e, visto l'abbandono della squadra da parte della \"Prince of Wales\" e della \"Repulse\" per rifornimento, la prima verso l'Islanda e la seconda verso Terranova, constat\u00f2 che gli restavano solo due unit\u00e0, la \"King George V\" e la \"Rodney\", che la raggiunse alle ore 18:00, e un solo giorno per tentare di intercettarla prima che raggiungesse la zona di copertura della Luftwaffe. A conforto di questa ipotesi arriv\u00f2 anche un messaggio da parte della Resistenza francese nella persona del tenente di vascello Jean Philippon, di servizio presso il comando combinato tedesco-francese del porto di Brest: all'epoca la Francia sconfitta aveva conservato, attraverso la Repubblica di Vichy, una certa indipendenza nominale su parte del territorio nazionale e nella zona occupata coesistevano a volte comandi misti, come a Brest, importante porto della Marine nationale in Atlantico. Philippon, udita una conversazione di servizio in cui un ufficiale tedesco ordinava a un suo collega di far mettere in pressione i rimorchiatori, veniva a sapere che la \"Bismarck\" era attesa in porto per mercoled\u00ec 28: immediatamente prepar\u00f2 un messaggio con un cifrario di emergenza e invece di farlo trasmettere per radio lo affid\u00f2 avventurosamente a uno sconosciuto che stava per prendere il treno per Parigi, pregandolo di consegnarlo a un certo indirizzo dicendogli che riguardava un bambino ammalato e che fosse questione di vita o di morte; il messaggio venne consegnato e inoltrato all'Ammiragliato britannico.\nIl comando navale tedesco del gruppo Ovest a Parigi inizi\u00f2 a predisporre le forze di scorta per la \"Bismarck\", pur non conoscendone la posizione che L\u00fctjens non aveva trasmesso; due navi di scorta vennero rifornite con nafta per otto giorni di navigazione e altri tre cacciatorpediniere si prepararono a scortare la nave attraverso il golfo di Biscaglia. Anche alcuni gruppi di U-Boot si disposero come barriere in alcune zone di transito per poter eventualmente colpire gli inseguitori, precisamente gli \"U-94, U-43, U-46, U-557, U-66\" e \"U-93\" a sud-est della Groenlandia e gli \"U-73, U-556, U-97, U-98, U-74, U-48\" e l'italiano \"Barbarigo\" nel golfo di Biscaglia. Dall'altro lato, altre forze andavano a rafforzare il blocco tra cui la corazzata , gemella della \"Rodney\", salpata da Freetown verso Gibilterra e il sommergibile in agguato nello stretto di Gibilterra e con la facolt\u00e0 di entrare anche in acque territoriali spagnole; invece i sommergibili britannici \"Sealion\", \"Seawolf\", \"Sturgeon\", \"Tigris\", \"Pandora\" e \"H44\" si disposero in agguato al largo del porto di Brest.\nDopo aver lanciato degli aerei verso Malta per rinforzarne le difese, la \"Ark Royal\" con la sua scorta si diresse verso nord e alle ore 04:00 del mattino del 23 maggio rimand\u00f2 indietro i suoi cacciatorpediniere di scorta perch\u00e9 potessero rifornirsi di carburante; la portaerei lanci\u00f2 anche in perlustrazione i suoi Swordfish all'alba, nonostante un mare talmente mosso che prua e poppa beccheggiavano di oltre 16 metri e con sbandate laterali di oltre 30\u00b0 che rischiavano di lanciare in mare i velivoli sul ponte; uno di loro, il 2H, avvist\u00f2 la \"Bismarck\" quasi contemporaneamente al Catalina Z/209 del Coastal Command, ma lo scambi\u00f2 per un incrociatore; poco dopo il 2F conferm\u00f2 invece l'avvistamento di una corazzata. Altri due aerei vennero lanciati in ricognizione mentre i primi 8 venivano recuperati, con uno di essi che si fracassava sul ponte senza danni all'equipaggio. Alle ore 12:00 le vedette della \"Bismarck\" avvistarono un aereo da ricognizione, segno della vicinanza di una portaerei nella zona: la Force H infatti stava sopraggiungendo e si trovava a sole 70 miglia dalla corazzata tedesca, anche se la \"Renown\" non era in grado di ingaggiare battaglia con la pi\u00f9 potente e meglio armata corazzata tedesca.\nL'incrociatore \"Sheffield\", distaccato dalla scorta della \"Ark Royal\" da Somerville, si era diretto verso nord con l'ordine di non attaccare la \"Bismarck\" ma di seguirla in attesa della Home Fleet; alle ore 14:50, mentre si trovava a circa 20 miglia di distanza dalla \"Bismarck\", sub\u00ec l'attacco di 14 Swordfish provenienti dalla \"Ark Royal\" che, scambiandolo per una nave tedesca, gli lanciarono contro i siluri senza tuttavia colpirlo grazie alle manovre del suo comandante, Charles Larcom, che diede anche ordine alle batterie contraeree di non aprire il fuoco una volta resosi conto che i velivoli si ponevano in posizione di attacco. Questo attacco rappresent\u00f2 comunque un bene per i britannici, in quanto dimostr\u00f2 che i detonatori magnetici utilizzati per l'innesco dei siluri erano difettosi ed esplodevano prematuramente, al solo contatto con l'acqua come avvenne per tre dei siluri lanciati, e pertanto i siluri degli aerei vennero riarmati per la seconda ondata con detonatori a percussione regolati alla profondit\u00e0 di 6,7 m; solo alcuni dei piloti si accorsero del palese errore di identificazione (lo \"Sheffield\" aveva due fumaioli mentre il \"Prinz Eugen\" e la \"Bismarck\" solo uno), e uno di loro segnal\u00f2 col proiettore alla nave \u00abScusi per l'aringa\u00bb, riferendosi al siluro che gli aveva lanciato. Nel frattempo la \"Rodney\", che aveva rimandato indietro i suoi cacciatorpediniere a rifornirsi, aveva raggiunto il gruppo da battaglia di Tovey che si trovava a 90 miglia dalla \"Bismarck\", ma con soli 22 nodi di velocit\u00e0 massima non aveva possibilit\u00e0 di raggiungerla.\nAlle ore 19:10 la \"Ark Royal\" lanci\u00f2 un secondo attacco con 15 Swordfish e, prima che gli aerei raggiungessero la \"Bismarck\", alle ore 19:48 sia la portaerei sia l'incrociatore da battaglia \"Renown\", senza alcun cacciatorpediniere di scorta, passarono vicino allo \"U-556\", comandato dal capitano di corvetta Herbert Wohlfarth: questi, che aveva esaurita la scorta di siluri contro il convoglio HX-126, non pot\u00e9 attaccarle, limitandosi a seguirle e a segnalare la loro posizione; Wolfhart scambi\u00f2 il \"Renown\" per la \"King George V\", che invece era decine di miglia a nord-nord-ovest della \"Bismarck\" e della sua stessa posizione. L'attacco degli Swordfish ebbe inizio alle ore 20:47 e, sotto il fuoco della contraerea tedesca, due siluri andarono a segno: il primo si infranse contro la murata della nave senza causare danni rilevanti ma il secondo colp\u00ec le eliche, distruggendo gli impianti di governo della nave e mettendo fuori uso i timoni che, colpiti mentre la nave stava virando, rimasero bloccati di 12\u00b0 a sinistra. Sul momento gli aviatori non comunicarono dei colpi a segno, sebbene due equipaggi ritennero di aver visto delle colonne d'acqua che annunciavano dei centri, e si allontanarono senza aver riportato perdite.\nLo \"Sheffield\" intanto era ancora a distanza di inseguimento radar e rilev\u00f2 che la nave inseguita prendeva rotta per 340\u00b0, verso la squadra di Tovey. La \"Bismarck\" rallent\u00f2 e i sommozzatori si recarono a poppa per tentare di riparare il danno, ma non riuscirono ad avvicinarsi ai macchinari a causa della grande quantit\u00e0 d'acqua che stava inondando i locali e che caus\u00f2 anche un lieve sbandamento della nave a sinistra, mentre Lindemann tentava di manovrare mandando avanti tutta una turbina e indietro tutta l'altra per tentare di mantenere la direzione, senza tuttavia riuscirvi; quando uno dei sommozzatori riusc\u00ec a raggiungere l'attacco del timone di dritta, constat\u00f2 che era bloccato irrimediabilmente, mentre le condizioni del mare rendevano impossibili le riparazioni fuori bordo, rendendo definitivamente ingovernabile la nave. Poco dopo un altro Swordfish rilev\u00f2 che la nave faceva rotta a nord e i britannici si resero conto che la nave girava in cerchio, tanto che lo \"Sheffield\" se la ritrov\u00f2 in rotta di avvicinamento e a distanza di tiro; la nave accost\u00f2 immediatamente facendo fumo di copertura ma le schegge dei colpi vicini fecero tre morti e nove feriti tra l'equipaggio e danneggiarono il radar. A quel punto la \"Bismarck\" era libera, ma dopo pochissimo i cacciatorpediniere di Vian raggiungevano lo \"Sheffield\" e vennero indirizzati sulla rotta presunta della corazzata.\nL'affondamento della \"Bismarck\".\nL'attacco dei cacciatorpediniere.\nL\u00fctjens tuttavia, dopo che l'attacco aereo era terminato, constatato che la nave non era pi\u00f9 manovrabile alle ore 24:00 trasmise via radio al quartier generale il seguente messaggio: \u00abLa nave non pu\u00f2 pi\u00f9 manovrare. Combattiamo fino all'ultima granata. Viva il F\u00fchrer\u00bb. Hitler due ore dopo rispose dal Berghof \u00abVi ringrazio a nome del popolo tedesco\u00bb e ancora in un fitto scambio di messaggi L\u00fctjens propose per il direttore di tiro della \"Bismarck\", capitano di fregata Schneider, la concessione della Croce di cavaliere, prontamente concessa. Ancora, dal quartier generale del Gruppo Ovest a Parigi arrivavano informazioni su possibili aiuti, come il fatto che tre rimorchiatori si stessero dirigendo verso la nave, insieme alla nave appoggio \"Ermland\" e che la Luftwaffe aveva approntato un gruppo consistente, 81 aerei, per voli di appoggio dopo l'alba, da guidare con segnali sulla lunghezza d'onda di 852 m e frequenza di 442 kHz. Contemporaneamente Tovey consider\u00f2 di fare rientrare la Home Fleet, ormai a corto di carburante, per lasciare alle unit\u00e0 sopraggiunte da Gibilterra il compito di affondare la \"Bismarck\", nonostante questa si trovasse ormai a sole 50 miglia di distanza, ma decise comunque di proseguire dando libert\u00e0 di manovra alla \"Rodney\".\nIl rallentamento della \"Bismarck\" favor\u00ec il successivo attacco portato dalla 4\u00aa flottiglia cacciatorpediniere, composta dalle quattro unit\u00e0 britanniche \"Cossack\", \"Zulu\", \"Sikh\" e \"Maori\" e dall'unit\u00e0 polacca ORP \"Piorun\", del viceammiraglio Philip Vian, che fece prendere posizione alle sue unit\u00e0 ai lati della poppa e ai masconi della \"Bismarck\"; con loro c'erano anche altri due cacciatorpediniere, il \"Tartar\" e il \"Mashona\", provenienti dalla scorta della Forza H. Vian predispose i movimenti delle sue navi in modo da tenere sotto controllo la corazzata e permettere a Tovey di serrare le distanze. Una volta in posizione, il \"Piorun\" inizi\u00f2 uno scambio di colpi tra i suoi pezzi da 120\u00a0mm e i grossi calibri della \"Bismarck\", a 7 miglia di distanza, allontanandosi dietro una cortina fumogena solo quando i tedeschi iniziarono a centrare i colpi.\nAlle 23:24 Vian ordin\u00f2 l'attacco che venne portato nonostante le condizioni del mare fossero estremamente difficili; alcuni colpi tedeschi provocarono danni sugli attaccanti: al \"Cossack\" vennero spezzate le antenne radio e dovette ritirarsi, mentre sullo \"Zulu\" venne colpita la centrale di tiro con tre feriti; tutti i caccia interruppero il contatto ma Vian, radunate le sue navi, le invi\u00f2 in un attacco individuale e la flottiglia lanci\u00f2 i suoi siluri sotto il fuoco dei cannoni di medio calibro provenienti dalla corazzata tedesca, anche se solo due raggiunsero il bersaglio senza apparentemente provocare danni rilevanti; i cacciatorpediniere che avevano ancora siluri si fecero sotto per un ulteriore attacco infruttuoso ma alle 04:00 del mattino del 26 persero il contatto. Il \"Piorun\" avrebbe dovuto rientrare a Plymouth per mancanza di nafta, ma poich\u00e9 era della classe N (diversamente dalle altre unit\u00e0 che erano della classe Tribal, con soli quattro lanciasiluri) aveva ancora diversi siluri nei suoi due impianti quintupli e rimase in area; i caccia ritrovarono il loro bersaglio alle 05:50 e il \"Maori\" attacc\u00f2 ancora senza esito, ma a questo punto la squadra di Tovey era in arrivo.\nDopo le 05:00 l'idrovolante Arado Ar 196 della \"Bismarck\" venne preparato per il lancio, con l'obiettivo di portare il giornale di bordo, il film dell'affondamento dello \"Hood\" e i servizi del corrispondente di guerra del Ministero della propaganda Hanf, ma a motore gi\u00e0 avviato ci si rese conto che le tubature della pressione della catapulta erano squarciate e non riparabili; l'aereo venne quindi buttato a mare. Nel frattempo, il sommergibile \"U-556\" continuava a seguire a distanza le operazioni senza poter intervenire e con scarso carburante, e veniva raggiunto verso l'alba dallo \"U-74\"; comunicato a voce con il suo comandante Kentrat, si diresse verso la base di Lorient. L'ammiraglio Raeder sugger\u00ec a Hitler di emettere un comunicato che annunciava il danneggiamento della corazzata per preparare il popolo tedesco alla notizia, e alle 03:00 la Luftwaffe fece decollare i primi velivoli alla ricerca delle navi britanniche; alle 05:00 vennero date istruzioni dall'Ammiragliato tedesco all'addetto navale a Madrid di chiedere l'invio nella zona \"di una nave ospedale, una nave mercantile o una nave da guerra per prestare assistenza\", e gli spagnoli fecero partire da Ferrol l'incrociatore \"Canarias\" scortato da due cacciatorpediniere; l'addetto navale britannico capitano Hillgarth, informato con voluto ritardo, ricord\u00f2 agli spagnoli che gli eventuali naufraghi ripescati dovevano essere internati o comunque non restituiti alla Germania; Hitler una volta informato disapprov\u00f2 l'azione ritenendola \"nociva al prestigio nazionale\".\nL'ammiraglio Somerville aveva predisposto un nuovo attacco di aerosiluranti Swordfish dalla \"Ark Royal\", con la \"Bismarck\" localizzata con precisione dai radiogoniometri dei cacciatorpediniere mentre trasmetteva segnali guida agli U-Boot in area; l'attacco venne per\u00f2 giudicato ad alto rischio dallo stesso Somerville per il gran numero di unit\u00e0 britanniche in zona e la concreta possibilit\u00e0 di un attacco su navi amiche, e all'alba venne annullato con il consenso di Tovey; gli incrociatori \"Norfolk\" e \"Dorsetshire\" nel frattempo erano in arrivo da nord e da sud mentre le quattro navi di Tovey consumavano il loro carburante residuo, e l'Ammiragliato britannico concord\u00f2 l'invio di una petroliera nell'Irlanda neutrale per rifornirle.\nL'attacco finale.\nAlle ore 08:00 del 27 maggio, il \"Norfolk\" riprese il contatto e illumin\u00f2 la \"Bismarck\" con un proiettore; alle ore 08:43 la \"King George V\" avvist\u00f2 la corazzata tedesca e, alle ore 08:47, la \"Rodney\" apr\u00ec il fuoco da una distanza inferiore alle 10 miglia, seguita immediatamente dopo dalla nave ammiraglia; la \"Bismarck\" rispose al fuoco alle ore 08:49 ma i suoi tiri risultarono imprecisi; mentre i proiettili delle due corazzate britanniche iniziarono a colpirla, la sua terza salva and\u00f2 a cavallo della \"Rodney\", provocando con delle schegge danni alla centrale di tiro antiaereo. Alle 08:59 la distanza era ridotta a 8 miglia e due proiettili della \"Rodney\" arrivarono a segno sulle sovrastrutture, poi le due navi britanniche accostarono per sparare di bordata con tutti i cannoni; subito dopo la \"Bismarck\" fece altrettanto trovandosi su una rotta parallela e di controbordo. Alle ore 08:54 era sopraggiunto anche il \"Norfolk\" (secondo altre fonti, il \"Dorsetshire\"), il quale, da una distanza di circa 15 miglia, apr\u00ec il fuoco sulla \"Bismarck\" che si trov\u00f2 quindi sotto il tiro incrociato proveniente da tre navi.\nAlle 9:15 circa, la \"Bismarck\" si trov\u00f2 su una rotta che avrebbe interposto la \"Rodney\" alla \"King George V\", per cui il suo comandante Darlymple-Hamilton usc\u00ec dalla formazione invertendo la rotta puntando a nord; nel frattempo i due cacciatorpediniere di Vian rimasero in zona per un eventuale attacco con i siluri, che invece venne portato dalla \"Rodney\", unica corazzata presente dotata di tubi lanciasiluri: alcuni vennero lanciati a distanza di 3,5 miglia ma senza esito, mentre alcune salve tedesche, cadute a distanza ravvicinata, danneggiarono il tubo lanciasiluri di dritta della corazzata, e ulteriori danni alle sovrastrutture e allo scafo vennero prodotti dallo spostamento d'aria delle sue stesse bordate, a causa dell'angolo orizzontale di tiro che in alcuni momenti era fortemente spostato verso poppa; i danni furono cos\u00ec estesi che al cantiere di Norfolk in Virginia, dove la nave si rec\u00f2 successivamente come gi\u00e0 programmato per lavori di manutenzione, dovettero rimuovere estese sezioni di ponte per accedere alle lamiere sconnesse. Alle ore 10:00 la corazzata tedesca era in fiamme e i suoi cannoni ridotti al silenzio, rimanendo tuttavia ancora a galla; un gruppo di marinai usc\u00ec dalle sovrastrutture disastrate per buttarsi in mare, ma la nave rimaneva con la bandiera al vento, senza segni di resa. Tovey diede l'ordine di cessare il fuoco e annull\u00f2 l'ultimo attacco aereo che dodici Swordfish della \"Ark Royal\" si erano preparati a lanciare; con il concreto rischio dell'esaurirsi del carburante e il pericolo dei sommergibili, prima di allontanarsi e di fare ritorno in Gran Bretagna diede ordine a tutte le navi con ancora siluri a bordo di affondare la \"Bismarck\" con quelle armi.\nLa corazzata \"Rodney\" esplose le ultime salve contro la \"Bismarck\" alle ore 10:19, prima di ricevere, alle ore 10:27, l'ordine di Tovey di seguirlo sulla rotta di ritorno e di lasciare il compito di dare il colpo di grazia ai siluri dell'incrociatore \"Dorsetshire\", comandato dal capitano di vascello Benjamin Martin; il \"Dorsetshire\", unica nave con ancora siluri, ne lanci\u00f2 due a segno a un miglio e mezzo dal traverso di dritta, poi un altro sull'altro lato a un miglio. Contemporaneamente Lindemann, dopo la morte dell'ammiraglio L\u00fctjens, diede ordine di aprire le valvole di presa d'acqua marina per fare affondare la nave e, alle ore 10:36, la \"Bismarck\" si rovesci\u00f2 e affond\u00f2. Centinaia di marinai si erano riversati sulla parte dell'opera viva esposta dall'inclinazione della nave, alcuni appoggiandosi alle alette antirollio; molti vennero trascinati gi\u00f9 dalla nave che affondava di poppa.\n110 marinai vennero salvati dal \"Dorsetshire\" e dal cacciatorpediniere \"Maori\" ma, dopo un'ora, l'operazione di soccorso venne bruscamente interrotta dalla notizia della presenza di un U-Boot, che poi si riveler\u00e0 essere lo \"U-74\", avvistato dalle vedette del \"Dorsetshire\" immobile; il comandante Martin dovette interrompere l'operazione e far passare la nave a tutta forza, come avvenne anche sul \"Maori\", e alcuni naufraghi che stavano cercando di salire a bordo ricaddero in mare; morirono tutti tranne cinque che vennero recuperati dallo \"U-74\"; altri tre vennero recuperati su una zattera. Anche la nave meteorologica tedesca \"Sachsenwald\", un peschereccio convertito da 600 tonnellate che operava con la designazione di \"Wetterbeobachtungsschiff 7\", venne dirottata sul luogo per recuperare eventuali naufraghi; dopo diverse ore della giornata del 28 spese nella ricerca, alle 22:35 vennero avvistate due luci rosse e una zattera con naufraghi. Nell'affondamento della \"Bismarck\" persero la vita marinai, e due membri dell'equipaggio, il \"Maschinegefreiter\" Walter Lorenzen e il \"Matrosengefreiter\" Otto Maus, vennero recuperati proprio dalla \"Sachsenwald\". Anche l'incrociatore pesante spagnolo \"Canarias\" perlustr\u00f2 la zona, trovando solo cadaveri dei quali ne raccolse cinque per l'identificazione.\nLa Forza H recuper\u00f2 gli Swordfish dopo che ebbero buttato a mare i siluri, non essendo possibile appontare con le armi a bordo, e fece rotta su Gibilterra, non prima di essere stata attaccata da alcuni bombardieri Heinkel He 111 e da un Focke-Wulf Fw 200 \"Condor\" tedeschi, con alcune bombe che caddero vicino alla \"Ark Royal\". Il 28 maggio il cacciatorpediniere inglese \"Mashona\", che rientrava insieme al \"Tartar\" verso l'Irlanda a 12 nodi e con penuria di carburante, venne attaccato e pesantemente colpito da aerei tedeschi 100 miglia a sud della squadra di Tovey; la nave venne abbandonata con la sala caldaie allagata e l'afflusso d'acqua incontrollabile, e affondata dagli stessi britannici; 170 membri dell'equipaggio (secondo altre fonti 184) tra cui il comandante vennero recuperati dal \"Tartar\", che arriv\u00f2 a Derry con sole 5 tonnellate di nafta nei serbatoi e dai cacciatorpediniere HMS \"Sherwood\" e HMCS \"St. Clair\", mentre 36 furono i morti. L'equipaggio dello Swordfish 5H della \"Victorious\", disperso il mattino del 25, ricomparve fortunosamente a Reykjav\u00edk dopo aver passato nove giorni su una lancia di salvataggio accanto alla quale erano ammarati, probabile residuo di una nave affondata di un convoglio, ed essere stati recuperati dal mercantile islandese \"Lagarfoss\".\nLa crociera del \"Prinz Eugen\".\nIl \"Prinz Eugen\" ruppe il contatto con la \"Bismarck\" alle 18:14 del 24 maggio e prese rotta sud. La navigazione si svolse senza incontri fino al 26 maggio, giorno in cui fece rifornimento a nord ovest delle isole Azzorre dalla petroliera \"Spichern\", una preda che in precedenza era la norvegese \"Krossfonn\", dato che i serbatoi della nafta erano rimasti con solo l'8% di carburante. Il giorno successivo incontr\u00f2 un sommergibile italiano non specificato dal quale seppe che non erano presenti in zona mercantili nemici ma che cinque corazzate erano state avvistate verso sud-ovest in navigazione ad alta velocit\u00e0; il rapporto per\u00f2 contrasta con la penuria di carburante che le unit\u00e0 britanniche soffrivano dopo la caccia.\nIntanto Churchill cercava di spingere il presidente statunitense Franklin Delano Roosevelt a inviare navi della marina statunitense alla ricerca dell'incrociatore tedesco, sperando in uno scontro tra le due marine che scatenasse un incidente diplomatico tra Germania e Stati Uniti, con la prospettiva di accelerare l'entrata in guerra di questi ultimi. In realt\u00e0 i tedeschi avevano gi\u00e0 notato la presenza statunitense in mare, quando il sommergibile \"U-74\" aveva rilevato nel pomeriggio del 16 maggio la presenza dapprima di tre cacciatorpediniere della classe Dunlap e poi di una nave da battaglia della classe New York, a miglia a sud dello stretto di Danimarca e rotta a sud-ovest. Le navi vennero seguite fino a notte, e si mossero in formazione da battaglia a luci oscurate per una \"esercitazione notturna\", come annot\u00f2 il comandante Kentrat nel suo diario di guerra, di fatto un pattugliamento nella stessa zona di operazioni delle due navi tedesche che non poteva non essere di aiuto ai britannici impegnati nella ricerca. Il \"Prinz Eugen\", dopo essersi nuovamente rifornito il 28 maggio alle 07:00 dalla petroliera \"Esso Hamburg\" in posizione , constat\u00f2 che le tre caldaie manifestavano inconvenienti e una elica aveva una pala spezzata, incidente accaduto durante le manovre tra i ghiacci; avendo bisogno di riparazioni e di una revisione, il comandante diresse verso Brest, dove approd\u00f2 il 1\u00ba giugno ponendo cos\u00ec fine all'operazione Rhein\u00fcbung.\nConseguenze dell'operazione Rhein\u00fcbung.\nA seguito del fallimento dell'operazione Rhein\u00fcbung, con la conseguente perdita della \"Bismarck\", la Kriegsmarine non tent\u00f2 pi\u00f9 di entrare in Atlantico con forze di superficie; inoltre Hitler, nell'estate del 1941, temendo una possibile invasione alleata della Norvegia ordin\u00f2 che la flotta d'alto mare, compresa la squadra presente a Brest, fosse trasferita nei fiordi del paese scandinavo. Tale intento, a dispetto delle perplessit\u00e0 espresse dal \"Gro\u00dfadmiral\" Erich Raeder, venne realizzato tra l'11 e il 13 febbraio 1942, con la cosiddetta \"operazione Cerberus\", ossia il rientro della squadra in Germania attraverso il canale della Manica, che avvenne senza che la RAF e la Royal Navy riuscissero a intervenire.\nLa Royal Navy tuttavia, data la presenza della \"Tirpitz\" nel Mare del Nord, essendo ben conscia del rischio corso, fu costretta a tenere due squadre di incrociatori costantemente in mare per coprire gli accessi sia al canale di Danimarca sia al varco fra le Isole F\u00e6r \u00d8er e Islanda e una squadra comprendente almeno una corazzata a Scapa Flow.\nI complimenti riservati al comportamento dell'equipaggio della \"Bismarck\" non furono seguiti da analoga attenzione per i comandanti britannici; il 26 maggio Churchill fece preparare un messaggio per Tovey, il comandante pi\u00f9 alto in grado in mare durante la caccia e imbarcato sulla ammiraglia \"Prince of Wales\", in quel momento la nave pi\u00f9 potente della squadra: in esso si diceva che l'affondamento della \"Bismarck\" era talmente prioritario da rischiare che la corazzata britannica potesse rimanere senza carburante o essere sacrificata a tale scopo, nello scontro diretto o affondata dagli U-Boot. Il messaggio fu inviato pur senza l'approvazione dell'ammiraglio Pound, Primo lord del mare, ma fu ricevuto solo a battaglia finita e Tovey, dopo averlo letto, disse che avrebbe disubbidito senza esitazioni a un simile ordine, \u00abil pi\u00f9 sciocco e sconsiderato messaggio che sia mai stato trasmesso\u00bb, a costo di rischiare la corte marziale. Analogamente, di fronte alla richiesta formulata da Pound di fare aprire da Tovey un procedimento disciplinare verso Wake-Walker e Leach per scarsa aggressivit\u00e0, questi rispose che il comportamento dei due ufficiali era stato conforme ai suoi desideri e di fronte al fatto che il procedimento avrebbe potuto essere aperto dallo stesso Ammiragliato rispose che in quel caso avrebbe dato le dimissioni e testimoniato a favore dei colleghi. Il fatto non ebbe seguito.\nSe la posizione della \"Bismarck\" era stata individuata attraverso delle normali intercettazioni radiogoniometriche, una nuova potente arma era entrata nella disponibilit\u00e0 dei britannici. Il 9 maggio 1941 nel corso della operazione Primrose il cacciatorpediniere HMS \"Bulldog\" aveva costretto a emergere, abbordato e catturato evitandone l'affondamento il sommergibile \"U-110\". La cattura permise di entrare in possesso della macchina codificatrice Enigma con la quale i tedeschi codificavano le comunicazioni, e venne fatto credere che il battello fosse stato affondato in modo da non indurre i tedeschi a cambiare la modalit\u00e0 di codifica. Il gruppo segreto di ricerca impiantato dai britannici a Bletchley Park aveva quindi studiato e decodificato la macchina in modo che, per la fine dell'operazione Rhein\u00fcbung, le comunicazioni della Kriegsmarine erano ampiamente decifrabili da parte della Royal Navy. Di conseguenza 7 su 9 delle petroliere e navi appoggio tedesche impegnate nell'operazione vennero intercettate e affondate o catturate dal 3 al 15 giugno dalle navi britanniche, pregiudicando ogni futura operazione navale tedesca.\nLa vicenda dimostr\u00f2 comunque la vulnerabilit\u00e0 di una nave da battaglia, per quanto potente, agli attacchi aerei e i tedeschi non rischiarono pi\u00f9 le unit\u00e0 di superficie in Atlantico contro i convogli, limitandosi alla guerra sottomarina e aerea. Gli stessi britannici divennero vittime di questa nuova realt\u00e0 bellica nell'affondamento della \"Prince of Wales\" e della \"Repulse\" avvenuto a opera delle forze aeree giapponesi presso Singapore nel dicembre dello stesso anno."}
{"id": "396070", "revid": "809148", "url": "https://it.wikipedia.org/wiki?curid=396070", "title": "John Archibald Wheeler", "text": "Biografia.\nConsegu\u00ec il dottorato nel 1933 alla Johns Hopkins University con una tesi sulla dispersione e l'assorbimento dell'elio e fu, con Niels Bohr ed Enrico Fermi, uno dei pionieri della fissione nucleare, formulando nel 1939 insieme a Bohr il modello a goccia di liquido per il nucleo atomico. Successivamente partecip\u00f2 a Los Alamos allo sviluppo della bomba atomica col progetto Manhattan e quindi al progetto Matterhorn B sulla bomba all'idrogeno.\nNel 1940 assieme a Richard Feynman studi\u00f2 l'invarianza temporale delle equazioni dell'elettrodinamica, formulando la Teoria assorbitore-emettitore di Wheeler-Feynman.\nNegli anni '50 collabor\u00f2 con Tullio Regge in importanti studi di relativit\u00e0 generale, in particolare sulla stabilit\u00e0 della soluzione di Karl Schwarzschild.\nNegli anni sessanta formul\u00f2 la \"geometro-dinamica\", un programma fisico che doveva descrivere la gravit\u00e0 e l'elettromagnetismo come effetti della geometria dello spazio-tempo. Dette inoltre importanti contributi allo studio dei buchi neri, e fu proprio lui, tra l'altro, a coniare tale termine nel 1967, dato che prima si parlava di \"stella oscura\" (\"dark star\") o di \"stella nera\" (\"black star\").\nFu fra i pionieri degli studi sulla gravit\u00e0 quantistica; in particolare introdusse, assieme a Bryce DeWitt, l'equazione omonima, che descrive le propriet\u00e0 generali dell'universo senza introdurre la variabile \"tempo\".\nNegli ultimi anni di vita si dedic\u00f2 maggiormente ad aspetti fondativi della fisica, affrontandone le incertezze epistemologiche e filosofiche. Formul\u00f2 il Principio Antropico Partecipativo (PAP), una variante del Principio antropico forte, e giunse alla conclusione che l'informazione era una grandezza fondamentale, altrettanto importante dell'energia e della materia, se non pi\u00f9. La priorit\u00e0 ontologica dell'informazione venne sintetizzata nell'espressione\u02d0 \"it from bit\" per indicare che non esiste realt\u00e0 fisica senza prima una struttura informativa. \nDal 1938 al 1976 fu professore di fisica alla Princeton University e successivamente alla University of Texas ad Austin. Ebbe come studenti Richard Feynman, Hugh Everett III, Jacob Bekenstein, Kip Thorne, James Hartle, Charles Misner e altri noti studiosi.\nNel 1968 il Dipartimento dell'Energia degli Stati Uniti d'America gli assegn\u00f2 il Premio Enrico Fermi. Nel 1997 ricevette il premio Wolf per la fisica e nel 1999 gli fu dedicato un asteroide (il 31555 Wheeler).\nMor\u00ec nel 2008 ed \u00e8 sepolto nel \"Fairview Cemetery\" di Benson, Vermont."}
{"id": "396075", "revid": "287204", "url": "https://it.wikipedia.org/wiki?curid=396075", "title": "Fiordaliso (nome)", "text": "Origine e diffusione.\nSi tratta di un fitonimo, cio\u00e8 un nome ripreso da una pianta, in questo caso il fiordaliso; \u00e8 quindi, al pari di altri nomi quali Rosa, Margherita, Iris e via dicendo, un nome di affettivo e augurale. La variante Fiordiligi ha anche un matrice letteraria, essendo portata da personaggi di varie opere, in particolare da Fiordiligi, la moglie di Brandimarte nell\"Orlando innamorato\" del Boiardo e nell\"Orlando furioso\" dell'Ariosto.\nVa altres\u00ec detto che con il termine \"fiordaliso\" si indica anche il giglio araldico, simbolo della casa reale di Francia a partire dai capetingi; etimologicamente, \"fiordaliso\" (con le sue varianti arcaiche \"fiordaligi\" e \"fiordiligi\") \u00e8 un adattamento del francese \"fleur de lis\", dal significato di \"fiore di giglio\".\nCome diffusione, il nome si attesta principalmente in Italia settentrionale, con punte in Lombardia (per \"Fiordalisa\"), in Toscana (per \"Fiordaliso\" e \"Aliso\") e in Emilia-Romagna (per \"Fiorigi\").\nOnomastico.\nTrattandosi di un nome adespota, ossia privo di santo patrono, l'onomastico pu\u00f2 essere festeggiato il 1\u00ba novembre, festa di Ognissanti."}
{"id": "396076", "revid": "767487", "url": "https://it.wikipedia.org/wiki?curid=396076", "title": "Fonte (nome)", "text": "Origine e diffusione.\nNome devozionale legato al culto per Maria Santissima della Fonte, patrona di Conversano e di Maria Santissima della Fontana, patrona di Francavilla Fontana. Per questa ragione \u00e8 accentrato in Puglia, soprattutto nel barese e nel brindisino. In alcuni casi pu\u00f2 anche avere valore augurale, richiamando le acque fresche e limpide delle fonti.\nEtimologicamente, il termine \"fonte\" deriva dal nome di Fons, il dio romano a cui erano sacre le fonti.\nOnomastico.\nL'onomastico pu\u00f2 essere festeggiato il 14 settembre in occasione della festa della Madonna della Fontana o in coincidenza delle celebrazioni locali; a Conversano, ad esempio, la Madonna della Fonte viene celebrata la quarta domenica di maggio."}
{"id": "396078", "revid": "2008079", "url": "https://it.wikipedia.org/wiki?curid=396078", "title": "Edda (nome)", "text": "Origine e diffusione.\n\u00c8 l'adattamento italiano di \"Hedda\", un ipocoristico scandinavo del nome Edvige. Coincide inoltre con un nome anglosassone maschile, derivante probabilmente dalla radice \"ead\" (\"ricco\").\nIn Italia si \u00e8 poi affermato nel Novecento dapprima grazie al successo dell'opera di Henrik Ibsen \"Hedda Gabler\" e poi, durante il fascismo, grazie alla figura di Edda Ciano, la figlia di Mussolini. \u00c8 distribuito in tutta la penisola, ma \u00e8 pi\u00f9 raro nel Sud.\nOnomastico.\nNon esiste alcuna santa di nome \"Edda\"; l'onomastico si pu\u00f2 festeggiare lo stesso giorno del nome Edvige, da cui Edda deriva."}
{"id": "396080", "revid": "120523874", "url": "https://it.wikipedia.org/wiki?curid=396080", "title": "Sei personaggi in cerca d'autore", "text": "Sei personaggi in cerca d'autore \u00e8 il dramma pi\u00f9 famoso di Luigi Pirandello. Esso fu rappresentato per la prima volta il 9 maggio 1921 al teatro Valle di Roma, ma in quell'occasione ebbe un esito tempestoso, perch\u00e9 molti spettatori contestarono la rappresentazione al grido di \"Manicomio! Manicomio!\". Fu importante, per il successivo successo di questo dramma, la terza edizione, del 1925. In essa, l'autore aggiunse una prefazione nella quale chiariva la genesi, gli intenti e le tematiche fondamentali del dramma.\n\u00c8 considerata la prima opera della trilogia del \"teatro nel teatro\", comprendente \"Questa sera si recita a soggetto\" e \"Ciascuno a suo modo\".\nTrama.\nLa scena si apre con un palcoscenico apparentemente in corso di allestimento per consentire le prove del secondo atto di un'opera teatrale di Luigi Pirandello (\"Il giuoco delle parti\"). Mentre gli attori ed i membri della compagnia si organizzano per la realizzazione della prova, l'usciere del teatro annuncia al capocomico l'arrivo di sei personaggi, i quali lo seguiranno con aria smarrita e perplessa, guardandosi intorno.\nLo svolgimento dell'intera vicenda si evince soprattutto grazie alle battute del Padre e della Figliastra. Il Padre, uomo distinto sulla cinquantina, racconta di essersi ritrovato ad abbandonare la Moglie ed un Figlio, per il bene di lei e per consentirle di crearsi una nuova vita con un altro uomo, il segretario che viveva in casa loro. Ci\u00f2 nonostante, il Padre non perde mai di vista il nuovo nucleo familiare che crescer\u00e0 con la nascita di altri tre figli: la Figliastra, il Giovinetto e la Bambina.\nL'equilibrio della nuova famiglia crolla con la morte del segretario. La Madre e la Figliastra si trovano quindi a lavorare presso un atelier gestito da Madama Pace la quale, insoddisfatta del lavoro della Madre, punta gli occhi sulla Figliastra e, approfittando della sua bellezza e della sua giovane et\u00e0, le propone di intrattenersi con degli uomini se non vuole che la Madre rimanga senza lavoro a crescer sola quattro figli.\nLa ragazza accetta, ma il destino vuole che un giorno ella si ritrovi di fronte, in veste di cliente, proprio il Padre.\nMadama Pace, che di fatto \u00e8 il settimo personaggio, non \u00e8 in scena fin dall'inizio; evocata pi\u00f9 volte, far\u00e0 la sua apparizione quando ricreano la scena del retrobottega dell'atelier. Ella entra dall'uscio in fondo ma fa solo pochi passi verso il centro del palcoscenico. Si tratta di una donna grassa ed appare con capelli di lana color carota, adornati da una rosa fiammante. Veste un abito di seta rossa ed ha un ventaglio di piume in una mano, mentre nell'altra tiene una sigaretta accesa. Gli attori della compagnia, spaventati dalla presenza improvvisa della megera, fuggiranno dal palcoscenico, lasciando in scena la stessa e la Figliastra.\nInizia in tal modo la scena in cui, con una ridicola parlata mezzo italiana e mezzo spagnola, Madama Pace annuncia alla Figliastra l'arrivo di un cliente (il Padre).\nIl capocomico, convinto dell'effetto della scena, la fa subito provare agli attori ma, a causa dell'eccessiva artificiosit\u00e0 della rappresentazione, la Figliastra scoppia in fragorose risate, convincendo il capocomico a permettere che i personaggi stessi rappresentino se stessi sulla scena, perch\u00e9 gli attori non sono in grado di vivere appieno le emozioni provate dai personaggi veri. La rappresentazione continua fino all'arrivo della Madre in scena la quale cerca di separare il Padre e la Figliastra per impedire che il dramma si consumi; Madama Pace se ne va. La rappresentazione si interrompe bruscamente con l'abbassamento improvviso del sipario, provocato per sbaglio dal macchinista.\nLa rappresentazione riprende ed \u00e8 ambientata, stavolta, in un giardino dove il Figlio scopre la Bambina affogata nella vasca e, preso da orrore, scorge dietro un albero la figura del Giovinetto che, con occhi da pazzo e una rivoltella nascosta nella tasca, ha assistito alla scena. All'improvviso parte un colpo di rivoltella, seguito dal grido di disperazione della Madre. Allo sconcerto degli attori, che non sanno se il ragazzo sia morto o no, il Padre grida la verit\u00e0 di quegli avvenimenti.\nLa conclusione.\nIl capocomico, indispettito per la giornata di prove perduta, ordina all'elettricista di spegnere le luci e licenzia tutti. Ma dietro il fondo, in cui si trovavano i personaggi andati a soccorrere il Giovinetto e la Bambina, si accende come per errore una luce verde che proietta quattro grandi ombre - quelle del Padre, della Madre, del Figlio e della Figliastra - sul capocomico, il quale scappa terrorizzato. Spento il riflettore escono dal fondo, nell'ordine, il Padre, la Madre e il Figlio, che si fermano in mezzo al palcoscenico. Ultima ad uscire \u00e8 la Figliastra che, ripetendo la sua perdizione, corre verso le scalette e con una stridula risata rivolta agli altri scompare dalla scena.\nIn quest\u2019opera viene abbattuta la quarta parete ossia il \u201cmuro\u201d tra gli attori e gli osservatori. \u00c8 anche presente la rottura della linearit\u00e0 del tempo, il tempo non procede in modo lineare."}
{"id": "396085", "revid": "916580", "url": "https://it.wikipedia.org/wiki?curid=396085", "title": "Berardo da Teramo", "text": "\u00c8 venerato come santo dalla Chiesa cattolica ed \u00e8 patrono della citt\u00e0 e della diocesi di Teramo.\nBiografia.\nNacque nella seconda met\u00e0 dell'XI secolo dalla famiglia nobile dei Pagliara, nell'omonimo castello ubicato nei pressi di Isola del Gran Sasso d'Italia. Alcuni dati essenziali sulla sua vita, come la donazione dei beni personali alla Chiesa, l'inizio del mandato episcopale e la data della morte, si trovano documentate nel \"Cartulario della Chiesa Aprutina\". Parlano inoltre di lui tre cronache, la pi\u00f9 lunga delle quali \u00e8 attribuita al vescovo Michele Sassone, suo successore, e viene proclamata dai Canonici della Cattedrale il giorno della festa del santo (19 dicembre). Le notizie pervenute riferiscono del suo ingresso sin da giovane nell'Abbazia di Montecassino e del suo successivo passaggio all'Abbazia di San Giovanni in Venere. Si sa poi che alla morte del vescovo Uberto, in virt\u00f9 della fama di santit\u00e0 che lo accompagnava, fu chiamato a succedergli come pastore della Chiesa aprutina. Rivest\u00ec tale incarico per sette anni a partire dal 1116, indirizzando la propria attivit\u00e0 al soccorso dei poveri e alla pacificazione dei contrasti esistenti tra le fazioni cittadine.\nCulto.\nLa festa di San Berardo si celebra il 19 dicembre, giorno della ricorrenza della sua morte (il \"dies natalis\").Da ricordare l'usanza, pi\u00f9 volte ripresa e abbandonata e oggi ripristinata, da parte delle autorit\u00e0 municipali cittadine, di offrire annualmente un cero in onore del santo. Nel giorno della solennit\u00e0 di San Berardo, durante la messa officiata dal vescovo, il sindaco offre al santo un cero, omaggio della comunit\u00e0 teramana da sempre devota al suo patrono. \u00c8 particolarmente suggestiva l'esecuzione, durante la cerimonia, del \"Responsorio di San Berardo\", scritto da Nicola Dati, maestro di cappella della Cattedrale di Teramo. Si tratta di un brano che viene recitato una sola volta all'anno, dedicato al santo e alla citt\u00e0 di Teramo.\nAl termine della cerimonia, il vescovo, sul sagrato della Cattedrale, benedice la citt\u00e0 con le reliquie del patrono (busto e braccio).\nReliquie.\nLe sue spoglie furono sepolte a Teramo, nell'antica Cattedrale, all'interno della cappella oggi intitolata a Sant'Anna, cappella che fu tra i pochissimi edifici risparmiati dall'incendio che nel 1156 distrusse la citt\u00e0 ad opera, sembra, dell'esercito normanno comandato da Roberto di Loritello.\nIntorno al 1174, su iniziativa del vescovo Attone, il corpo del santo fu trasferito nella nuova Cattedrale, prima all'interno della cripta dove rimase per seicento anni e quindi, nel 1776, definitivamente sistemato nella cappella fatta erigere in suo onore a spese dei teramani e inaugurata al tempo del vescovo Pirelli.\nAttualmente il corpo di San Berardo \u00e8 custodito nella tomba che si trova nell'altare della suddetta cappella all'interno della Basilica Cattedrale. L'ultima ricognizione della tomba fu effettuata al tempo dell'episcopato di monsignor Giovanni Micozzi. Fanno eccezione due sole parti del corpo del santo, custodite all'interno dei due reliquiari d'argento, il \"braccio benediciente\" (XVII secolo) e il busto (XVI secolo), conservati in una cassetta di sicurezza ed esposti al pubblico in occasione della festa del santo.\nIconografia.\nAl santo sono attribuiti numerosi miracoli in relazione ai quali si \u00e8 sviluppata tutta la sua iconografia. Una statua in pietra che lo raffigura e che un tempo sovrastava la cripta come \"signaculum\" del corpo ivi conservato, \u00e8 ubicata sulla sommit\u00e0 della cappella dedicata al santo. All'interno della sacrestia raffigurano San Berardo la pala d'altare del pittore polacco Sebastiano Majeski (XVII secolo), dal titolo \"I miracoli di San Berardo\", la tela del pittore Giuseppe Bonolis raffigurante \"La liberazione della citt\u00e0 di Teramo dall'assedio del duca di Atri ad opera della Vergine Maria e di San Berardo\" e numerose altre raffigurazioni. Cospicua e varia \u00e8 la raccolta di incisioni e stampe votive prodotte nel corso degli anni e ricostruibile sulla base della voce \"Berardo da Pagliara\", redatta da Raffaele Aurini nel 1973 e che a tutt'oggi rappresenta il pi\u00f9 completo \"corpus\" bibliografico ed iconografico esistente."}
{"id": "396088", "revid": "287204", "url": "https://it.wikipedia.org/wiki?curid=396088", "title": "Francesco Vivona", "text": "Biografia.\nLa sua traduzione dell\"Eneide\" in endecasillabi sciolti gli diede notoriet\u00e0 internazionale ed \u00e8 ancora oggi tra quelle pi\u00f9 adottate nelle scuole. Fu amico di Eugenio Donadoni, Giuseppe Lombardo Radice, Giovanni Pascoli e Tito Marrone. Dopo diverse vicende, la sua salma venne traslata nella chiesa di San Silvestro Papa della sua citt\u00e0 natale, Calatafimi, luogo a cui fu molto legato nella sua adolescenza e che celebr\u00f2 con svariate poesie."}
{"id": "396090", "revid": "767487", "url": "https://it.wikipedia.org/wiki?curid=396090", "title": "Forty Winks", "text": "I Forty Winks sono un gruppo musicale punk rock italiano, formatosi a Bologna intorno al 1998.\nStoria del gruppo.\nRegistrano il primo demo nel 1999 e ne vendono 500 copie. Il primo album, \"To the Lonely Hearts\", esce nel 2001 per la Trashed Records e il 29 gennaio 2002 negli Stati Uniti per la End Records con una diversa copertina e una traccia video aggiuntiva.\nNel 2003 \"To the Lonely Hearts\" viene ristampato dalla Agitato Records. Nello stesso anno la Asian Man Records pubblica un 7\" con due canzoni inedite della band, oltre ad includerle nel sampler \"Mailorder for the Masses\" insieme a nomi noti della scena internazionale. La Wynona Records pubblica uno split, intitolato \"Too Loud 4 You\", insieme a Vanilla Sky, Halfway Home e Andthewinneris e distribuito in Giappone, Stati Uniti ed Europa. Sempre per la Wynona esce l'EP \"Sweet Sweet Frenzy\" e a marzo concludono un tour negli Stati Uniti.\nNel 2005 esce il terzo album, sempre per Wynona Records, intitolato \"Forty Winks\".\nHanno pubblicato il loro quarto album, \"Bow Wow\", che vira verso sonorit\u00e0 pi\u00f9 rock, nel marzo 2011 con Unhip Records (per l'Europa) e nell'agosto 2011 con End Sounds (per Stati Uniti e Canada). Hanno ottenuto successo anche al di fuori dell'Italia.\nSono stati band di apertura dei concerti italiani di blink-182, Jimmy Eat World, Queens of the Stone Age e Juliette and the Licks."}
{"id": "396097", "revid": "767487", "url": "https://it.wikipedia.org/wiki?curid=396097", "title": "Jonathan Noyce", "text": "Noyce \u00e8 stato il bassista del gruppo storico \"progressive\" dei Jethro Tull dal 1995, succedendo a Dave Pegg passato ai Fairport Convention. Ha lasciato la band nel 2006, sostituito da David Goodier. Dal 2005 suona con Gary Moore, mentre dal 2007 \u00e8 entrato a far parte degli Archive. Suona inoltre nella band solista di Martin Barre e ha contribuito alla realizzazione dei suoi album solo.\nHa suonato anche con Rick Wakeman nell'album \"The Six Wives of Henry VIII - Live at Hampton Court Palace\".\nBiografia.\nNoyce ha avuto il suo primo successo con il gruppo pop britannico Take That, per il quale ha suonato il basso in studio nel 1993.\nNel 1995 a Noyce venne chiesto di suonare in \"The Meeting\", l'album solista del chitarrista dei Jethro Tull Martin Barre. Il frontman dei Tull Ian Anderson in seguito chiese a Noyce di unirsi a lui nel suo tour mondiale dell'album \"\", sul finire del 1995. Pochi mesi dopo Dave Pegg annunci\u00f2 il suo ritiro dai Jethro Tull. Noyce entr\u00f2 a far parte della band nell'agosto del 1995.\nFuori dai Jethro Tull, Noyce ebbe una lunga esperienza con il chitarrista Gary Moore, suonando con lui nel suo disco \"Old New Ballads Blues\", venne pubblicato il DVD del concerto per commemorare la vita di Phil Lynott, One Night in Dublin, con membri di Thin Lizzy e nel concerto di Moore dal vivo \"Live at Montreux 2010\".\nNel 2010 Noyce si un\u00ec a Gary Moore per i suoi spettacoli \"Summer of Rock\" in tutta Europa. Questa band incluse anche il batterista e amico Darrin Mooney e il tastierista e chitarrista Neil Carter. Il progetto Celtic-Rock si \u00e8 concluso con la morte improvvisa di Moore il 6 febbraio 2011.\nIn seguito Noyce ebbe successi commerciali con l'uscita dell'album franco-canadese \"Myl\u00e8ne Farmer Bleu Noir\" e suon\u00f2 per il debutto di Love Amongst Ruin all'Euroniconic Festival nel gennaio 2010. Nel 2012 Noyce segu\u00ec il suo vecchio compagno di band di Jethro Tull Martin Barre per spettacoli dal vivo in tutta Europa.\nNel 2013 Noyce partecip\u00f2 all'album solista di Martin Barre \"Away With Words\". Lo stesso anno entr\u00f2 a far parte di Sixto Rodriguez per una serie di spettacoli che comprendevano il Montreux Jazz Festival e il Glastonbury Festival.\nNel 2014, Noyce entr\u00f2 a far parte del gruppo musicale dei Gentle Giant Three Friends, con gli ex membri Gary Green e Malcolm Mortimore. Altri lavori inclusero la riproduzione delle colonne sonore dei film I Am Ali e Operazione U.N.C.L.E..\nNel 2016 Noyce suon\u00f2 il basso nella colonna sonora del film King Arthur - Il potere della spada di Guy Ritchie e nell'album \"The False Foundation\"."}
{"id": "396102", "revid": "38120", "url": "https://it.wikipedia.org/wiki?curid=396102", "title": "Sei personaggi in cerca di autore", "text": ""}
{"id": "396105", "revid": "964", "url": "https://it.wikipedia.org/wiki?curid=396105", "title": "Enea (nome)", "text": "Origine e diffusione.\nContinua il nome greco \u0391\u03b9\u03bd\u03b5\u03af\u03b1\u03c2 (\"Aineias\"), d'incerto significato. Potrebbe derivare dal termine \u03b1\u03b9\u03bd\u03b7 (\"aine\") o \u03b1\u1f36\u03bd\u03bf\u03c2 (\"ainos\"), \"lode\" (ma anche \"riconoscimento\", \"storia\", \"racconto\"), e significare quindi \"degno di lode\", o alternativamente potrebbe essere correlato al termine \"ainos\", che significa \"terribile\", \"orribile\".\nIl nome \u00e8 portato dal personaggio mitologico di Enea, figlio di Anchise e Afrodite, protagonista dell\"Eneide\" di Virgilio (ma presente anche nell\"Iliade\" di Omero), capostipite dei romani. Un personaggio con questo nome, Enea, compare anche nel Nuovo Testamento.\nOnomastico.\nL'onomastico si festeggia 15 novembre in onore del beato Enea di Faenza (il cui culto non \u00e8 mai stato ufficialmente riconosciuto dalla Chiesa)."}
{"id": "396110", "revid": "34971", "url": "https://it.wikipedia.org/wiki?curid=396110", "title": "Miranda (linguaggio di programmazione)", "text": "Miranda \u00e8 un linguaggio di programmazione puramente funzionale sviluppato da David Turner come successore dei suoi precedenti linguaggi di programmazione SASL e KRC utilizzando alcuni concetti di ML ed Hope. Commercializzato dalla Research Software Ltd. of England, di cui la parola \"Miranda\" \u00e8 un marchio di fabbrica, \u00e8 stato il primo linguaggio funzionale destinato ad un uso commerciale invece che solo accademico.\nLa soluzione di molti problemi di esempio \u00e8 pi\u00f9 breve e semplice in Miranda che nella maggior parte degli altri diffusi linguaggi di programmazione, con la possibile eccezione dell'APL, e, come per altri linguaggi funzionali, i suoi utenti riferiscono di poter produrre programmi pi\u00f9 affidabili con cicli di sviluppo pi\u00f9 brevi rispetto a quelli dei linguaggi imperativi usati in precedenza.\n\u00c8 stato pubblicato nel 1985, ed \u00e8 stato scritto per esso (in linguaggio C) un solo interprete per sistemi Unix. Haskell, un linguaggio sviluppato successivamente, \u00e8 simile per molti versi a Miranda.\nDescrizione.\nMiranda \u00e8 un linguaggio \"lazy\" \"puramente funzionale\", cio\u00e8 non ha funzionalit\u00e0 di programmazione imperativa n\u00e9 effetti collaterali.\nUn programma Miranda (chiamato anche \"script\") \u00e8 un insieme di equazioni che definiscono varie funzioni matematiche e tipi di dati algebrici. La parola \"insieme\" \u00e8 importante, in questo contesto: l'ordine in cui vengono elencate le equazioni, in generale, \u00e8 irrilevante e non \u00e8 necessario definire un'entit\u00e0 prima di usarla.\nDal momento che l'interprete fa un uso intelligente dell'indentazione, c'\u00e8 raramente bisogno di definizioni tra parentesi e non servono segni terminali di definizioni. questa caratteristica \u00e8 presente anche nei linguaggi di programmazione Occam e Haskell ed \u00e8 stata resa popolare da Python.\nParti di commento sono introdotte in normali righe con i caratteri codice_1 e continuano fino alla fine della stessa riga. Un tipo convenzionale di commento alternativo riguarda un intero \"file\" di codice sorgente, chiamato \"script letterato\", in cui ogni riga \u00e8 considerata un commento a meno che non inizi con un segno di codice_2.\nI tipi di dati fondamentali in Miranda sono caratteri, numeri e simboli. Una stringa di caratteri \u00e8 semplicemente una lista di caratteri, mentre un numero viene convertito di nascosto in due forme fondamentali: interi a precisione infinita per \"default\" e valori a virgola mobile se richiesto.\nLe \"tuple\" sono sequenze di tipo potenzialmente misto, analoghe ai \"record\" nei linguaggi di tipo Pascal, e vengono scritte tra parentesi:\n questo_impiegato = (\"Follanda, Maria\", 10560, False, 35)\nLa lista, \"list\", \u00e8 invece la struttura di dati pi\u00f9 spesso usata in Miranda. Viene scritta tra parentesi quadre e con elementi separati da virgole e tutti dello stesso tipo:\n giorni_settimana = [\"Lun\",\"Mar\",\"Mer\",\"Gio\",\"Ven\"]\nLa concatenazione di liste \u00e8 codice_3, la sottrazione \u00e8 codice_4, La costruzione \u00e8 codice_5, il dimensionamento \u00e8 codice_6 e l'indicizzazione \u00e8 codice_7, perci\u00f2:\n giorni = giorni_settimana ++ [\"Sab\",\"Dom\"]\n giorni = \"Nil\":giorni\n giorni!0\n -&gt; \"Nil\"\n giorni= giorni--[\"Nil\"]\n -&gt; 7\nCi sono diverse scorciatoie per la costruzione delle liste: codice_8 viene usato per le liste i cui elementi formano una serie aritmetica, con la possibilit\u00e0 di specificare un incremento diverso da 1:\n fac n = product [1..n]\n odd_sum = sum [1,3..100]\nAiuti pi\u00f9 generali e potenti per la costruzione delle liste sono forniti dalla \"conoscenza delle liste\" (prima chiamate \"espressioni ZF\"), che si presentano in due forme: un'espressione applicata ad una serie di termini, ad esempio:\n squares = [ n * n | n &lt;- [1..] ]\ne una serie in cui ciascun termine \u00e8 funziione del precedente, ad esempio:\n powers_of_2 = [ n | n &lt;- 1, 2*n .. ]\nCome si deduce da questi due esempi, Miranda consente l'uso di liste con un numero infinito di elementi, la pi\u00f9 semplice delle quali \u00e8 la lista degli interi positivi: codice_9.\nLa notazione per applicare la funzione \u00e8 la semplice giustapposizione come in codice_10.\nIn Miranda, come in molti altri linguaggi puramente funzionali, le funzioni sono cittadini di prima classe, vale a dire che possono essere assegnate come parametri ad altre funzioni, ottenute come risultati o incluse come elementi in strutture di dati. Ci\u00f2 che \u00e8 pi\u00f9 importante, una funzione che richiede due o pi\u00f9 parametri pu\u00f2 essere \"parzialmente parametrizzata\" fornendole un numero inferiore dei parametri complessivi. Ci\u00f2 crea un'altra funzione che, dati i restanti parametri, fornir\u00e0 il risultato. Per esempio:\n add a b = a + b\n increment = add 1\n\u00e8 un modo indiretto di creare una funzione \"incremento\" che aggiunge 1 al suo argomento. In realt\u00e0, codice_11 prende la funzione a due parametri codice_12, la applica a codice_13 ottenendo una funzione a un solo parametro che aggiunge 4 al suo argomento, quindi la applica a codice_14.\nQualsiasi funzione con due parametri pu\u00f2 essere trasformata in un operatore infisso (per esempio, data la definizione della funzione precedente codice_12, il termine codice_16 \u00e8 in tutto e per tutto equivalente ell'operatore codice_17) e ogni operatore infisso con due parametri pu\u00f2 essere trasformato nella corrispondente funzione.\nCos\u00ec:\n increment = (+) 1\n\u00e8 il modo pi\u00f9 rapido di creare una funzione che aggiunge 1 al suo argomento.\nIn maniera simile, in\n half = (/ 2)\n reciprocal = (1 /)\nvengono generate due funzioni con un solo parametro. L'interprete capisce in ognuno dei due casi quale parametro tra i due operatori di divisione venga fornito e crea le funzioni che rispettivamente dividono ubn numero in due e restituiscono il suo reciproco.\nBench\u00e9 Miranda sia un linguaggio fortemente basato sui modelli, non esige dichiarazioni esplicite di modello. Se un tipo di funzione non viene esplicitamente dichiarata, l'interprete la inferisce dal tipo dei suoi parametri e dal modo in cui vengono usati nella funzione. In aggiunta ai tipi fondamentali, caratteri, numeri, simboli, il linguaggio include un tipo \"qualsiasi\" in cui il tipo di parametro non ha importanza, come nella funzione che inverte una lista:\n rev [] = []\n rev (a:x) = rev x ++ [a]\nche pu\u00f2 essere applicata a una lista con qualsiasi tipo di dato, per cui la dichiarazione esplicita del tipo di funzione sarebbe:\n rev :: [*] -&gt; [*]\nInfine, il linguaggio possiede meccanismi per creare e gestire moduli di programma le cui funzioni interne sono invisibili ai programmi che chiamano quei moduli.\nEsempi di programmi Miranda.\nIl seguente script Miranda determina l'insieme di tutti i sottoinsiemi di un insieme di numeri\n subsets [] = \n subsets (x:xs) = [[x] ++ y | y &lt;- ys] ++ ys\n where ys = subsets xs\ne questo \u00e8 un \"literate script\" per una funzione codice_18\nche fornisce la lista di tutti i numeri primi\n &gt;|| La lista infinita di tutti i numeri primi, usando il crivello di Eratostene.\n La lista dei potenziali numeri primi inizia con la lista dei numeri interi dal due in avanti; \n dopo che \u00e8 stato restituito ciascun numero primo,tutti i numeri che possono essere divisi in \n modo esatto per esso vengono eliminati dalla lista dei candidati.\n &gt; primes = sieve [2..]\n &gt; sieve (p:x) = p : sieve [n | n &lt;- x; n mod p ~= 0]\nCollegamenti esterni.\n[[Categoria:Linguaggi di programmazione dichiarativi]]\n[[Categoria:Linguaggi di programmazione funzionali]]"}
{"id": "396111", "revid": "635947", "url": "https://it.wikipedia.org/wiki?curid=396111", "title": "Silvestro (Looney Tunes)", "text": "Silvestro (Sylvester J. Pussycat Sr.) \u00e8 un personaggio dei cartoni animati Looney Tunes e Merrie Melodies. \u00c8 un gatto antropomorfo bianco e nero ossessionato dalla voglia di catturare Titti, Speedy Gonzales o Hippety Hopper. Il nome Silvestro deriva da silvestris, il nome scientifico del gatto selvatico.\nStoria.\nIl personaggio raggiunge il suo aspetto definitivo nel 1945 nel breve film \"Vita da piume\": \u00e8 un grosso gatto nero con un nasone rosso, mentre le guance, il ventre, le zampe e la punta della coda sono bianche.\n\u00c8 stato ideato dal gruppo di disegnatori statunitensi della Warner Bros. (cos\u00ec come altri personaggi dei Looney Tunes) composto da Robert McKimson, Chuck Jones e Friz Freleng.\nIl gatto \u00e8 stato presente in molte puntate dei \"Looney Tunes\" e dei \"Merrie Melodies\"; ha anche partecipato a diversi film, tra cui \"Space Jam\".\nCaratteristiche.\nIn molti cartoni animati, Silvestro viene mostrato mentre tira fuori intenzionalmente la lingua mentre parla, sottolineando che il lisp \u00e8 intenzionale. \u00c8 anche noto per spruzzare le persone con cui sta parlando con la saliva del suo balbettio, che \u00e8 un tratto raramente condiviso da Daffy Duck. Un tratto comune usato sia per Silvestro che per Daffy \u00e8 la tendenza a fare un lungo sfogo, lamentarsi di un argomento e poi terminarlo dicendo \"Sakes\". \nMostra una personalit\u00e0 diversa quando viene abbinato a Porky Pig nelle esplorazioni di luoghi spettrali, in cui non parla, si comporta come un gatto pauroso e sembra sempre vedere le cose spaventose che Porky non vede e viene sgridato da lui per questo ogni tempo.\nPerennemente affamato, quasi sempre lo si vede tentare di catturare il canarino Titti (\"Tweety\" nell'originale), chiuso all'interno di una gabbietta per uccellini oppure svolazzante per la casa, ma protetto dalla nonnina sempre pronta a prendere a colpi d'ombrello il micio ogni volta che questo attenta all'incolumit\u00e0 del volatile.\nSilvestro, per quanto spesso sembri avvicinarsi al suo scopo, non riesce mai a catturare e a mangiare Titti, un po' per sfortuna, un po' per goffaggine; ma, soprattutto, perch\u00e9 Titti \u00e8 solo apparentemente ingenuo: il canarino infatti \u00e8 furbo, ingegnoso e anche perfido. Oltre alla nonnina, in soccorso di Titti arriva Ettore, un cane bulldog tarchiato e muscoloso (bench\u00e9 in genere non molto furbo), che sottopone il malcapitato felino a rituali pestaggi.\nIn alcune storie compare anche il figlio Silvestrino, ma generalmente non in quelle dove \u00e8 presente Titti. Inoltre, in altre storie, compare sia da solo che con gli altri personaggi, tra i quali Speedy Gonzales, Porky Pig e Taddeo.\nCarosello.\nNegli anni sessanta e settanta il personaggio \u00e8 comparso nei siparietti pubblicitari di Carosello, insieme a Titti, come testimonial della ditta di conserve di Pomodori pelati De Rica. Il cartoon era disegnato e animato da Nino e Toni Pagot. La frase che concludeva invariabilmente il cortometraggio era \"Oh no! Su DeRica non si pu\u00f2!\" (sempre pronunciato dal gatto, che si trattiene dal balzare sul canarino dopo che questo, alla fine, si posa su un prodotto della marca reclamizzata).\nDoppiatori.\nIn Italia, Silvestro ha avuto diversi doppiatori italiani. Voci principali :\nAltre voci :"}
{"id": "396112", "revid": "767487", "url": "https://it.wikipedia.org/wiki?curid=396112", "title": "Doane Perry", "text": "\u00c8, insieme a Mark Craney (statunitense) e Florian Opahle (tedesco), uno dei membri non britannici nella storia della band."}
{"id": "396114", "revid": "466539", "url": "https://it.wikipedia.org/wiki?curid=396114", "title": "Ettore", "text": "Origine e diffusione.\nDeriva dal nome greco \u1f1d\u03ba\u03c4\u03c9\u03c1 (\"H\u00e8kt\u014dr\"), latinizzato in \"Hector\"; si basa sul termine \u1f15\u03ba\u03c4\u03c9\u03c1 (\"h\u00e8kt\u014dr\", \"che tiene forte\", \"che sta saldo\"), a sua volta da \u1f14\u03c7\u03c9 (\"\u00e8ch\u014d\", \"avere\", \"tenere\", \"possedere\").\nNome di matrice classica, nell\"Iliade\" Ettore \u00e8 il figlio maggiore di Priamo, re di Troia, e di Ecuba, che viene ucciso in combattimento da Achille; da lui prende il nome 624 Hektor, il pi\u00f9 grande fra gli asteroidi troiani di Giove.\nIl nome Ettore si \u00e8 ampiamente diffuso nel Nord Italia, ed ha avuto maggiore incremento nell'800 dopo che Massimo D'Azeglio confer\u00ec prestigio alla figura storica di Ettore Fieramosca, che divenne protagonista del suo romanzo omonimo. In Inghilterra, nella forma \"Hector\", il nome conobbe un uso occasionale dal Medioevo in poi; fu particolarmente comune in Scozia, dove veniva usato anche come forma anglicizzata del nome \"Eachann\".\nOnomastico.\nL'onomastico viene festeggiato il 20 giugno (23 dicembre in certi luoghi) in memoria di sant'Ettore, probabilmente martire in Grecia al tempo di Diocleziano."}
{"id": "396116", "revid": "599013", "url": "https://it.wikipedia.org/wiki?curid=396116", "title": "Titti", "text": ""}
{"id": "396118", "revid": "486946", "url": "https://it.wikipedia.org/wiki?curid=396118", "title": "Willy Coyote", "text": ""}
{"id": "396119", "revid": "968255", "url": "https://it.wikipedia.org/wiki?curid=396119", "title": "Salomone", "text": "Il suo regno \u00e8 datato circa dal 970 al 930 a.C. e fu l'ultimo dei re del regno unificato di Giuda e Israele. Secondo il racconto biblico era figlio di Davide e Betsabea, che era stata moglie di Uria l'Ittita. Gli succedette il figlio Roboamo, che Salomone aveva avuto dalla moglie ammonita Naama, ma solo sul regno di Giuda.\nIl suo regno viene considerato dagli ebrei come un'et\u00e0 ideale, simile a quella del periodo augusteo a Roma. La sua saggezza, descritta nella Bibbia, \u00e8 considerata proverbiale. Durante la sua reggenza venne costruito il tempio di Salomone, che divenne leggendario per le sue molteplici valenze simboliche. Particolari su vita, opere e saggezza di Salomone sono narrati anche nel \"Kebra Nagast\" (testo etiope redatto tra il IV e il VI secolo d.C., ma nella sua versione definitiva nel XII secolo).\nNel resoconto biblico.\nIl regno.\nDi Salomone non esistono fonti documentali coeve, oltre ai Libri dei Re ed ai Libri delle Cronache, e mentre alcuni studiosi ne sostengono la storicit\u00e0, pur non concordando sulle dimensioni del suo regno, altri dubitano della sua esistenza storica. &lt;br&gt;Del periodo precedente la sua incoronazione le scritture non dicono nulla di pi\u00f9. \nSalomone divenne re per designazione divina (1Cr. ), e la congiura di Adonia, suo fratellastro, acceler\u00f2 solo i tempi. Il primo atto della reggenza di Salomone fu la messa a morte del fratello Adonia e di Joab, generale di Davide, per la congiura; condann\u00f2 a morte anche Shimei per essere venuto meno al giuramento di residenza a Gerusalemme dopo che gli era stata condonata la vita per aver offeso Davide. Importante fu anche la destituzione dalla carica di sommo sacerdote di Abiatar a favore di Tsadok.\nIl punto di snodo del regno di Salomone fu la richiesta a Dio di dargli il discernimento tramite il dono della sapienza, necessario secondo lui per governare un popolo. Dopo questo fatto la sua potenza e ricchezza divennero leggendarie. L'argento di Re Salomone proveniva da Sardegna e Spagna, portato in oriente dalla flotta di Tartesso, ovvero l'Isola di Sardegna (\"Thompson, C., and Skaggs, S. (2013) doi:10.11141/ia.35.6). \n\"Il \"Libro della Sapienza\", scritto in greco, porta il suo nome: \"Sapienza di Salomone\".\nAlla met\u00e0 del X secolo a.C. inizi\u00f2 la costruzione del tempio (1Re. ) che termin\u00f2 in circa sette anni (1Re. ). Questo dato \u00e8 importante per capire la grandezza di Salomone, poich\u00e9 Erode impieg\u00f2 ben quarantasei anni per ampliare il secondo tempio (Gv. ), probabilmente senza riuscire a riportarlo allo stato originario.\nIl Tempio di Salomone ha provocato numerosi dibattiti tra gli studiosi: gli studiosi di scuola minimalista (come Israel Finkelstein, Ze'ev Herzog e Thomas L. Thompson) ritengono infatti che il Tempio in realt\u00e0 sarebbe stato edificato molto tempo dopo da re Giosia, che l'avrebbe retrodatato ai tempi di Salomone per motivi nazionalistici ; a questa tesi si oppongono gli studiosi della scuola massimalista e \"centrista\" (come Amihai Mazar, Kenneth Kitchen, William G. Dever e Baruch Halpern), che ritengono che il Tempio sia stato effettivamente costruito da Salomone, nonostante i testi biblici contengano senza dubbio delle esagerazioni.&lt;br&gt;Ad esempio, le descrizioni bibliche del Tempio e del suo palazzo reale - dei quali, nonostante ripetute ricerche archeologiche, non sono state trovate tracce - sono incompatibili con il periodo salomonico e lo storico ed archeologo Mario Liverani sottolinea come \"questi edifici, nelle dimensioni riportate dal testo biblico, superano di molto lo spazio disponibile nella piccola Gerusalemme che l'archeologia consente di assegnare al X secolo (cio\u00e8 la sola \u00abcitt\u00e0 di David\u00bb). Si tratta di progetti di et\u00e0 persiana, proiettati indietro al tempo di Salomone per conferir loro un valore fondante\", e anche la Bibbia Edizioni Paoline evidenzia che \"l\u2019amplificata descrizione della fabbrica del tempio e del suo mobilio armonizza i dati del tempio di Salomone con quelli dell\u2019epoca post-esilica\". \nVa comunque rilevato come le cifre indicate nella Bibbia, in riferimento a Salomone, siano a volte sproporzionate e in contraddizione tra loro e la sua figura, soprattutto nei Libri delle Cronache, venga spesso idealizzata. Anche \"le entrate di Salomone sono descritte in termini favolosi\" e le quantit\u00e0 d'oro riportate nel testo biblico del tutto inverosimili, mentre storicamente \"non esiste neanche un singolo testo egiziano fra quelli noti che nomini David o Salomone per la loro ricchezza e la loro potenza\".\nLe storie dell'amore tra Salomone e la regina di Saba, Makeda, e della nascita del loro figlio primogenito, Menelik, sono narrate con ricchezza di particolari nel libro sacro Kebra Nagast, il libro della Gloria dei Re. Questo antico testo sostiene anche che \u00abun tempo tutto il mondo fu composto da tre regni (\u2026) guidati da tre Re, i tre figli di Salomone\u00bb, e che ci fu un lungo periodo in cui \u00abi Re di tutto il mondo discendevano dalla stirpe di Sem\u00bb.\nLa decadenza.\nCome ogni altro re di quel periodo, Salomone prese a circondarsi di mogli straniere (Moabite, Ammonite, Idumee, Sidonie, Ittite), sia per motivi politici (poteva cos\u00ec stringere alleanze coi popoli vicini) sia per dimostrare il proprio potere. Ma per questa via attu\u00f2 anche una decadenza spirituale all'interno d'Israele, dato che ogni nuova moglie adorava diverse divinit\u00e0 e pure Salomone si lasci\u00f2 corrompere dall'idolatria.\nOltre alla figlia del faraone, Salomone aveva settecento principesse per mogli e trecento concubine. Quando fu vecchio, le sue donne l'attirarono verso d\u00e8i stranieri. Segu\u00ec Astarte, divinit\u00e0 dei Sidoni, e Milcom, divinit\u00e0 degli Ammoniti. Fu allora che costru\u00ec, sul monte che sta di fronte a Gerusalemme, un alto luogo per Chemosh, la divinit\u00e0 di Moab, e per Moloch, la divinit\u00e0 dei figli di Ammon. Fece cos\u00ec per tutte le sue donne straniere, le quali offrivano profumi e sacrifici ai loro d\u00e8i. Il Signore gli era apparso due volte e gli aveva comandato di non seguire altri d\u00e8i, ma Salomone non osserv\u00f2 quanto gli aveva comandato.\nIl fatto di aver infranto il primo e pi\u00f9 importante dei Dieci comandamenti, quello che vieta l'idolatria, port\u00f2 alla decisione divina di dividere il regno in due parti, ma solo dopo la morte di Salomone: una parte a Roboamo, discendente legittimo, che regn\u00f2 sulle trib\u00f9 di Giuda e Beniamino e l'altra parte a Geroboamo, che regn\u00f2 su tutte le altre, creando il regno di Israele. Il profeta Achia di Silo, sdegnato, gli predisse questo scisma politico e religioso dopo la sua morte, ungendo re delle trib\u00f9 del nord il suo generale Geroboamo. Salomone tent\u00f2 di ucciderlo, ma egli si rifugi\u00f2 in Egitto.\nSecondo la tradizione ebraica, l'Arca Santa si trova invece ancora in uno dei meandri sotterranei del tempio di Gerusalemme: questi furono costruiti appositamente in previsione della futura distruzione del tempio. A ogni modo, l'Arca non \u00e8 pi\u00f9 menzionata nella Bibbia dopo l'incontro di Salomone con la regina di Saba descritto anche nell'Antico Testamento in: 1 Re 10; 2 Cr 9.\nIl giudizio di Salomone.\nIl primo Libro dei Re d\u00e0 un esempio significativo della sapienza di Salomone. Nel mondo antico era un fatto comune chiedere il giudizio del re, non esistendo la moderna suddivisione dei poteri: i regnanti, quindi, erano i giudici supremi a cui venivano sottoposti i casi pi\u00f9 difficili. E quello sottoposto al re d'Israele sembrava irrisolvibile.\nDue donne si presentarono da Salomone: ciascuna aveva partorito un figlio a pochi giorni di distanza l'uno dall'altro ed entrambe dormivano nella stessa casa. Una notte accadde che uno dei due bambini mor\u00ec e sua madre, secondo l'accusa, aveva scambiato il figlio morto con quello vivo dell'altra donna mentre questa dormiva. Salomone, dopo aver ascoltato le due donne sostenere pi\u00f9 volte le loro tesi, fece portare una spada e ordin\u00f2 che il bambino vivente fosse tagliato a met\u00e0 per darne una parte a ciascuna di esse.&lt;br&gt;\nAllora la vera madre lo supplic\u00f2 di consegnare il bimbo all'altra donna, pur di salvarlo. Salomone cap\u00ec cos\u00ec che quella era la vera madre e le restitu\u00ec il bambino. Fu cos\u00ec reso noto a tutti che Salomone era veramente un re buono, santo, di fede e Zaddiq.\nLa fama.\nLa saggezza, la ricchezza e la grandezza del regno di Salomone, secondo la Bibbia, divennero leggendarie. Attualmente, l'archeologia, inclusa quella israeliana, molto attiva nel campo dell'archeologia biblica, ridimensiona - anche supponendo l'esistenza di re Salomone, cosa che solleva molti dubbi tra gli storici - la grandezza di tale regno e i fasti descritti per Gerusalemme: dall'inizio del XXI secolo, Gerusalemme \"\u00e8 stata scavata come mai prima di allora. Tuttavia, come concorderebbe la stragrande maggioranza degli archeologi [...] la capitale di un regno unificato di Davide e Salomone non \u00e8 stata trovata\" e, in merito alle miniere di Salomone - che furono associate, dagli anni Trenta, all'area della valle del Timna - \"nessun archeologo serio oggi pensa che se anche fosse esistito re Salomone, il suo dominio arrivasse fino a Timna nel sud\".\nLe notizie su Salomone, secondo il testo biblico, si diffusero in Oriente, tanto che molti \"potenti\" di allora vollero metterlo alla prova, facendogli visita e portandogli doni. Nella \"Bibbia\" ci viene proposto l'incontro con la regina di Sheba (o Saba), molto probabilmente dell'antico regno sabeo, nella zona dell'attuale Etiopia, la cui mitica ricchezza era ben nota alla cultura biblica, che dei Sabei parla nel \"Libro dei Popoli\". Il libro sacro dell'Etiopia intitolato Kebra Nagast narra dettagliatamente del loro incontro, del loro figlio Menyelek (o Menelik) e dello spostamento dell'Arca dell'Alleanza: secondo la tradizione etiope, seguendo la linea monarchica di discendenza diretta, il duecentoventicinquesimo erede del trono di Salomone \u00e8 \"Ras Tafari Makonnen\", il negus, \"ultimo Re dei Re\", incoronato Imperatore il 2 novembre 1930 col nome di Haile Selassie I, letteralmente \"Potere della Santa Trinit\u00e0\". Per questa ragione il re Salomone \u00e8 tenuto in particolare considerazione anche dai credenti della \"livity\" (filosofia di vita) rastafari.\nLa visita della regina di Saba a Salomone, secondo gli studiosi del \"Nuovo Grande Commentario Biblico\", \u00e8 \"una leggenda popolare, ma pu\u00f2 avere un nocciolo storico in una visita da parte di una delegazione commerciale araba\"; secondo il racconto biblico, tra i doni che la regina port\u00f2 a Salomone vi furono centoventi talenti d'oro, ovvero ben oltre le due tonnellate di oro, una quantit\u00e0 inverosimile.\nSalomone autore biblico.\nA Salomone vengono attribuiti due salmi, la maggior parte del libro dei \"Proverbi\" e due libri del canone. Visto che non c'\u00e8 accordo tra gli studiosi liberali e quelli di orientamento conservatore, in linea di massima si pu\u00f2 dire che i primi negano la paternit\u00e0 al re d'Israele di queste opere, mentre i secondi gliele attribuiscono.&lt;br&gt;Attualmente, comunque, anche la pi\u00f9 autorevole esegesi cristiana riconosce come a Salomone non si possano attribuire libri biblici. Gli esegeti del \"Nuovo Grande Commentario Biblico\" ritengono, infatti, che \"c'\u00e8 un ampio accordo tra gli studiosi sul fatto che il contesto della composizione della letteratura sapienziale non vada collocato durante la vita di Salomone. La sua grande fama di saggio \u00e8 senza alcun dubbio la ragione della sua \u00abpaternit\u00e0\u00bb di tre libri sapienziali, ma nessuno dei tre [Proverbi, Qoel\u00e8t, Sapienza] pu\u00f2 a buon diritto reclamarlo come autore [\u2026] Non c'\u00e8 dubbio: l'attribuzione di questi libri a Salomone serviva ad accrescere la loro autorit\u00e0\"; anche gli studiosi dell'interconfessionale Bibbia TOB sottolineano come per il Cantico dei Cantici \"l'autore non \u00e8 certamente Salomone: come \u00e8 accaduto per Proverbi, Qoel\u00e8t, Sapienza, il \"Cantico\" gli \u00e8 stato attribuito\" e quelli della Bibbia (Edizioni Paoline) - concordemente agli esegeti dell'\u00c9cole biblique et arch\u00e9ologique fran\u00e7aise (i curatori della Bibbia di Gerusalemme) - evidenziano che nel Cantico dei Cantici \"l'attribuzione a Salomone \u00e8 quindi fittizia (come in Qoh\u00e8let e Sapienza) ed \u00e8 indice che il redattore ha inteso collocare il suo libro nell'alveo della corrente sapienzale, di cui Salomone era l'alto patrono\".\nAnche la paternit\u00e0 dei due salmi 72 e 127 non sembra attribuibile a Salomone: nei Salmi - il cui testo ci \u00e8, peraltro, giunto con numerosi casi di corruzione testuale - l'attribuzione nel \"titolo\" del salmo \u00e8 spesso un'aggiunta successiva, che oltretutto non intendeva forse neppure riferirsi all'autore.\n&lt;br&gt;Le opere a cui ci si riferisce sono:\nSalomone mago ed esorcista.\nIn un periodo imprecisato il re Salomone viene considerato un medium e un esorcista: un'opera importante che ci d\u00e0 testimonianza di ci\u00f2 \u00e8 il testamento di Salomone, in cui si narra come il re eserciti il suo potere magico sui demoni per costringerli a costruire il tempio di Gerusalemme..\nAl re d'Israele \u00e8 stata attribuita la stesura della \"Chiave di Salomone\", contenente preghiere ebraiche rivolte a Dio.\nLa scienza al tempo di re Salomone.\n\u00c8 stato ipotizzato che gi\u00e0 al suo tempo fosse conosciuto il valore del \u03c0, noto ai Babilonesi del XX secolo a.C. e poi impiegato dagli Egizi nel XVII secolo, entrambi popoli confinanti coi primi israeliti vissuti nella Mezzaluna Fertile.\nAl \"pi greco\" fu attribuito un potere magico-spirituale anche nei secoli successivi, le cui propriet\u00e0 furono codificate dalla geometria sacra dei pitagorica nel VI secolo.\nCi\u00f2 sarebbe attestato nel:\nSalomone raffigurato su amuleti.\nTale ruolo magico di Salomone ricompare in una serie di amuleti, in pietra o metallo, con diverse rappresentazioni, accomunati dalla presenza di Salomone a cavallo (identificato solitamente dall'iscrizione) mentre trafigge un demone dalle fattezze femminili.\nSalomone nell'Islam.\nSalomone () \u00e8 citato cinque volte nel Corano (2:102; 21:81-82; 27:15-45; 34:11-13 38:30-34 ) come profeta saggio ed in possesso della conoscenza di molteplici scienze tradizionali. A questo re sono inoltre legate numerose storie riportate da commentatori coranici antichi e da storici musulmani riguardo al suo rapporto con i jinn, che si dice fossero totalmente al suo servizio.\nImportante episodio coranico legato (Cor. 27:15-45) alla figura di Salomone \u00e8 la storia (gi\u00e0 presente nella Bibbia) del suo incontro con Bilqis, la regina di Saba, episodio narrato con minuzia di particolari nel libro sacro della \"Gloria dei Re\", ovvero il Kebra Nagast.\nSalomone \u00e8 anche ricordato come grande costruttore di edifici, strade e canalizzazioni. A tale proposito lo storico omanita al-\u2018Awtabi (secoli XI-XII) attribuisce a Salomone e ai suoi jinn lo scavo e la costruzione di 1000 canali, () che costituiscono l'antico sistema irriguo ancora oggi in funzione in gran parte dell'Oman.\nCor 34:11-13 si riferisce al dono divino ricevuto da Salomone di essere trasportato dal vento a una velocit\u00e0 che aveva del miracoloso, peculiarit\u00e0 ripresa da alcuni storici arabi fra cui si pu\u00f2 ricordare \u1e6cabar\u012b, che parla di un viaggio fra la Siria e Istakhr, in Iran, e al-\u2018Awtabi che parla di un viaggio fra Istakhr e Gerusalemme durante il quale sorvol\u00f2 l'Oman dove vide a Salut, sito posto nella zona di Nizwa, un palazzo che sembrava appena terminato e abitato da un'aquila la quale, interrogata dal profeta, rifer\u00ec di essere arrivata in quel luogo 800 anni prima e di avervi trovato gi\u00e0 il palazzo disabitato ma in ottimo stato.\nEsegesi ebraica.\nShelom\u00f2 \u00e8 in realt\u00e0 re Salomone.\nSi racconta che re Salomone aveva incatenato il re degli shedim Eshmade con una collana sulla quale era il Nome di Dio Onnipotente; esso rese notevoli servizi quando re Salomone aveva costruito il tempio di Gerusalemme. Un giorno re Salomone gli chiese sul motivo per cui Dio si fosse servito degli shedim per punire gli egizi come si era servito di angeli a favore del popolo ebraico, volendo sapere in che modo uno shed (il testo afferma che gli shedim dimorano sulla Terra e sanno volare) \u00e8 superiore ad un angelo; lo shed gli chiese il suo (di re Salomone) anello con il tetragramma biblico e di slegarlo (lo shed). Re Salomone lo fece e subito si sent\u00ec afferrare dallo shed e scagliato ad una distanza di 400 \"parsa\". Lo shed si sedette sul trono di re Salomone; lontano il re, trovandosi in un villaggio, chiese aiuto svelando chi era, ma non gli credettero sino a quando giunse al Sinedrio che, interrogato il suo consigliere, cap\u00ec. Chiesero alle donne di controllare i piedi qualora il re Salomone fosse andato presso di loro perch\u00e9 il piede di uno shed assomiglia a quello di un gallo (Dio non termin\u00f2 infatti queste creature perch\u00e9 stava giungendo lo Shabbat durante la Creazione); poi seppero che re Salomone copriva i suoi piedi. Lo accompagnarono al palazzo facendogli riavere la collana e l'anello e, quando entr\u00f2 nella sala del trono, quando vide cosa aveva tra le mani Eshmade fu colto da terrore e vol\u00f2 via; da quel momento re Salomone fece circondare il proprio letto da 60 prodi, sapienti di Torah esperti di essa tutta e contro lo Yetzer ha-ra: ciascuno padroneggiava una particolare Massekhet (trattato del Talmud). (\"Bemidbar Rabbah 11, 9; Talmud Ghittin 68, secondo i commentatori; Rut Rabbah 5, 6\").\nGi\u00e0 anche Nachmanide, come fondamento della fede ebraica, spiega come il popolo ebraico rivolge la propria \"tefillah\" a Dio."}
{"id": "396120", "revid": "47767", "url": "https://it.wikipedia.org/wiki?curid=396120", "title": "Ermes (nome)", "text": "Origine e diffusione.\nDeriva dal nome greco antico '\u0395\u03c1\u03bc\u03b7\u03c2 (\"Hermes\"), latinizzato in \"Hermes\" o \"Hermetis\", di ignoto significato; potrebbe forse significare \"che supporta un argomento\", da \u1f15\u03c1\u03bc\u03b1 (\"herma\"), oppure \"annuncio\", dal termine \"\u00e9ira\", o ancora \"ometto\", \"pila di pietre\".\n\u00c8 un nome di tradizione mitologica, in quanto Ermes, nella mitologia greca, era il figlio di Zeus e Maia, messaggero degli dei, patrono di viaggiatori, pastori, atleti, mercanti, ladri, scrittori e oratori, corrispondente al dio Mercurio dei romani. Era usato comunemente in Grecia, cos\u00ec come Mercurio lo era a Roma, come nome gentilizio e personale soprattutto da schiavi e liberti.\nI nomi Ermione, Ermagora, Ermogene ed Ermolao sono nomi teoforici derivati da Ermes.\nOnomastico.\nL'onomastico viene festeggiato il 28 agosto, giorno di sant'Ermete, martire a Roma sotto Massimiano. Con questo nome si ricordano anche:"}
{"id": "396125", "revid": "47767", "url": "https://it.wikipedia.org/wiki?curid=396125", "title": "Ebe (nome)", "text": "Origine e diffusione.\nDeriva dal greco \u1f21\u03b2\u03b7 (\"hebe\"), che vuol dire \"giovinezza\", \"giovent\u00f9\" (o \"giovane\"), un significato analogo a quello dei nomi Owen, Giunone e Giovenale.\nSi tratta di un nome di matrice classica, ripreso a partire dal Rinascimento da quello di Ebe, la coppiera degli dei nella mitologia greca, personificazione della giovinezza, figlia di Zeus e di Era.\nIn Italia il nome \u00e8 piuttosto utilizzato, ed \u00e8 presente al Nord e al Centro; \u00e8 attestata anche una forma maschile, \"Ebo\", dalla diffusione per\u00f2 irrisoria e limitata all'Emilia-Romagna.\nOnomastico.\nL'onomastico si festeggia il 1\u00ba novembre, per la ricorrenza di Tutti i Santi, in quanto Ebe non \u00e8 portato da alcuna santa ed \u00e8 quindi adespota."}
{"id": "396129", "revid": "2373", "url": "https://it.wikipedia.org/wiki?curid=396129", "title": "Edo (nome)", "text": "Origine e diffusione.\nSi tratta di un ipocoristico di svariati altri nomi che contengono la particella \"ed-\"; ad esempio, pu\u00f2 derivare per apocope da Edoardo, Edgardo ed Edmondo (risalendo quindi alla radice anglosassone \"ead\", \"ricchezza\", \"prosperit\u00e0\"), oppure per aferesi da Alfredo, Goffredo e Manfredo (nel qual caso l'elemento alla base \u00e8 generalmente \"frid\", \"pace\"); molti dei \"nomi di origine\" sono gli stessi da cui \u00e8 tratto il nome inglese \"Ed\".\n\u00c8 diffuso principalmente in Italia centro-settentrionale, in particolare in Toscana.\nOnomastico.\nL'onomastico si pu\u00f2 festeggiare lo stesso giorno del nome da cui viene ricavato."}
{"id": "396130", "revid": "344503", "url": "https://it.wikipedia.org/wiki?curid=396130", "title": "Kirk Acevedo", "text": "Biografia.\nI genitori di Kirk emigrarono da Porto Rico per trasferirsi a Brooklyn, dove Kirk \u00e8 nato. Poco dopo si trasferirono nel Bronx, dove Kirk \u00e8 cresciuto e dove \u00e8 andato a scuola. Sin dall'infanzia ha dimostrato un grande interesse per la recitazione, improvvisando alcuni show in famiglia. Acevedo recitava anche nel gruppo d'arte drammatica a scuola.\nNel 1999 Kirk ha vinto un ALMA Award (American Latino Media Arts Awards) per la sua interpretazione nel film \"La sottile linea rossa\". Comunque \u00e8 conosciuto principalmente per il ruolo di Miguel Alvarez nella serie televisiva della HBO \"Oz\", di Hector Salazar nella serie poliziesca \"Law &amp; Order - Il verdetto\" e di Charlie Francis nella sere televisiva \"Fringe\". Nel 2007 ha prestato la sua voce al protagonista del videogioco \"The Darkness\", Jackie Estacado.\n\u00c8 sposato dal 2005 con Kiersten Warren, dalla quale ha avuto un figlio. Ha co-fondato la compagnia teatrale The Rowschach Group, con Shea Whigham.\nDoppiatori italiani.\nNelle versioni in italiano dei suoi film, Kirk Acevedo \u00e8 stato doppiato da:"}
{"id": "396131", "revid": "47767", "url": "https://it.wikipedia.org/wiki?curid=396131", "title": "Edvino", "text": "Origine e diffusione.\nRappresenta una ripresa recente del nome inglese Edwin, derivato dall'inglese antico \"Eadwine\", composto da \"ead\" (\"prosperit\u00e0\" o \"ricco\") e \"wine\" (\"amico\"). Altre interpretazioni traducono il primo elemento come \"dominio\", \"propriet\u00e0\", e definiscono quindi il significato come \"amico del dominio\".\nIl nome inglese non era molto comune dopo la conquista normanna, ma venne riportato in voga nel XIX secolo.\nOnomastico.\nL'onomastico ricorre il 4 ottobre in ricordo di sant'Edwin di Northumberland, marito di santa Etelburga del Kent, vissuto nel VII secolo."}
{"id": "396132", "revid": "125241410", "url": "https://it.wikipedia.org/wiki?curid=396132", "title": "Baby Looney Tunes", "text": "Baby Looney Tunes \u00e8 una serie televisiva statunitense di cartoni animati prodotta da Warner Bros. Television Animation nel 2002 e composta da 51 episodi divisi in 2 stagioni. questa serie si riprende la trama dei Looney Tunes adattandola per\u00f2 a un'et\u00e0 infantile (quindi reboot).\nLa sigla di apertura italiana \u00e8 una versione tradotta di quella originale ed \u00e8 cantata da Monica Ward, doppiatrice di Lola Bunny, direttrice del doppiaggio della serie e narratrice dei titoli.\nNel 2003, dopo la trasmissione della prima stagione, fu distribuito il film direct-to-video \"\".\nTrama.\nMentre la prima serie mostra i personaggi \"Looney Tunes\" da bambini giocare insieme sotto l'occhio premuroso di nonna Granny, nella seconda, in cui continuano ad essere bambini, vanno con lo zio Floyd in diversi luoghi in cui vivono numerose avventure; molto spesso scoprono tutti insieme qualcosa di nuovo o hanno dei dissidi che puntualmente si risolvono alla fine di ogni puntata.\nPersonaggi.\nLa serie mostra versioni infantili anche dei personaggi di Porky Pig, Taddeo, Yosemite Sam, Wile E. Coyote And Road Runner, Foghorn Leghorn (\"Crestino Chiccoricco\"), Prissy, The Barnyard Dog, Pep\u00e9 Le Pew, Gossamer, Ettore e Marvin il Marziano durante le sequenze musicali, ma solo alcuni di questi sono effettivamente apparsi durante gli episodi. L'unico personaggio a non essere (\"effettivamente\") mai apparso \u00e8 Speedy Gonzales.\nTrasmissione.\nLa prima serie originalmente fu trasmessa dal 4 giugno 2001 su Kids' WB, mentre la seconda fu trasmessa dal 13 agosto 2004 su Cartoon Network per essere in seguito replicata sempre da Cartoon Network e anche da Boomerang. In Italia venne trasmessa su Italia 1 dal 2003 e in seguito replicato da Rai Due, Boomerang, Boing e Cartoonito. Durante le prime visioni su Italia 1 e le repliche di Rai Due, Boomerang e Boing, e, fino al 2017, anche su Cartoonito, ogni puntata comprendeva due parti e una canzone. A partire dal 2017, quando gli episodi sono stati replicati su Cartoonito, la canzone che serviva come intermezzo viene rimossa, montando i titoli di testa all'inizio della prima parte e quelli di coda alla fine della seconda parte."}
{"id": "396133", "revid": "647919", "url": "https://it.wikipedia.org/wiki?curid=396133", "title": "Tweety", "text": ""}
{"id": "396137", "revid": "110157", "url": "https://it.wikipedia.org/wiki?curid=396137", "title": "Egeo (nome)", "text": "Origine e diffusione.\nSi tratta di un nome di chiara tradizione classica, essendo portato nella mitologia greca da Egeo, re di Atene e padre di Teseo da cui, secondo la leggenda, prende il nome il Mar Egeo (che per\u00f2 potrebbe anche basarsi sul greco \"aiges\", \"onde\", o potrebbe avere un'ignota origine pregreca).\nDeriva da \"Aegeus\", una forma latinizzata del greco antico \u0391\u1f30\u03b3\u03b5\u03cd\u03c2 (\"Aigeus\"), a sua volta variante di \u0391\u03b9\u03b3\u03ad\u03b1\u03c2 (\"Aigeas\"). Esso pu\u00f2 essere derivato dal termine \u03b1\u1f30\u03b3\u03af\u03c2 (\"aigis\"), che significa \"pelle di capra\", ma fa anche riferimento all'Egida di Zeus o di Atena, oppure al termine correlato \u03b1\u1f34\u03b3\u03b5\u03b9\u03bf\u03c2 (\"aigeios\", \"caprino\", \"della capra\"). Alla stessa radice risale anche il nome Egidio. \nIn alternativa, viene ricondotto al greco \u03b1\u1f34\u03be (\"aix\", \"alta onda\"). Non \u00e8 infine da scartare l'ipotesi che sia il nome del re mitologico a derivare da quello del mare, e non viceversa.\nOnomastico.\nIl nome \u00e8 adespota, non essendovi santi patroni. L'onomastico si pu\u00f2 festeggiare il 1\u00ba novembre per la festa di Ognissanti."}
{"id": "396138", "revid": "767487", "url": "https://it.wikipedia.org/wiki?curid=396138", "title": "Tutto in una notte", "text": "Tutto in una notte (\"Into the Night\") \u00e8 un film di John Landis del 1985 con Jeff Goldblum e Michelle Pfeiffer.\nTrama.\nEd Okin - ingegnere aerospaziale - soffre di insonnia, ha una vita insoddisfacente: la moglie lo tradisce e trova il lavoro monotono. In breve, \u00e8 depresso. \nEd si reca a Los Angeles su suggerimento del suo amico Herb. L\u00ec, \u00e8 sorpreso da una bellissima contrabbandiera di gioielli, Diana, che salta in macchina e lo prega di allontanarla da quattro iraniani che la stanno inseguendo. Lei lo convince ad accompagnarla in auto in varie localit\u00e0, e lui si lascia coinvolgere nella sua disavventura. Sempre pi\u00f9 esasperato dalle sue richieste, Ed scopre che Diana ha fatto entrare clandestinamente negli Stati Uniti smeraldi di valore inestimabile, parte del tesoro dello Shah dell'Iran, e viene perseguitato anch'egli da vari assalitori, un esule iraniano e un sicario britannico.\nDiana viene presa in ostaggio all'aeroporto dai criminali, ma viene liberata. Portati in una stanza di un motel da agenti federali, i due ricevono una fortuna in contanti da uno dei ricchi amici di Diana. Ed, stremato dalla lunga serie di eventi, finalmente si addormenta senza nemmeno spogliarsi.\nDopo una notte intera (e un lungo sonno ristoratore), Ed si sveglia nella stanza d'albergo vuota, con la maggior parte dei soldi spariti. Tuttavia, quando lascia la stanza, Diana lo sta aspettando, con i soldi, un sorriso e una richiesta per un passaggio all'aeroporto."}
{"id": "396140", "revid": "767487", "url": "https://it.wikipedia.org/wiki?curid=396140", "title": "Against", "text": "Against \u00e8 il settimo album dei Sepultura, pubblicato nel 1998.\nFu il primo disco dopo la fuoriuscita dal gruppo di Max Cavalera, sostituito dal cantante Derrick Green.\nIl disco.\nNell'album furono aumentate le influenze hardcore.\n\"Against\" perse molti colpi, sia a livello commerciale che a livello critico. La maggior parte delle critiche and\u00f2 alla voce di Derrick Green (considerata da molti fan inadeguata) al quasi totale abbandono del thrash metal, e all'assenza di riff complessi in favore di melodie pi\u00f9 orecchiabili."}
{"id": "396141", "revid": "1059402", "url": "https://it.wikipedia.org/wiki?curid=396141", "title": "Egisto (nome)", "text": "Origine e diffusione.\nDeriva dal nome greco \u0391\u1f34\u03b3\u03b9\u03c3\u03b8\u03bf\u03c2 (\"Aigisthos\"), latinizzato in \"Aegisthus\"; riguardo alla sua etimologia, \u00e8 frequente un avvicinamento ai termini \u03b1\u03b9\u03b3\u03b1\u03c2 (\"aigas\", \"capra\") o \u03b1\u1f30\u03b3\u03af\u03c2 (\"aigis\", \"egida\", \"scudo [di pelle di capra]\", da cui anche Egidio), col possibile significato di \"allevato da una capra\", \"pasciuto dalle capre\", ma altre fonti bollano queste ipotesi come paretimologie. Si tratterebbe invece, pi\u00f9 verosimilmente, di una forma abbreviata di \u0391\u03af\u03b3\u03b9\u03c3\u03b8\u03ad\u03bd\u03b7\u03c2 (\"Aighisthenes\"), un nome composto da due elementi di cui il secondo \u00e8 certamente \u03c3\u03b8\u03ad\u03bd\u03bf\u03c2 (\"sthenos\", \"forza\"); per il primo, di pi\u00f9 difficile interpretazione, sono stati proposti \u03b1\u1f36\u03b3\u03b5\u03c2 (\"a\u00eeges\", \"onde\") oppure l'\u03b1\u1f30\u03b3\u03af di \u03b1\u1f30\u03b3\u03af\u03bb\u03c9\u03c8 (\"aig\u00edl\u014dps\", \"quercia\"), entrambi per\u00f2 accostamenti problematici.\n\u00c8 un nome di tradizione classica e letteraria, portato nella mitologia greca da Egisto, figlio di Tieste e di Pelopia, ripreso in epoca rinascimentale; lui e la sua amante Clitennestra uccisero il di lei marito Agamennone, venendo per questo assassinati dai suoi figli, Oreste ed Elettra; nonostante la caratterizzazione marcatamente negativa del personaggio, il successo delle opere in teatrali e letterarie in cui appare ne ha assicurato l'adozione.\nIn Italia, \u00e8 maggiormente attestato in territorio toscano, anche se non gode di ampia diffusione.\nOnomastico.\nIl nome \u00e8 adespota, cio\u00e8 non ha alcun santo patrono; l'onomastico pu\u00f2 essere pertanto festeggiato il 1\u00ba novembre, festa di Ognissanti."}
{"id": "396142", "revid": "287204", "url": "https://it.wikipedia.org/wiki?curid=396142", "title": "Gruppo di Poincar\u00e8", "text": ""}
{"id": "396145", "revid": "62244", "url": "https://it.wikipedia.org/wiki?curid=396145", "title": "Terry Kinney", "text": "Biografia.\nKinney \u00e8 nato a Lincoln, nell'Illinois, figlio di Elizabeth L. (nata Eimer), una centralinista, e Kenneth C. Kinney, supervisore di un'azienda di trattori. Ha frequentato l'Universit\u00e0 statale dell'Illinois, a Normal, Illinois, dove \u00e8 diventato amico di Jeff Perry, che lo ha portato a vedere una \"performance\" di \"Grease\" con Gary Sinise, riunendo per la prima volta i tre co-fondatori della Steppenwolf Theatre Company. Tra i membri fondatori della Steppenwolf Theatre Company, con Gary Sinise e Jeff Perry, ebbe un ruolo importante nel film \"Gli irriducibili\", insieme a molti membri della Steppenwolf Theatre Company, diretta da Gary Sinise. \u00c8 noto al pubblico come Tim McManus nella serie televisiva della HBO \"Oz\".\nVita privata.\n\u00c8 stato sposato dal 1984 al 1988 con l'attrice Elizabeth Perkins, e dal 1993 al 2006 con l'attrice Kathryn Erbe (la quale recit\u00f2 anch'essa in \"Oz\") dalla quale ha avuto una figlia, Maeve (1995), e un figlio, Carson (2003). \nDoppiatori italiani.\nNelle versioni in italiano delle opere in cui ha recitato, Terry Kinney \u00e8 stato doppiato da:"}
{"id": "396146", "revid": "110157", "url": "https://it.wikipedia.org/wiki?curid=396146", "title": "Eglantina", "text": "Origine e diffusione.\n\u00c8 un nome affettivo, che riprende un nome arcaico della rosa canina, \"eglantina\". Etimologicamente, questo termine deriva dal francese \"\u00e9glantine\", a sua volta dal francese antico \"aiglent\", basato sul latino \"aquilentus\", \"ricco di aculei\", \"spinoso\" (da \"aculeus\", \"aculeo\"). La forma Eglentina deriva probabilmente da un incrocio con il nome Egle.\nIl suo primo uso come nome proprio di persona si ebbe nel XIV secolo, nella forma inglese \"Eglentyne\", nell'opera di Geoffrey Chaucer \"I racconti di Canterbury\".\nOnomastico.\nIl nome \u00e8 adespota in quanto non ci sono sante cos\u00ec chiamate. L'onomastico pu\u00f2 essere festeggiato il 1\u00ba novembre, alla festa di Ognissanti."}
{"id": "396147", "revid": "110157", "url": "https://it.wikipedia.org/wiki?curid=396147", "title": "Elda (nome)", "text": "Origine e diffusione.\n\u00c8 una variante del nome Ilda, che si basa sul germanico \"hilt\", \"battaglia\". Altre fonti lo indicano come una forma tronca di Ildegarda, informazione equivalente alla precedente, visto che Ilda ha avuto origine proprio in questo modo.\nIl nome \u00e8 maggiormente diffuso in Toscana.\nOnomastico.\nNon ci sono sante che portano il nome Elda, che quindi \u00e8 adespota. L'onomastico si pu\u00f2 festeggiare in occasione della festa di Ognissanti, che cade il 1\u00ba novembre. Alternativamente si pu\u00f2 festeggiare il 17 novembre in memoria di sant'Hilda di Whitby, o anche il 17 settembre in ricordo di santa Ildegarda di Bingen."}
{"id": "396148", "revid": "767487", "url": "https://it.wikipedia.org/wiki?curid=396148", "title": "Nation (album)", "text": "Nation \u00e8 l'ottavo album del gruppo brasiliano Sepultura, pubblicato nel 2001 dalla Roadrunner Records. Fu il secondo disco con Derrick Green, ed il primo in cui il nuovo cantante prese parte alla stesura dei pezzi. \"Nation\" contiene anche alcune importanti partecipazioni, come il cantante degli Hatebreed Jamey Jasta, l'ex cantante dei Dead Kennedys Jello Biafra, ed il gruppo Apocalyptica. Il disco ricevette critiche leggermente migliori rispetto a \"Against\", ma non venne comunque considerato a livello dei dischi con Max Cavalera e continu\u00f2 a soffrire a causa delle scarse vendite. I Sepultura accusarono la Roadrunner Records per non aver promosso sufficientemente il disco."}
{"id": "396150", "revid": "47767", "url": "https://it.wikipedia.org/wiki?curid=396150", "title": "Elfrida", "text": "Origine e diffusione.\nSi tratta di una variante del nome Elfreda, che deriva dall'inglese antico \"\u00c6lf\u00fery\u00f0\", composto da \"\u00e6lf\", \"elfo\" e \"\u00fery\u00f0\", \"forza\", e significa quindi \"forza degli elfi\". In inglese il nome era raro dopo la conquista normanna, ma venne ripreso nel XIX secolo.\nViene occasionalmente accostato ai nomi Alfredo (con cui condivide l'elemento \"\u00e6lf\", che \u00e8 presente anche in Alf e Alfhild) e Audrey (con cui condivide l'elemento \"\u00fery\u00f0\"). Il nome Frida ha un'etimologia propria, sebbene possa risultare da un'abbreviazione di Elfrida.\nOnomastico.\nL'onomastico si pu\u00f2 festeggiare il 2 agosto in memoria di santa Alfreda di Crowland (nata \u00c6lf\u00fery\u00f0, cio\u00e8 Elfrida)."}
{"id": "396153", "revid": "287204", "url": "https://it.wikipedia.org/wiki?curid=396153", "title": "Elia (nome)", "text": "Origine e diffusione.\nDal nome ebraico \u05d0\u05b1\u05dc\u05b4\u05d9\u05b8\u05bc\u05d4\u05d5\u05bc (\"'Eliyyahu\"), che, composto dai termini \"El\" (\"Dio\") e \"Yah\" (abbreviazione di \"YHWH\"), pu\u00f2 essere interpretato come \"YHWH \u00e8 Dio\" o \"il mio Dio \u00e8 Yahweh\". Ha la stessa etimologia di Gioele, per\u00f2 con gli elementi invertiti.\nDi tradizione biblica, \u00e8 portato da uno dei maggiori profeti dell'Antico Testamento, Elia; la popolarit\u00e0 della sua figura, accompagnata dalla venerazione verso alcuni santi cos\u00ec chiamati, aiut\u00f2 molto la diffusione del nome in periodo medievale. In Italia venne introdotto attraverso la latinizzazione \"Elias\" o, prima ancora, attraverso la grecizzazione \"Eleias\" o \"Elias\". Nell'Inghilterra medievale era presente nelle forme \"Elis\" ed \"Ellis\", e il suo uso fin\u00ec per estinguersi nel XVI secolo. Venne riportato in voga, nelle forme \"Elijah\" ed \"Elias\", dai Puritani dopo la Riforma protestante.\nVa notato che questo nome \u00e8 omografo con \"\u00c8lia\", la forma italiana femminile del nome \u00c8lio, che per\u00f2 \u00e8 pronunciata \"\u00c8lia\", non \"El\u00eca\". Il nome \"Elia\" non ha il corrispettivo femminile.\nOnomastico.\nL'onomastico si festeggia il 20 luglio in memoria di sant'Elia, profeta biblico. Con questo nome si ricordano anche, alle date seguenti:"}
{"id": "396154", "revid": "47767", "url": "https://it.wikipedia.org/wiki?curid=396154", "title": "Elide (nome)", "text": "Origine e diffusione.\nL'origine non \u00e8 del tutto certa; probabilmente \u00e8 un nome etnico, riferito all'Elide, una regione della Grecia occidentale; il suo nome (in greco antico \u1f2e\u03bb\u03b9\u03c2, \"\u0112lis\"), significa \"terra bassa\" o \"terra cava\", oppure deriva dal nome di Elios, mitologico figlio di Poseidone.\nIl nome \u00e8 pi\u00f9 frequente in Italia settentrionale e centrale.\nOnomastico.\nSi tratta di un nome adespota, cio\u00e8 che non \u00e8 portato da alcun santo. L'onomastico si festeggia quindi il 1\u00ba novembre, giorno di Ognissanti."}
{"id": "396157", "revid": "767487", "url": "https://it.wikipedia.org/wiki?curid=396157", "title": "Under a Pale Grey Sky", "text": "Under a Pale Grey Sky \u00e8 un disco live dei Sepultura, pubblicato il 24 settembre 2002 dalla Roadrunner Records. Il disco venne registrato alla Brixton Academy di Londra il 16 dicembre 1996, la notte in cui Max Cavalera lasci\u00f2 la band.\nSi tratta dell'ultimo album che la Roadrunner Records distribu\u00ec per i Sepultura. Attualmente la band non riconosce il disco come parte ufficiale della discografia.\nLa scaletta comprende quelle che sono considerate dai fan come le migliori canzoni del gruppo (ovviamente con alcune defezioni)."}
{"id": "396160", "revid": "6923", "url": "https://it.wikipedia.org/wiki?curid=396160", "title": "Fiat Palio", "text": "La Fiat Palio \u00e8 un'autovettura prodotta dalla casa automobilistica torinese FIAT. Presentata nel 1996 come un'erede della sfortunata Fiat Duna, \u00e8, insieme alle berline a tre volumi Siena e Albea (ed in Cina nel 2007 dalla Fiat Perla), la \"world car\" della FIAT, commercializzata nei paesi in via di sviluppo come: America Latina, Asia e Africa.\nPrima generazione (1996-2010).\nLa produzione della Palio parte nel 1996 in Brasile e successivamente venne prodotta anche in Argentina, India, Cina, Turchia, Sudafrica, Marocco e Russia. Venne commercializzata in varie versioni, tra cui una familiare (la \"Weekend\"), e in versione berlina sia a 3 che a 5 porte.\nGrande successo ha avuto in Brasile dove viene commercializzata anche con il motore 1.8 Flex, che permette un utilizzo distinto o combinato di benzina e alcool.\nDurante il suo ciclo di vita ha avuto tre restyling: nel 2001, nel 2004 e nel 2007.\nIl debutto.\nIl lancio avvenne nel 1996 in Brasile come \"progetto 178\" in quattro versioni tra cui un pick-up (la Fiat Strada). Il telaio fu studiato sulla base di quello della Fiat Uno europea, con vari miglioramenti come irrigidimenti strutturali, modifiche alle sospensioni (nella versione Weekend, anzich\u00e9 il layout a ponte torcente adottato come dalla Uno dalla versione berlina della Palio, fu adottato quello a bracci tirati utilizzato dalla Punto) e inserimento del Servosterzo (non incluso nelle versioni basi).\nPer il modello Weekend le motorizzazioni disponibili in Italia erano due benzina a iniezione elettronica multipoint, un turbodiesel e un diesel aspirato:\nPoco dopo il lancio la produzione inizi\u00f2 anche negli stabilimenti argentini, seguiti nel 1997 da quelli in Venezuela, Polonia e Marocco. Di seguito si unirono nella costruzione di questo modello gli stabilimenti turchi, sudafricani, egiziani e cinesi, questi ultimi nel 2002. Venne importata e venduta anche in Italia.\nRestyling 2001.\nNel 2001 avvenne il primo restyling dell'autovettura, il cui nuovo disegno si deve a Giorgetto Giugiaro: con quest'ultimo vennero messe in commercio numerose nuove versioni con propulsori diversi in base alla nazione di commercializzazione. Di spicco ad esempio una versione sportiva dedicata al mercato turco con un motore dotato di 120\u00a0CV.\nInoltre la versione TurboDiesel abbandon\u00f2 il vecchio e robusto 1.7 a precamera per far spazio al pi\u00f9 nuovo ed efficiente JTD da 80 CV prodotto sulla solida e ben collaudata base del 1.910\u00a0cm\u00b3. Il reparto dei motori a benzina venne aggiornato ulteriormente con l'introduzione del 1.2 Fire 16 valvole da 80 CV che si colloc\u00f2 tra la versione 8 valvole dello stesso Fire e la pi\u00f9 potente e completa 1.6i 16 valvole da ben 103\u00a0CV.\nUn occhio di riguardo \u00e8 stato posto anche al settore della sicurezza automobilistica con l'introduzione degli airbag e dell'ABS.\nAltra innovazione \u00e8 l'inserimento nella gamma anche di modelli dotati di cambio automatico.\nDa questa versione venne interrotta l'esportazione verso diversi mercati, tra cui l'Italia dove solo la versione Weekend rest\u00f2 in listino sino al 2004 (e dove comunque la vettura aveva avuto un discreto successo, specialmente nella versione familiare).\nRestyling 2004.\nUn secondo aggiornamento, sempre dovuto a Giugiaro, ha ripreso alcuni temi stilistici gi\u00e0 presenti nelle sorelle Punto e Stilo senza peraltro stravolgerne la forma iniziale. Novit\u00e0 anche nei motori, in special modo sul mercato brasiliano dove la versione Flex ha subito un buon incremento di potenza.\nCon questa versione, la Fiat ha festeggiato nel 2006 il raggiungimento dei 2 milioni di Palio prodotte. Nel 2008 la produzione della vettura ammonta ad oltre 100.000 unit\u00e0.\nLa Fiat Palio 1.8R.\nNel 2005 la Fiat lanci\u00f2 sul mercato brasiliano la Palio 1.8R. Questa versione aveva un design pi\u00f9 sportivo ed aerodinamico che implementava un nuovo body-kit, un nuovo spoiler posteriore e dei cerchi in lega ricoperti da pneumatici 185/60. Sulla carrozzeria sono stati applicati delle aerografie sportive e l'impianto luci \u00e8 stato modificato. Il propulsore installato \u00e8 un 1.8 FlexFuel in grado di essere utilizzato con benzina, alcool o una mistura di entrambi. Esso eroga una potenza di 115 CV, che permette alla vettura di accelerare da 0 a 100\u00a0km/h in 9,2 secondi. Gli interni sono di tipo sportivo con il quadro comandi di tipo digitale.\nRestyling 2007.\nQuest'ultimo modello ha ripreso lo stile della mascherina della Grande Punto, non va peraltro a sostituire completamente il modello precedente che viene ancora commercializzato con il nome \"Palio Fire Flex\".\nIl Modello 2007 viene commercializzato, dal 2008, insieme alla sorella a tre volumi Fiat Siena con la sigla \"2009\", e proprio nel 2008 la gamma della Palio si completa della versione Station wagon (denominata \"Week End\") e della versione Crossover SUV (denominata \"Locker\"). Le due nuove versioni della Palio condividono con la Siena il frontale. Fondamentalmente la gamma delle World car Fiat \u00e8 completa da una versione berlina due volumi (Palio), a tre volumi (Siena) e Station Wagon (Palio Week End, dalle quali derivano le Palio Loker).\nLe ultime versioni.\nNel 2011 si ha la presentazione della nuova Palio di seconda generazione basata sulla piattaforma \"Economy\" della Fiat Uno del 2010. Tuttavia la prima generazione di Palio, grazie al buon successo riscontrato sul mercato brasiliano, continuer\u00e0 ad essere prodotta fino al 2020 con una gamma di versioni ridotta. \nNello specifico nel 2014 debutta la Palio Fire con la carrozzeria a 3 e 5 porte ripresa dal modello 2004 e in due allestimenti (base e Way con assetto rialzato ed protezioni in plastica grezza lungo la carrozzeria stile SUV) posizionata pi\u00f9 in basso rispetto alla seconda serie di Palio. Verr\u00e0 prodotta fino alla fine del 2017.\nLa versione Weekend station wagon invece mantiene l\u2019estetica dell\u2019ultimo restyling 2008 e la stessa gamma comprensiva dei modelli di punta Adventure. La produzione termina definitivamente nel marzo 2020 andando a chiudere definitivamente il ciclo produttivo della Palio.\nSeconda generazione (2011-2017).\nNella fine del 2011 viene presentata la seconda generazione completamente nuova sviluppata sulla nuova piattaforma Economy a passo lungo gi\u00e0 adottata dalla nuova Uno presentata nel 2010. Il progetto per la nuova Palio (codice 326) viene sviluppato a partire dalla fine degli anni 2000: disegnata dal centro stile di Torino e ingegnerizzata dal centro ricerche e sviluppo in Brasile. Una grande novit\u00e0 \u00e8 il pianale di base nuovo, l'adozione di uno schema meccanico semplice e collaudato e i motori della famiglia Fire EVO ed E.Torq di ultima generazione. La carrozzeria \u00e8 proposta solo nella variante 5 porte, la versione 3 porte non \u00e8 prevista mentre la versione station wagon sar\u00e0 introdotta successivamente secondo i piani progettuali della casa. La rigidit\u00e0 strutturale aumenta del 35% e vengono adottati nuovi materiali per la realizzazione della carrozzeria oltre al miglioramento dell'isolamento acustico e nuovi processi produttivi.\nStilisticamente la nuova Palio riprende il design introdotto con la Punto Evo come il marchio integrato dai baffi cromati stile Fiat 500, calandra imbrunita e paraurti bombati, nella coda vengono introdotti i nuovi fanali verticali stile Punto. Anche l'abitacolo rispetto alla precedente serie \u00e8 pi\u00f9 spazioso: 5 posti, plancia pi\u00f9 moderna e tondeggiante realizzata con plastiche di maggior qualit\u00e0 rispetto alla vecchia serie bench\u00e9 restino pur sempre allineate al target della vettura di segmento economico. Nuove rifiniture pi\u00f9 modaiole e inserti colorati.\nLa lunghezza della vettura \u00e8 di 3,79 m con 1.67\u00a0m di larghezza, 1.49\u00a0m in altezza e con un passo di 2.42 metri. La massa totale della vettura diminuisce del 15% rispetto alla precedente serie grazie all'adozione di nuove leghe leggere per la realizzazione della carrozzeria. Tra i dispositivi di sicurezza vengono adottati di serie 4 airbag, ABS con EBD e sistema frenante composto da freni a dischi autoventilati all'avantreno e freni a tamburo al retrotreno. Le sospensioni sono composte da un'architettura MacPherson anteriore e ponte interconnesso al posteriore. La gamma motori \u00e8 composta dal rinnovato motore 1.0 Fire Evo Flex quattro cilindri otto valvole eroga 75\u00a0CV nel funzionamento a benzina e 77\u00a0CV nel funzionamento ad etanolo. Accanto al 1.0 \u00e8 disponibile il 1.4 Fire Evo Flex da 87 o 90\u00a0CV e il pi\u00f9 potente 1.6 E.Torq Flex 16 valvole della Palio Sporting al top di gamma con i suoi 119\u00a0CV. Il cambio \u00e8 un manuale a 5 rapporti con opzione del robotizzato Dualogic 6 rapporti.\nLa produzione della Palio \u00e8 terminata in Brasile nel 2017, a seguito della presentazione della sostituta, la Fiat Argo."}
{"id": "396161", "revid": "767487", "url": "https://it.wikipedia.org/wiki?curid=396161", "title": "Revolusongs", "text": "Revolusongs \u00e8 un EP pubblicato dai Sepultura in Brasile e Giappone. Contiene sette cover, e ottenne buone recensioni ma, a causa della limitata distribuzione, non ebbe grande successo commerciale.\nSuccessivamente, venne inserito come bonus nell'edizione limitata dell'album successivo \"Roorback\" del 2003.\nPer la cover degli U2 \"Bullet the Blue Sky\" venne girato un videoclip."}
{"id": "396162", "revid": "729019", "url": "https://it.wikipedia.org/wiki?curid=396162", "title": "Castello Episcopio", "text": "Il castello Episcopio \u00e8 un castello medievale di Grottaglie, in provincia di Taranto.\nStoria.\nIl mastio del castello Episcopio venne eretto alla fine del secolo XIV per volere dell'arcivescovo di Taranto Giacomo d'Atri, che aveva realizzato anche le mura e la chiesa madre. Il nucleo originario, con mastio e settore orientale, fu in seguito ampliato e rimaneggiato, con una facciata di epoca barocca.\nCeduto al Comune dall'arcivescovato, grazie al restauro dei primi anni ottanta del novecento e ad altri interventi pi\u00f9 recenti di risistemazione l'antica struttura \u00e8 un luogo ancora vivo, che ospita numerose manifestazioni artistiche e culturali.\nDescrizione.\nLa torre centrale o mastio, a pianta rettangolare, si eleva su tre piani.\nNelle sale ricavate dalle antiche stalle ospita il Museo della Ceramica di Grottaglie, che espone ceramiche datate dall'VIII secolo a.C. ai nostri giorni e provenienti da collezioni pubbliche e private. Il museo si articola nelle sezioni dedicate all'archeologia, alle ceramiche tradizionali, alla ceramica contemporanea, alle maioliche e infine ai presepi."}
{"id": "396166", "revid": "1762097", "url": "https://it.wikipedia.org/wiki?curid=396166", "title": "Ennio", "text": "Origine e diffusione.\nNome dalla buona diffusione, ripreso durante il Rinascimento dal \"cognomen\" e poi nome personale latino \"Ennius\", la cui origine \u00e8 ignota. La sua diffusione \u00e8 dovuta principalmente alla fama del poeta epico e tragico Quinto Ennio.\nOnomastico.\nNon esiste alcun santo con questo nome, che quindi \u00e8 adespota; l'onomastico si pu\u00f2 festeggiare, dunque, il 1\u00ba novembre per la festa di Ognissanti."}
{"id": "396167", "revid": "767487", "url": "https://it.wikipedia.org/wiki?curid=396167", "title": "Roorback", "text": "Roorback \u00e8 il nono album dei Sepultura, pubblicato nel 2003. Fu la prima uscita tramite SPV GmbH. Anche \"Roorback\", cos\u00ec come gli altri dischi con Derrick Green alla voce, non ricevette buone critiche, ma riusc\u00ec finalmente a vendere un considerevole numero di copie."}
{"id": "396168", "revid": "287204", "url": "https://it.wikipedia.org/wiki?curid=396168", "title": "Chiesa evangelica battista (Firenze)", "text": "La chiesa evangelica battista \u00e8 un luogo di culto battista che si trova in borgo Ognissanti 4-6 a Firenze.\nStoria e descrizione.\nL'edificio presenta un fronte sufficientemente corrente e riconducibile a una riconfigurazione ottocentesca. Fortemente caratterizzato, invece, \u00e8 il grande ambiente che si apre al terreno, nato come teatro dell'Accademia dei Solleciti. Questo, realizzato e inaugurato nel 1778 su progetto dell'architetto Gasparo Maria Paoletti, ebbe notevole celebrit\u00e0 ospitando abitualmente la compagnia diretta dall'attore Luigi Del Buono, inventore della maschera fiorentina di Stenterello, ma non disdegnando anche la messa in scena di testi pi\u00f9 impegnativi (qui si tenne, ad esempio, nel 1791, la prima italiana dell\"Amleto\" di Shakespeare).\nIn particolare lo Stenterello di Borgognissanti, recitato da Lorenzo Cannelli, era il pi\u00f9 sboccato di tutta la citt\u00e0 (rispetto a quelli che si esibivano al teatro Leopoldo e al teatro della Piazza Vecchia) e non erano infrequenti le impertinenti allusioni al granduca Pietro Leopoldo, tanto che spesso gli spettacoli erano sorvegliati da gendarmi che talvolta arrestavano l'attore, quando troppo insolente, portandolo a passare la notte nelle carceri del Bargello.\nRinnovato da Giuseppe Del Rosso nel 1826, l'edificio conobbe un importante intervento di restauro strutturale nel 1843, su progetto di Ulisse Faldi. Nonostante la notoriet\u00e0 acquisita in ambito fiorentino il teatro, dal 1866 intitolato a Gioacchino Rossini, cess\u00f2 la propria attivit\u00e0 nel 1887.\nNel 1896 \u00e8 documentato il suo utilizzo come deposito dei volumi del Gabinetto Vieusseux e, poco dopo, come sede della Chiesa Cristiana Evangelica Battista (Foreign Mission Board of The Southern Baptist Convention Richmond, Virginia). Acquistato da quest'ultima l'immobile fu radicalmente rinnovato nel 1908, con la direzione dei lavori di Vittorio Tarchiani, senza che tuttavia la sala nella quale fu ricavato lo spazio destinato al culto perdesse le caratteristiche della precedente destinazione, segnata com'\u00e8 da una tipica balconata teatrale ad U sorretta da colonne. Cos\u00ec l'abside poligonale si impianta sul proscenio. Inoltre, nel pavimento della stessa si trova una botola che d\u00e0 accesso al fonte battesimale, situato nello spazio gi\u00e0 occupato dai camerini teatrali. Lo stile dell'ambiente \u00e8 ispirato al Rinascimento toscano, nel gioco del grigio col bianco e nelle decorazioni di ispirazione brunelleschiana.\nIn corrispondenza del numero civico 4 \u00e8 una targa, posta nel carnevale del 2006, in ricordo di Luigi Del Buono e della maschera di Stenterello."}
{"id": "396169", "revid": "118815690", "url": "https://it.wikipedia.org/wiki?curid=396169", "title": "Erina", "text": "Origine e diffusione.\nDi difficile interpretazione a causa della mancanza di documentazione in proposito, potrebbe essere considerato una variante del nome Irene, o anche un diminutivo di nomi quali Ero ed Erio.\nOnomastico.\nL'onomastico si pu\u00f2 festeggiare il 5 maggio in memoria di santa Irene da Lecce, chiamata anche sant'Erina, vergine e martire."}
{"id": "396170", "revid": "36426", "url": "https://it.wikipedia.org/wiki?curid=396170", "title": "Casa famiglia Santa Lucia", "text": "La Casa famiglia Santa Lucia in Borgo Pinti a Firenze \u00e8 un istituto caritatevole.\nStoria.\nNel tratto finale di questa strada, presso l'odierno piazzale Donatello, vi erano ospizi e lazzaretti, passati poi sotto la tutela dell'ospedale di Santa Maria Nuova. Lisabetta, vedova del cuoiaio Bartolomeo Salvini, ebbe in concessione dagli spedalinghi i terreni e il fabbricato per fondare il convento di monache di San Giuseppe (poi trasferito al Prato di Ognissanti). Nel 1695 lo sostitu\u00ec lEducandato di San Carlo Borromeo per fanciulle da preparare alla vita domestica; dal nome del benefattore Carlo Gianni, scudiero del granduca Cosimo III, le educande furono dette \"Giannizzere\". Esse, come scrive Guido Carocci, \u00abdivenivano brave donne di compagnia, abili domestiche e il Gianni con grande zelo si adoperava a collocarle presso le famiglie e a dotarle\u00bb.\nNel 1750 l'Educandato fu assorbito dal conservatorio di San Salvatore dei Mendicanti e vi venne poi aperto l'ospizio di Sant'Antonio da Padova, per iniziativa di padre Bernardino da Gaiole. Dopo un periodo di abbandono, nel 1929 divenne sede dell'Istituto delle Suore Stimmatine. Attualmente i locali sono occupati dalle stesse Stimmatine (Istituto delle Povere Figlie delle Sacre Stimmate) che vi tengono l'Istituto Femminile San Silvestro (casa famiglia Santa Lucia).\nDescrizione.\nIl tettuccio di eco francescana che segna l'ingresso all'oratorio di Sant'Antonio da Padova e che caratterizza il prospetto su Borgo Pinti fu realizzato su disegno del pittore Massimiliano Corcos (cos\u00ec ricorda una targa all'interno). Decisamente particolare la situazione che il complesso presenta sul piazzale Donatello: dato che successivamente alla demolizione delle mura della citt\u00e0 che qui correvano (1865) questa porzione non fu oggetto di riconfigurazione, \u00e8 ben leggibile sia la zona absidale dell'oratorio, sia l'attuale e apparentemente incongruo orientamento dell'edificio, obliquo rispetto al tracciato dei nuovi viali.\nSulla cantonata si vede una tabernacolo con un \"Crocifisso\" di Gianni Vagnetti databile al 1950 circa, che fu donato dalla vedova dopo la morte dell'artista, non essendo egli riuscito a portare a compimento il suo progetto di rappresentarvi i maggiori santi fiorentini attorno al trono della Madonna. Sopra si trova l'ormai illeggibile stemma del vescovo Leonardo Buonafede con la mitria vescovile e la scritta \"Fundator\", che risaliva ai tempi dell'antico monastero di San Giuseppe."}
{"id": "396173", "revid": "767487", "url": "https://it.wikipedia.org/wiki?curid=396173", "title": "Live in S\u00e3o Paulo", "text": "Live in S\u00e3o Paulo \u00e8 un live del gruppo metal Sepultura.\nIl disco.\nTutte le tracce vennero registrate il 3 aprile 2005 ad un concerto di S\u00e3o Paulo, Brasile. Fu pubblicato anche un DVD con lo stesso nome. Entrambi vennero pubblicati l'8 novembre, dalla SPV GmbH. Fu soltanto la seconda volta in cui si pot\u00e9 sentire Derrick Green cantare le canzoni dell'era Max Cavalera su un'uscita ufficiale. (Una versione live di \"Roots Bloody Roots\" cantata da Green venne pubblicata come bonus track su \"Nation\"). In \"Escape To The Void\" si alternato come voce principale quella di Green e del chitarrista Kisser, in un interessante duetto."}
{"id": "396174", "revid": "15756", "url": "https://it.wikipedia.org/wiki?curid=396174", "title": "Ex-monastero di San Silvestro", "text": "L'ex-monastero di San Silvestro \u00e8 un ex edificio religioso di Firenze situato in Borgo Pinti 62-64-66.\nStoria.\nIl monastero.\nIl nucleo pi\u00f9 antico dell'edificio si deve all'acquisto fatto nel 1531 da Francesco Minerbetti, arcivescovo di Sassari e poi di Arezzo, di un terreno posto in questa zona, destinato a monastero femminile, che riprendeva il nome di un pi\u00f9 antico monastero in via Salvestrina, soppresso nel 1453. Questo atto di beneficenza scioglieva un voto che il vescovo aveva fatto circa il ritorno dei Medici a Firenze, dopo che la Repubblica aveva confiscato tutti i beni della sua famiglia col pretesto dello scandalo del duello tra Andrea Minerbetti e Giovanni Buonaparte, avvenuto sotto la loggia del Mercato Nuovo per l'amore della bella Alessandrina Acciaioli.\nCon l'assedio di Firenze nel 1530 i Medici ripresero dunque possesso della citt\u00e0 e il vescovo, tornato nella piena facolt\u00e0 delle ricchezze familiari, sciolse il voto spendendo ben 50.000 scudi nell'impresa. La condizione per accedere al monastero era che le religiose, in tutto tredici, dovessero essere di nobile famiglia da parte di entrambi i genitori e fossero scelte tra quelle i cui antenati avessero rivestito la carica di gonfaloniere di Giustizia.\nCostruito entro il 1536 il monastero e la relativa chiesa e posto sotto la regola benedettina con la denominazione di San Silvestro. All'inizio vi risiedevano solo tredici donne di nobile famiglia, pi\u00f9 tre converse di altrettanto buona famiglia.\nNel Seicento Cosimo III vi fece rinchiudere la figlia di un pasci\u00e0 rapita dai cavalieri di Santo Stefano come preda di guerra e portata a Livorno quasi come schiava. Il devotissimo granduca di Toscana l'adott\u00f2 dandole il nome di \"Umiliana de' Medici\" (chiaro il riferimento alla beata Umiliana) e rinchiudendola nel monastero pi\u00f9 esclusivo della citt\u00e0 dove mor\u00ec a 84 anni nel 1753. La chiesa pubblica, affacciata sulla strada, aveva opere di Agnolo Gaddi, Fabrizio Boschi e Cosimo Ulivelli, il quale aveva affrescato anche alcuni ambienti del monastero. Le monache, che osservavano una clausura strettissima, usavano un'altra chiesa interna, nella quale si trovava anche il loro pozzo di sepoltura.\nIl complesso fu ampliato nel 1716 per munificenza medicea (come ricorda una targa sulla facciata) con un cantiere affidato all'ingegnere Piero Giannozzi che, tra l'altro, realizz\u00f2 dal lato della propriet\u00e0 confinante con gli Ximenes un porticato voltato a sette arcate, con loggia e stanze al lato superiore.\nCasa di Rifugio.\nSoppresso nel 1808 e impoverito delle opere d'arte, il complesso fu ripristinato nel 1816 e, nel 1865, destinato a \"Casa di rifugio delle fanciulle povere pericolanti\", istituita e affidata al canonico del Capitolo della Cattedrale Antonio Fossi. Questi, nel 1872, acquis\u00ec la porzione gi\u00e0 del monastero carmelitano di Santa Maria Maddalena de' Pazzi rimasta da questo lato e separata dall'altro nucleo per la realizzazione del nuovo tratto di via della Colonna, con l'intento di creare un unico corpo di fabbrica.\nL'intervento fu affidato all'architetto Leopoldo Pasqui che prest\u00f2 per l'occasione la propria opera a titolo gratuito. Oltre ai vari lavori che interessarono gli interni, Pasqui costru\u00ec ex novo l'edificio di collegamento tra le due strutture affacciato su borgo Pinti, intervenendo parallelamente con la riconfigurazione dei prospetti sulla stessa strada e su via della Colonna, \"al fine dell'ottenimento di una unitariet\u00e0 linguistica adeguata alle nuove architetture di Firenze Capitale, che la limitatezza dell'impegno finanziario di spesa traduce in un neocinquecentismo scarno che indugia solo sui rari portali lapidei a bugna. In angolo tra i due assi viari, al piano terra, vengono aperti alcuni vani (in parte oggi non pi\u00f9 di propriet\u00e0) adattabili a botteghe e laboratori artigiani, il cui affitto permetteva all'istituzione di dotarsi di una rendita\".\nIstituto San Silvestro.\nTrasferitesi le Benedettine Sivestrine a Montughi nel 1884 (preso il monastero di Santa Marta), l'istituto (dal 1888 trasformatosi in Opera Pia) fu affidato alle monache belghe della Provvidenza dell'Immacolata Concezione.\nNegli anni successivi la struttura conobbe una notevole attivit\u00e0 accompagnata tuttavia da varie difficolt\u00e0 economiche che portarono l'amministrazione, nel 1892, a vendere ai Panciatichi l'antico convento delle Silvestrine confinante con la loro propriet\u00e0, che non poco aveva sofferto con l'amputazione del palazzo a seguito dell'apertura della nuova via Giuseppe Giusti. Con il ricavato della vendita, tra l'altro, vennero operate alcune migliorie negli interni su progetto dell'ingegnere Gino Casini. \"Il riadattamento si concluse intorno al 1940, quando si realizz\u00f2 al piano terra la palestra-teatro con le camere soprastanti, assestando i livelli dei piani e allineandoli con il fabbricato ottocentesco realizzato dal Pasqui\" (Tramonti).\nCon la denominazione di Istituto femminile di San Silvestro la struttura ospit\u00f2 quindi una scuola elementare parificata, una media e un educandato. Chiusa la struttura scolastica nel 1997 l'immobile fu oggetto di nuovi interventi a cura del Comune di Firenze che negli ambienti realizz\u00f2 una Residenza Sanitaria Assistita e una Residenza per autosufficienti (gestite unitariamente a Montedomini), un asilo nido, un centro diurno per disabili e un centro di aggregazione per il quartiere.\nOggi vi ha sede anche il Sovrano Militare Ordine di Malta.\nDescrizione.\nIn prossimit\u00e0 del numero civico 78r (in corrispondenza dello sbocco di via Laura) \u00e8 un tabernacolo composto attingendo al repertorio delle robbiane, racchiudente una Madonna di stile quattrocentesco ma di fattura del primo Novecento, come chiarisce l'iscrizione sottostante che riconduce fattura e donazione a un certo Cesare Corsi senese, datando il tutto al 1905. Il tabernacolo \u00e8 in effetti un costante richiamo alla citt\u00e0 di Siena, direttamente evocata nel timpano dal suo stemma, la balzana, e quindi dalla stessa iconografia della Vergine che, per quanto riletta in chiave neorinascimentale, \u00e8 una trasposizione in bassorilievo del dipinto noto come \"Madonna del Voto\", opera di Dietisalvi di Speme della seconda met\u00e0 del Duecento, conservato nel sacello omonimo della Cattedrale senese. Vi si legge:\nUn'epigrafe, presso il n. 64, dettata nel 1716 dal canonico Ruggero Minerbetti ne tramanda la fondazione:\nLa traduzione \u00e8: \"Francesco Minerbetti figlio del cavalier Tommaso, arcivescovo di Sassari, vescovo aretino dell'arcidiocesi di Firenze e prelato domestico delle loro santit\u00e0 Leone X e Clemente VII, eresse dalle fondamenta e dot\u00f2 per le fanciulle nobili fiorentine questo cenobio dedicato a san Silvestro nell'anno 1539. Affinch\u00e9 non si perda la memoria del fatto, Ruggero Minerbetti figlio del senatore Orazio, canonico fiorentino oltre che titolare del priorato di Urbino nel Sacro Ordine Militare di S. Stefano e Orazio cavaliere del medesimo Sacro Ordine, nipote del senatore da parte del fratello Enrico, in qualit\u00e0 di discendenti legittimi dal padre del fondatore, hanno fatto porre questo monumento nell'anno 1716\".\nAl 66, nella porzione con il fronte organizzato su cinque assi per tre piani, comunque privo di elementi architettonici di rilievo, \u00e8 presente un bando degli Otto che, facendo riferimento a un decreto del 1668, proibisce nell'area del monastero di giocare, fare sporcizia, precisando il divieto alle meretrici e alle donne disoneste \"di stare e abitare\" in prossimit\u00e0 dello stesso (BA sta per \"braccia\", P per \"per\"):"}
{"id": "396175", "revid": "347132", "url": "https://it.wikipedia.org/wiki?curid=396175", "title": "Ermelinda", "text": "Origine e diffusione.\nRiprende il nome germanico \"Erminlinda\". \u00c8 composto da \"ermen\" (\"grande\", \"potente\", \"universale\") combinato con \"linde\" (\"soffice\", \"tenero\") oppure con \"linta\" (\"tiglio\", ma anche \"scudo\"); nell'ultimo caso il significato complessivo pu\u00f2 quindi essere \"scudo del potente\".\n\u00c8 documentato in Italia nella forma latinizzata \"Hermelinda\" a partire dall'VIII secolo.\nI nomi Melinda e Linda, sebbene possano essere forme tronche di Ermelinda, hanno anche origini differenti.\nOnomastico.\nL'onomastico viene festeggiato il 29 ottobre in onore di santa Ermelinda di Meldaert, vergine nel Brabante."}
{"id": "396177", "revid": "287204", "url": "https://it.wikipedia.org/wiki?curid=396177", "title": "Live in Sao Paulo", "text": ""}
{"id": "396178", "revid": "767487", "url": "https://it.wikipedia.org/wiki?curid=396178", "title": "Ermellina", "text": "Origine e diffusione.\nNome di scarsa diffusione, dall'origine dubbia. Da una parte, potrebbe costituire un antico etnonimo riferito all'Armenia (ossia \"proveniente dall'Armenia\", \"originario dell'Armenia\"). Dall'altra, potrebbe riprende il nome dell'ermellino (anticamente \"armellino\", da \"mus armellinus\", \"topo dell'Armenia\"), che nel Medioevo era ritenuto un simbolo di purezza, innocenza, generosit\u00e0 e bont\u00e0 d'animo. In rari casi, infine, potrebbe costituire un'alterazione del nome germanico Ermelinda.\nOnomastico.\nL'onomastico si pu\u00f2 festeggiare il 9 luglio in memoria di santa Maria Ermellina di Ges\u00f9, al secolo Irma Grivot, suora francescana martire presso Taiyuan, in Cina."}
{"id": "396179", "revid": "47767", "url": "https://it.wikipedia.org/wiki?curid=396179", "title": "Eros (nome)", "text": "Origine e diffusione.\nDeriva direttamente dal nome e sostantivo greco \u0395\u03c1\u03c9\u03c2 (\"Eros\"), che vuol dire \"amore\", che cominci\u00f2 poi ad essere usato come nome proprio sia presso i greci che presso i romani. Per semantica, \u00e8 analogo a nomi quali Agape, Venere e Ljubov'.\n\u00c8 portato nella religione greca dal dio dell'amore, Eros, dal quale prende il nome anche l'asteroide 433 Eros. La sua diffusione in Italia \u00e8 recente, nata come ripresa classica e letteraria del dio greco; \u00e8 attestato anche in spagnolo e catalano.\nOnomastico.\nL'onomastico ricorre il 24 giugno in memoria di sant'Eros, martire con i suoi sei fratelli a Satala, in Armenia, sotto Massimiano."}
{"id": "396180", "revid": "767487", "url": "https://it.wikipedia.org/wiki?curid=396180", "title": "Dante XXI", "text": "Dante XXI \u00e8 il decimo album in studio del gruppo musicale brasiliano Sepultura, pubblicato il 13 marzo 2006.\nIl disco.\nIl disco \u00e8 basato sulla \"Divina Commedia\" di Dante Alighieri e, esattamente come l'opera del sommo poeta, \u00e8 diviso in tre parti: \"Inferno\", \"Purgatorio\" e \"Paradiso\". Nell\"'Inferno\" sono contenute cinque canzoni (suonate esclusivamente dalla band), cinque canzoni sono presenti anche nel \"Purgatorio\" (in cui suonano anche delle guest), mentre una sola traccia rappresenta il \"Paradiso\" (una strumentale). Cover della canzone dei Judas Priest \"Screaming for Vengeance\", e della canzone dei Sick of It All \"Scratch the Surface\" sono state registrate come b-sides.\nDante XXI in origine doveva chiamarsi \"Dante 05\", ma il titolo venne cambiato quando divenne chiaro che non era possibile pubblicarlo entro la fine del 2005."}
{"id": "396183", "revid": "123968558", "url": "https://it.wikipedia.org/wiki?curid=396183", "title": "Eufemia (nome)", "text": "Origine e diffusione.\nDeriva dal nome greco \u0395\u1f50\u03c6\u03b7\u03bc\u03af\u03b1 (\"Euphemia\"), composto da \u03b5\u03c5 (\"eu\", \"bene\") e \u03c6\u03b7\u03bc\u03af (\"phemi\", \"parlare\"); il suo significato complessivo pu\u00f2 essere interpretato come \"che parla bene\", \"che parla correttamente\", \"eloquente\", oppure come \"colei di cui si parla bene\", quindi \"di buon nome\", \"di buona fama\", ha quindi lo stesso significato del nome Eulalia. Inizialmente, con questo termine si indicava invece il silenzio o il pregare con devozione durante i riti religiosi.\nIn italiano \u00e8 diffuso quasi solo al femminile, per via del culto di diverse sante cos\u00ec chiamate. Va notato che il diminutivo inglese \"Eppie\" \u00e8 condiviso anche con il nome Hephzibah.\nOnomastico.\nL'onomastico si pu\u00f2 festeggiare in memoria di pi\u00f9 sante e beate, alle date seguenti:"}
{"id": "396184", "revid": "49009", "url": "https://it.wikipedia.org/wiki?curid=396184", "title": "F.A. Cup", "text": ""}
{"id": "396186", "revid": "767487", "url": "https://it.wikipedia.org/wiki?curid=396186", "title": "Eufrasia", "text": "Origine e diffusione.\nDeriva dal nome greco \u0395\u03c5\u03c0\u03c1\u03b1\u03c3\u03b9\u03b1 (\"Euphrasia\"), da \u03b5\u03c5 (\"eu\", \"bene\") e \u03c6\u03c1\u03ae\u03bd (\"phr\u1e17n\", \"mente\"), che vuol dire \"allegria\", \"gioia\", \"letizia\", \"animo sereno\"; il significato pu\u00f2 essere interpretato come \"gioiosa\", \"gaia\" o \"che rallegra\". \u00c8 quindi affine per semantica ad altri prenomi quali Gioia, Letizia e Leto. Il secondo elemento pu\u00f2 anche derivare da \u03c6\u03c1\u03ac\u03c3\u03b9\u03c2 (\"phrasis\", \"frase\", \"espressione\"), quindi \"di buona parola\", \"che parla bene\". In alcuni casi, inoltre, la forma maschile pu\u00f2 costituire un etnonimo latino riferito al fiume Eufrate.\nSi tratta di un nome di matrice religiosa, la cui diffusione (comunque scarsa) \u00e8 dovuta al culto di vari santi e sante cos\u00ec chiamati. Il nome \u00e8 portato da un genere di piante, \"Euphrasia\". Non va confuso con Euprassia, nome di origine differente.\nOnomastico.\nL'onomastico si pu\u00f2 festeggiare in memoria di diverse figure, fra le quali:"}
{"id": "396187", "revid": "119491674", "url": "https://it.wikipedia.org/wiki?curid=396187", "title": "Eufrosina (nome)", "text": "Origine e diffusione.\nDeriva da un antico e ben diffuso nome greco, \u0395\u03c5\u03c6\u03c1\u03bf\u03c3\u03c5\u03bd\u03b7 (\"Euphrosyne\"), che significa letteralmente \"gioia\", \"buonumore\", \"allegria\", \"felicit\u00e0\", ma \u00e8 interpretabile anche come \"piena di gioia\", \"allegra\", oppure \"che porta gioia\". Etimologicamente, il nome \u00e8 basato sul termine \"euphron\", composto da \u03b5\u1f56 (\"eu\", \"buono\") e \u03c6\u03c1\u03ae\u03bd (\"phren\", \"mente\", \"cuore\") o \u03c6\u03c1\u03bf\u03bd\u03b5\u1fd6\u03bd (\"phronein\", \"pensare\").\nIn parte, il nome \u00e8 di matrice classica, in quanto venne \u00e8 portato da Eufrosine, una delle Cariti della mitologia greca; \u00e8 per\u00f2 anche di tradizione cristiana, per via di numerose sante cos\u00ec chiamate. In Italia \u00e8 attestato maggiormente nel Nord, in particolare in Piemonte, nonch\u00e9 in Toscana; la diffusione, comunque, \u00e8 limitata. Nei paesi dell'Est Europa si \u00e8 invece diffuso molto grazie al culto di sant'Eufrosina di Polack, e di altre sante ortodosse che le sono seguite; la forma abbreviata ungherese \"Fruzsina\" si diffuse, ai tempi dell'Impero austro-ungarico, nei Balcani, ed \u00e8 ancora usata in Serbia, Macedonia del Nord ed Albania.\nOnomastico.\nL'onomastico si pu\u00f2 festeggiare in memoria di pi\u00f9 sante, alle date seguenti:\nPer le forme maschili, si pu\u00f2 festeggiare invece il 3 novembre in memoria di sant'Eufrosino, vescovo, la cui biografia \u00e8 per\u00f2 probabilmente del tutto fantasiosa"}
{"id": "396189", "revid": "47767", "url": "https://it.wikipedia.org/wiki?curid=396189", "title": "Eustachio", "text": "Origine e diffusione.\nDeriva dal nome greco \u0395\u03c5\u03c3\u03c4\u03b1\u03c7\u03b9\u03c5\u03c2 (\"Eustachus\", \"Eustachys\"), latinizzato in \"Eustachius\". \u00c8 composto da \u03b5\u03c5 (\"eu\", cio\u00e8 \"bene\") e da \u03c3\u03c4\u03b1\u03c7\u03cd\u03c2 (\"stachys\", ovvero \"spiga\"), e significa dunque \"che produce buone spighe\", \"che produce buon raccolto\", quindi \"fruttifero\". Significato simile hanno i nomi Policarpo, Efrem e Fruttuoso.\nIl nome si diffuse in Inghilterra, nella forma \"Eustace\", grazie al culto verso sant'Eustachio, patrono dei cacciatori, ma si \u00e8 via via rarificato.\nIn Italia \u00e8 tipico del Sud, soprattutto Puglia, Basilicata e Calabria.\nOnomastico.\nL'onomastico si pu\u00f2 festeggiare in memoria di diversi santi, alle date seguenti:"}
{"id": "396190", "revid": "2040293", "url": "https://it.wikipedia.org/wiki?curid=396190", "title": "Colomba", "text": ""}
{"id": "396192", "revid": "33751", "url": "https://it.wikipedia.org/wiki?curid=396192", "title": "Atl\u00e9tico Madrid", "text": ""}
{"id": "396193", "revid": "47767", "url": "https://it.wikipedia.org/wiki?curid=396193", "title": "Eusebio (nome)", "text": "Origine e diffusione.\nDal nome greco antico \u0395\u03c5\u03c3\u03ad\u03b2\u03b9\u03bf\u03c2 (\"Eusebios\") che, tratto dall'aggettivo \u03b5\u03c5\u03c3\u03b5\u03b2\u03ae\u03c2 (\"eusebes\", \"eusebis\"), significa letteralmente \"pio\", \"molto religioso\", \"pietoso\". Etimologicamente, infatti, \u03b5\u03c5\u03c3\u03b5\u03b2\u03ae\u03c2 \u00e8 composto dall'avverbio \u03b5\u03c5 (\"eu\", \"bene\") e dal verbo \u03c3\u03ad\u03b2\u03c9 (\"sebo\", \"onorare\", \"venerare [gli dei]\"); alcune fonti lo riconducono invece al nome della dea greca Eusebeia, personificazione della piet\u00e0.\nInizialmente riferito a contesti pagani, il nome Eusebio si diffuse molto negli ambienti cristiani a partire dal III secolo per via del suo significato (analogo a quello del nome Pio) e venne portato da svariati santi.\nIl nome gode ormai di scarsa diffusione in Italia, sostenuto principalmente dal culto dei vari santi cos\u00ec chiamati e relativamente diffuso ancora in Piemonte (di cui \u00e8 patrono sant'Eusebio di Vercelli); la forma \"Eusepio\" \u00e8 tipica dell'Umbria.\nOnomastico.\nQuesto nome venne portato da numerosi santi: secondo l'agiografia cristiana, Eusebio \u00e8 il nome di almeno quarantadue fra santi e beati, quindi l'onomastico pu\u00f2 essere festeggiato, fra le altre, in una qualsiasi delle date seguenti:"}
{"id": "396195", "revid": "760543", "url": "https://it.wikipedia.org/wiki?curid=396195", "title": "Stadio Omobono Tenni", "text": "Lo stadio Omobono Tenni \u00e8 uno stadio calcistico della citt\u00e0 italiana di Treviso, che ospita gli incontri interni della Treviso FBC 1993, principale club cittadino.\nStoria.\nLo stadio fu inaugurato l'8 ottobre 1933 con la denominazione \"Stadio del Littorio\": le prime due gare disputate furono due amichevoli che opposero il Treviso all'Udinese (il giorno stesso) e alla Nazionale italiana (il 19 ottobre). \nTra gli anni quaranta e gli anni cinquanta lo stadio poteva contenere circa 12\u00a0000 spettatori. Rimasto privo di denominazione ufficiale a seguito della caduta del fascismo, il 5 ottobre 1963 l'impianto venne dedicato al motociclista lombardo (trevigiano d'adozione) Omobono Tenni.\nNel 1997 l'impianto fu oggetto di un intervento di ristrutturazione, che stabilizz\u00f2 capienza a 9.435 posti. Per consentire la messa in opera dei lavori, il (che a quel tempo disputava il campionato di Serie B) trasfer\u00ec momentaneamente il proprio terreno interno allo stadio del rugby di Monigo. Concluso l'intervento, nel febbraio 1998 il Tenni fu re-inaugurato in occasione della gara di campionato contro il Perugia, vinta dai trevigiani 2-1.\nUlteriori lavori di adeguamento e messa a norma temporanei delle infrastrutture, attuati nel 2005 in previsione dell'esordio del Treviso in Serie A, consentirono di elevare la capienza a 10\u00a0001 posti grazie alla costruzione di una tribuna provvisoria in tubolari d'acciaio.\nNonostante i lavori di cui sopra, l'esordio nella massima serie della compagine trevigiana non pot\u00e9 per\u00f2 svolgersi al Tenni, in quanto l'impianto rimaneva inferiore agli standard minimi della Serie A, che prescrivevano la necessit\u00e0 di disporre di uno stadio con almeno 20\u00a0000 posti totali. I bianco-azzurri dovettero pertanto spostarsi allo Stadio Euganeo di Padova, suscitando forti pressioni politiche da parte della Lega Nord (partito maggioritario nel consiglio comunale), che riusc\u00ec infine ad ottenere l'approvazione di alcune modifiche al cosiddetto \"Decreto Pisanu\" in materia di sicurezza negli stadi prima che esso venisse convertito in legge dal Parlamento. Venne infatti introdotto un emendamento (che alcune voci definirono come studiato ad espresso beneficio del Treviso) grazie al quale il numero minimo di posti per uno stadio di Serie A venne ridotto da 20\u00a0000 a 10\u00a0000, limitatamente ai seguenti casi:\nIn virt\u00f9 di ci\u00f2, a decorrere dall'ottava giornata di campionato, in data 23 ottobre 2005 il Treviso pot\u00e9 ricominciare a disputare le gare interne al Tenni disputandovi una partita contro l'Empoli (persa per 1-2).\nNell'estate del 2006 la vetusta tribuna A dello stadio (mai precedentemente ristrutturata) venne abbattuta e sostituita da una nuova struttura capace di circa 700 posti, inaugurata il 16 ottobre per la partita Treviso-Juventus (0-1). In virt\u00f9 di ci\u00f2 la capienza si stabilizz\u00f2 a 9\u00a0996 posti, che nel 2010 vennero ulteriormente ridotti a 7\u00a0500.\nDall'inizio della stagione di Serie B 2008-2009 e fino al 29 novembre 2008 anche il Cittadella ha transitoriamente usufruito dell'impianto per disputarvi le gare interne, al fine di consentire l'opera d'adeguamento del proprio impianto.\nNel gennaio 2018 il comune di Treviso si \u00e8 detto pronto ad accogliere il progetto dell'Eurotennis (club tennistico cittadino) per organizzare al Tenni, nel periodo estivo (in concomitanza con la pausa dei campionati calcistici), tornei di tennis su erba: le misure delle stadio sarebbero infatti idonee per ricavare quattro campi da gioco regolamentari. Contestualmente la gestione dell'impianto \u00e8 stata comunque confermata in carico al fino al 2023.\nDati strutturali.\nLo stadio \u00e8 posizionato nelle vicinanze del centro cittadino. Non disponendo di una pista di atletica leggera o altre strutture analoghe, le tribune sono posizionate a poca distanza dal terreno di gioco e offrono una buona visibilit\u00e0 al pubblico. \nL'ubicazione in una zona altamente urbanizzata, caratterizzata da alti condomini e strade strette, presenta bens\u00ec limiti e problematiche, in quanto impedisce un significativo ampliamento dell'infrastruttura e rende difficoltosi i movimenti delle Forze dell'Ordine, specie in occasione di scontri o partite a rischio.\nTali inconvenienti, sul finire del XX secolo, hanno fatto sorgere istanze volte a sollecitare la costruzione di un nuovo impianto, segnatamente nella cittadina di Mogliano Veneto, ipotizzandone un usufrutto congiunto per Treviso e (anche se tale ipotesi \u00e8 di difficile attuazione per via della rivalit\u00e0 intercorrente tra i sostenitori delle squadre in questione). Vari progetti presentati nel corso del tempo (specialmente all'epoca della prima promozione in Serie B del Treviso) sono stati rapidamente scartati dall'amministrazione comunale leghista la quale ritenne che lo stadio esistente fosse adatto ai bisogni del club e della piazza trevigiana e che un eventuale spostamento fosse ingiustificato. \nA seguito dell'inasprimento delle norme antiviolenza decretate dal ministro Amato a seguito dei disordini avvenuti a Catania il 2 febbraio 2007, l'inadeguatezza dell'impianto \u00e8 tornata d'attualit\u00e0, sebbene esso dall'agosto 2007 sia dotato di tornelli per la lettura di biglietti elettronici, telecamere di videosorveglianza e steward durante le partite, ottemperando pertanto alle leggi in vigore."}
{"id": "396197", "revid": "36426", "url": "https://it.wikipedia.org/wiki?curid=396197", "title": "Chiesa di Santa Maria Maddalena dei Pazzi", "text": "La chiesa di Santa Maria Maddalena de' Pazzi con annesso convento, \u00e8 un importante complesso monumentale di Firenze situato in Borgo Pinti 60, angolo via della Colonna.\nStoria.\nLe origini.\nIn questo sito si sono avvicendati diversi ordini e istituzioni religiose. La fondazione risale al 1250 circa, intitolato a \"Santa Maria Maddalena delle Convertite\" o \"delle Penitenti\", nel luogo dove gi\u00e0 esisteva una casa di accoglienza per donne di malaffare \"repentite\" (o \"convertite\"), che seguivano la regola di San Benedetto. Fu proprio dalle \"repentite'\" che forse deriv\u00f2 il nome della via, Borgo \"Pinti\".\nLo \"Spedale a Pinti\" \u00e8 citato sia da Dante Alighieri, nella LXXVI Rima in risposta a Forese Donati (\"A lo spedale a Pinti ha' riparare\"), sia da Giovanni Villani, che ricorda come nel 1260 da qui venivano i buoi che trainavano il vessillo fiorentino diretto alla battaglia di Montaperti.\nI Cistercensi.\nNel 1322 la struttura pass\u00f2 ai Cistercensi di Badia a Settimo, che vi si insediarono solo nel 1442, sollecitati da papa Eugenio IV, che trasfer\u00ec le Convertite a San Donato in Polverosa. Il convento di Borgo Pinti fu quindi ricostruito fra il 1481 ed il 1526 col finanziamento di Bartolommeo Scala (che nella stessa via fece poi edificare il proprio palazzo) su progetto di Giuliano da Sangallo, che ide\u00f2 l'innovativo quadriportico in stile ionico, antistante alla chiesa.\nL'interno venne armoniosamente arredato fra il 1480 e il 1530 da pale d'altare di artisti di primissimo piano, quali Sandro Botticelli, il Perugino, Domenico e Ridolfo del Ghirlandaio, Lorenzo di Credi e Raffaellino del Garbo, che vennero inesorabilmente trasferite altrove a seguito della ristrutturazione sei-settecentesca e delle spoliazioni napoleoniche (oggi sparse nei musei di Firenze, Parigi, Monaco e San Pietroburgo), come ad esempio la \"Visitazione\" del Ghirlandaio oggi al Louvre. \nEsse furono sostituite da altre che ancora si trovano nella chiesa, opere di Carlo Portelli, Alfonso Boschi, Domenico Puligo, Giovanni Bizzelli, Santi di Tito, Francesco Curradi.\nSempre alla fine del Quattrocento fu affrescata la sala capitolare dalla famosa \"Crocifissione\" del Perugino. \nLe Carmelitane.\nNel 1629 si verific\u00f2 una fondamentale svolta nella storia del complesso, i frati fecero cambio letteralmente della propriet\u00e0 con le Monache Carmelitane di Santa Maria del Angeli, spostandosi in Oltrarno. I frati portarono con s\u00e9 il nome del Cestello, che ancora oggi si riferisce a San Frediano in Cestello dove si stabilirono, e a loro volta le monache fecero chiamare monastero di Borgo Pinti col nome antico di quello d'Oltrarno, Santa Maria degli Angeli.\nLe suore portarono con s\u00e9 anche le spoglie della consorella Maria Maddalena de' Pazzi, una carmelitana mistica morta nel 1607 e beatificata da papa Urbano VIII (del quale fu apposto un vistoso stemma Barberini e una lapide all'angolo con via della Colonna) nel 1626. Ma soltanto dopo la canonizzazione di Maria Maddalena, nel 1669, la chiesa venne ridedicata.\nQuesto importante evento fu la spinta che innesc\u00f2 un rinnovato fervore decorativo. In tale occasione Jacopo Chiavistelli, con la collaborazione di Angiolo Gori, affresc\u00f2 la volta con la \"Gloria di santa Maria Maddalena de' Pazzi\", mentre Cosimo Ulivelli dipinse alle pareti le \"Storie della santa\".\nPoco dopo, dal 1677 al 1685, fu costruita l'attuale cappella maggiore, concepita come una sorta di mausoleo, di cornice trionfale alle reliquie della santa. Il monastero fu lo sfondo della vicenda della nobildonna lucchese Maddalena Trenta, poi monaca di clausura, e del re di Danimarca nel 1691.\nL'epoca moderna.\nDurante il periodo dell'occupazione francese, Vivant Denon setacci\u00f2 la chiesa in cerca di opere da mandare in Francia al Musee Napoleon a Parigi. Il Direttore individu\u00f2 tre opere, oggetto di spoliazioni napoleoniche, quali la \"Visitazione\" di Domenico Ghirlandaio, oggi al Museo del Louvre, la \"Madonna col Bambino e san Bernardo\", dipinto da Cosimo Rosselli, e la \"VMadonna col Bambino tra i santi Giuliano e Niccol\u00f2\", dipinto da Lorenzo di Credi. Con il Congresso di Vienna, le opere non vennero restituite, probabilmente a causa delle notevoli dimensioni che ne impedivano l'agevole trasporto, stando al resoconto del Canova.\nNella seconda met\u00e0 dell'Ottocento, dopo la definitiva soppressione del convento (1866), il convento fu letteralmente tagliato in due dalla realizzazione dell'attuale proseguimento di via della Colonna (espropri e progetto complessivo dell'architetto Felice Francolini), in origine tracciata fino a borgo Pinti, e nell'occasione portata a congiungersi con l'area di piazza d'Azeglio e di via della Mattonaia, di nuova urbanizzazione (1865-1870). \nDurante i lavori sia il chiostro sia il vecchio refettorio furono drasticamente ridotti e gli ambienti variamente adattati nel tempo ad ospitare prima la Scuola Normale Sperimentale Maschile e la Scuola Tecnica P. Toscanelli, poi, dal 1898. Al complesso di Santa Maria Maddalena dei Pazzi erano pertinenti anche il Palazzo dell'Istituto duca d'Aosta, sull'altro lato della strada, e quelli dell'Istituto San Silvestro in Borgo Pinti 10. Sulla via l'edificio acquis\u00ec l'attuale facciata, progettata e realizzata dallo stesso Felice Francolini attorno al 1870 a spese del Comune e della Provincia di Firenze.\nNel 1888 le carmelitane che ancora avevano cura della chiesa si trasferirono prima in piazza Savonarola, poi in via dei Massoni a Careggi nel monastero tuttora esistente, dove non mancarono di portare anche le spoglie della santa e un buon numero di opere d'arte. Gli immobili del convento soppresso e smembrato, assegnati al Comune, furono destinati a scuola.\nOggi la chiesa, alla quale si accede da Borgo Pinti, e gli ambienti conventuali superstiti ad essa annessi sono passati agli Agostiniani dell'Assunzione (Assunzionisti), dal 1926. Si tratta di un ordine di origine francese e la loro presenza suggella anche il ricordo di santa Teresa di Lisieux che qui si ferm\u00f2 in pellegrinaggio nel 1887, come ricordano una lapide sulla strada e una statua nella quinta cappella di sinistra. Furono i padri francesi a richiedere l'aiuto della Francia per restaurare la chiesa dopo i notevoli danni dell'alluvione di Firenze del 1966, come ricordano due targhe (in italiano e in francese) nel portico. In quell'occasione fu anche costruito il lato destro dell'atrio, utilizzando calchi dei capitelli antichi sul lato sinistro.\nOggi la chiesa \u00e8 frequentata in special modo dalla comunit\u00e0 sudamericana residente a Firenze.\nDescrizione.\nEsterno.\nSu borgo Pinti si trova un prospetto con portale timpanato, su cui si legge l'iscrizione \"\". In prossimit\u00e0 dell'angolo con via della Colonna si vede la monumentale mostra seicentesca coronata da uno scudo recante le api dei Barberini, che ricorda proprio il trasferimento delle carmelitane (fra le quali si trovavano tre di casa Barberini) dal Cestello a borgo Pinti, per interessamento di papa Urbano VIII e con la partecipazione di gran parte dei membri del casato ai quali anche lo stesso papa apparteneva.\nLa traduzione \u00e8: \"A Urbano VIII pontefice massimo che a sue spese restitu\u00ec questo monastero, qua trasportato da un luogo pi\u00f9 angusto, ad una dimensione pi\u00f9 ampia e ad un migliore culto, e a Carlo Barberini duca di Ereto suo fratello germano e a Francesco cardinale vicecancelliere di Santa Romana Chiesa e a Taddeo prefetto della citt\u00e0, figli di Carlo e nipoti di Urbano i quali, imitando l'esempio di s\u00ec grande devozione, sostennero il medesimo monastero con molti benefici, le monache posero come eterna testimonianza di gratitudine.\"\nAccanto alla mostra, verso la cantonata, \u00e8 inoltre un bando degli Otto di guardia e bal\u00eca che proibisce di fare rumore nel raggio di cento braccia dal monastero. \nDal numero civico 60 \u00e8 stato a lungo l'ingresso della Scuola media Giosue Carducci. Differentemente dal prospetto su via della Colonna, questo lato non \u00e8 stato oggetto del recente cantiere di restauro.\nUn'altra lapide ricorda la visita della giovanissima Teresa di Lisieux, che visit\u00f2 Firenze nel 1887 col preciso intento di pregare sulla tomba di Maria Maddalena de' Pazzi, come riportano i suoi diari. Incontr\u00f2 coi genitori lungo la strada Giovanni Papini, che le indic\u00f2 il monastero e anni dopo narr\u00f2 commosso il ricordo di quell'incontro, di cui si rese conto solo molti anni dopo. La santa, troppo giovane per essere accettata in un convento carmelitano secondo i suoi desideri, stava dirigendosi a Roma per ottenere una speciale dispensa a papa Leone XIII.\nL'atrio rinascimentale.\nLa chiesa \u00e8 preceduta da un atrio di epoca rinascimentale, progettato da Giuliano da Sangallo su commissione di Bartolomeo Scala, con architravi poggianti su colonne ioniche e con volte a botte, sorrette da colonne in pietra serena. I capitelli furono scolpiti copiando un antico capitello classico in marmo giallo ritrovato a Fiesole e oggi conservato nel museo di Casa Buonarroti: ci\u00f2 testimonia la grande passione del Sangallo per l'arte antiquaria. Spiccano i due archi a tutto sesto che si aprono al centro sui lati maggiori, uno che porta all'ingresso della chiesa, l'altro all'accesso sulla strada: questi arconi ricordano la soluzione di Brunelleschi nella Cappella Pazzi di Santa Croce.\nQuesto \"quadriportico\" non \u00e8 un chiostro, perch\u00e9 non era usato da monaci, infatti non vi si affaccia nessun ambiente tipicamente cenobitico (come il refettorio o la sala capitolare). Il vero chiostro del complesso \u00e8 dietro la chiesa, nel Liceo Michelangelo.\nL'insieme del portico ha un aspetto elegante e sobrio tipico dell'architettura fiorentina. Il fianco destro \u00e8 stato completato solo dopo l'alluvione del 1966 grazie all'interessamento del Comitato France-Italie (termine dei lavori 1968), come ricordano le due targhe alle estremit\u00e0 destra e sinistra per chi entra dal portale sulla via, in cui si legge:\nAltre due targhe si trovano ai lati del portale dell'accesso della chiesa, una del 1457 e una del 1710. Poco distante si trova anche una memoria del livello delle acque raggiunto dall'alluvione del '66. Due affreschi staccati con le rispettive lunette sono agli angoli nord-est e sud-ovest, opera rispettivamente di Matteo Rosselli e di Atanasio Fontebuoni.\nLa cappella del Giglio.\nAppena a destra dell'ingresso principale su Borgo Pinti, \u00e8 incassata tra il muro perimetrale e quello del porticato la \"Cappella di Santa Maria del Giglio\". La piccola struttura risale all'epoca del chiostro, e venne fatta edificare dai cistercenti per le donne devote, che non erano ammesse alla chiesa principale se non due volte all'anno in celebrazioni speciali. Il patronato spettava alla famiglia Del Giglio, da cui il nome, ma la sua decorazione fu voluta da Nereo Neri che ne venne in possesso nel 1598, incaricando Bernardino Poccetti.\nIn tale occasione il dipinto con il \"Martirio dei santi Nereo e Achilleo\" di Domenico Passignano e Ottavio Vannini and\u00f2 a sostituire la grande pala d'altare di Cosimo Rosselli con l\"Incoronazione della Vergine\" (1505), collocata oggi all'interno della chiesa nella seconda cappella di sinistra.\nL'interno della chiesa.\nL'interno della chiesa si presenta armonico nonostante i diversi interventi e i diversi stili succedutisi nei secoli. Ad aula unica, ha sei profonde cappelle per ciascun lato sul modello di San Salvatore al Monte, ed \u00e8 intonacato di bianco con eleganti fregi architettonici in pietra serena in stile brunelleschiano. La navata \u00e8 quattrocentesca, il presbiterio \u00e8 seicentesco, mentre il soffitto e la seconda cappella a destra risalgono al Settecento.\nSui fianchi si aprono sei arcate in pietra serena che corrispondono ad altrettante cappelle laterali; sui capitelli si possono ancora leggere alcuni stemmi di famiglie gentilizie che avevano il patronato della cappella. Ciascuna cappella presenta una volta a vela e una vetrata, tra le quali \u00e8 particolarmente pregevole quella di \"San Lorenzo\" nella terza cappella a sinistra.\nOltre le cappelle la fascia superiore della navata presenta affreschi a monocromo intervallati da dieci tele realizzate a partire dell'anno della canonizzazione di Santa Maria Maddalena dei Pazzi (1669-1670) con scene della sua vita; furono dipinte dall'estroso Cosimo Ulivelli e da altri pittori fiorentini.\nIl soffitto conserva il maestoso affresco della \"Glorificazione\" della santa opera sempre del 1699 di Jacopo Chiavistelli aiutato da Angiolo Gori.\nLa cappella Maggiore.\nLa Cappella Maggiore \u00e8 uno dei capisaldi del barocco in ambito religioso a Firenze. Fu edificata a partire dal 1677 fino al 1685, per ospitare le reliquie della santa. Questa sorta di \"cappella spettacolo\", nella quale, come in una messa in scena, si combinano marmi policromi, bronzi, dorature, statue, affreschi e tele dipinte, \u00e8 emblematica della sensibilit\u00e0 religiosa al tempo del granducato di Cosimo III de' Medici, non a caso promotore dell'impresa.\nIl progetto fu curato dal romano Ciro Ferri, allievo di Pietro da Cortona, e fu portato a compimento da Pier Francesco Silvani. La cupola presenta un affresco di un cielo illusionistico dove appare raffigurata l\"Ascesa di santa Maria Maddalena de' Pazzi con tutti i santi fiorentini\", opera di Pier Dandini del 1701.\nTra le preziose colonne in marmi rossi e gialli furono inserite la pala centrale di Ciro Ferri stesso (\"Vergine e santa Maria Maddalena dei Pazzi\", 1684) e le due pale laterali di Luca Giordano (\"Ges\u00f9 e santa Maria Maddalena dei Pazzi\" e la \"Vergine presenta il Bambino a santa Maria Maddalena dei Pazzi\", 1685). Le quattro sculture allegoriche in marmo di Carrara nelle nicchie vicine agli angoli sono a sinistra di Antonio Montauti (\"Innocenza\", 1723, e \"Religione\", 1738, terminata da Gaetano Masoni) e a destra di Innocenzo Spinazzi (\"Fede\" e \"Penitenza\", 1781). I putti di marmo della fascia inferiore sono di Carlo Marcellini e i tondi e ovali bassorilievi bronzei con storie della santa di Massimiliano Soldani Benzi.\nCappelle di sinistra.\nPartendo dalla controfacciata si incontrano sul lato sinistro sei cappelle:\nCappelle di destra.\nAltrettante cappelle si aprono sul lato destro.\nL'ex-convento, oggi scuola.\nDella primitiva costruzione duecentesca permane traccia solo in due finestre archiacute interne, oggi tamponate, ubicate nell'attuale Aula Magna. Al Seicento risalgono invece il coro (oggi palestra grande), il capitolo (attuale palestra piccola), e ancora la sagrestia, il parlatorio e l'appartamento della madre superiora.\nSulla via l'edificio ha una facciata ottocentesca caratterizzata dal succedersi di diciannove ampie e alte arcate tamponate, sopra le quali corre un piano con finestre distribuite sulla superficie intonacata, dipinta a riquadri e arricchita da elementi graffiti, questi ultimi quasi del tutto scomparsi. Tali lavori di riquadro, gi\u00e0 in pessime condizioni di conservazione nonostante degli interventi documentati nel 1932 e nel 1950, a interessare l'intero complesso, sono stati recuperati e integrati grazie a un cantiere avviato nel 2011 e conclusosi nei primi del 2012, su progetto dell'architetto Giorgio Castelli e direzione dei lavori dell'architetto Brunella Sibilia. Pur apparentemente modesta sotto il profilo artistico, la decorazione - oltre ad animare la grande estensione del prospetto sottolineando il ritmo delle arcate - \u00e8 da considerare una testimonianza oramai rara di un gusto che evidentemente dovette essere proprio dell'ultimo quarto dell'Ottocento, negato nel Novecento con la distruzione di molti episodi, cos\u00ec sul tratto del corridoio vasariano in corrispondenza della chiesa di Santa Felicita, della loggia dell'ospedale di San Paolo in piazza Santa Maria Novella, ecc.\nSulla facciata del liceo, al terreno, sono state apposte, oltre il portone sormontato da una lunetta dipinta con \"Santa Maria Maddalena dei Pazzi\", due lapidi in ricordo degli studenti del liceo periti nel corso delle guerre: la prima posta dal Comune nel 2005 in relazione ai morti del periodo 1943-1945, la seconda murata nel 1937 in riferimento ai due volontari, Luigi Michelazzi e Leonardo Magnani, morti nella Guerra d'Etiopia. Negli spazi interni, oltre alle testimonianze antiche, si segnala un bassorilievo bronzeo ai Caduti della prima guerra mondiale (Giulio Passaglia, 1920), e un\"Allegoria delle Arti\" realizzata nel 1943 dall'allora allievo liceale Franco Borsi. Il complesso ospita tuttora il Liceo classico Michelangelo.\nAll'11, vicino all'angolo con Borgo Pinti, una targa ricorda Pio VII e la sua visita al monastero delle monache del Cestello:\nLa traduzione \u00e8: \"Pio VII Pontefice Massimo il 6 novembre 1804 vener\u00f2 devotamente le reliquie di santa Maria Maddalena dei Pazzi e della beata Maria Bagnesi alla presenza di Maria Luisa regina di Etruria devotissima al culto delle medesime. Il monastero delle suore di Santa Maria in Cestello pose una lapide a ricordo dell'insigne onore\".\nMet\u00e0 del chiostro del 1542 sopravvive nell'istituto scolastico, chiuso da vetrate.\nLa Crocifissione del Perugino.\nLa \"Crocifissione\" ad affresco del Perugino nella sala capitolare del convento \u00e8 un piccolo museo a s\u00e9 stante.\nCompiuta nel 1494-1496, quando il convento era ancora sotto i frati cistercensi, per volere della famiglia Pucci, costituisce la pi\u00f9 importante testimonianza artistica risalente a tale fase storica: nella parete tripartita da arcate, ma ambientati in un paesaggio unificato e rarefatto tipico dello stile umbro, sono raffigurati con sobriet\u00e0 e misticismo Cristo in croce adorato dalla Maddalena penitente (chiara allusione alle \"Pentite\" che venivano accolte nel convento), affiancato a sinistra dalla Madonna e san Bernardo e a destra dai santi Giovanni Evangelista e Benedetto. Nella stessa sala capitolare un affresco di \"Cristo che scende dalla croce ad abbracciare san Bernardo\" dello stesso autore, con sinopia.\nAttualmente i locali con la \"Crocifissione\" del Perugino sono visitabili in determinati giorni della settimana accedendo dal liceo Michelangiolo, che occupa una parte del complesso originario.\nConfraternite.\nAvevano sede in Santa Maria Maddalena dei Pazzi o nei suoi paraggi alcune confraternite, tra cui la buca di Sant'Antonio Abate."}
{"id": "396198", "revid": "438678", "url": "https://it.wikipedia.org/wiki?curid=396198", "title": "Gli sgangheroni", "text": "Gli sgangheroni (\"Brain Donors\") \u00e8 un film del 1992, remake dalla pellicola \"Una notte all'opera\" dei fratelli Marx.\nTrama.\nPer adempiere alle ultime volont\u00e0 del suo defunto marito la ricca ed anziana ereditiera Lillian Oglethorpe decide di istituire una compagnia di danza classica e a tale scopo si affida all'aiuto del bizzarro e logorroico avvocato Roland T. Flakfizer. Costui, aiutato dal silente giardiniere tuttofare Jacques e dall'iroso tassista Rocco cerca in tutti i modi di scritturare i giovani Alan e Lisa ma viene osteggiato dal perfido consigliere di Lillian Edmond Lazlo che ha dalla sua l'appoggio del famoso e arrogante ballerino Roberto Volare. La \"sfida finale\" si consumer\u00e0 durante la \"prima\" del balletto a teatro, che verr\u00e0 sconvolta con furia iconoclasta dal terzetto di sabotatori."}
{"id": "396200", "revid": "196390", "url": "https://it.wikipedia.org/wiki?curid=396200", "title": "Baccelliere", "text": ""}
{"id": "396202", "revid": "47767", "url": "https://it.wikipedia.org/wiki?curid=396202", "title": "Evandro (nome)", "text": "Origine e diffusione.\nDeriva dal nome greco \u0395\u03c5\u03b1\u03bd\u03b4\u03c1\u03bf\u03c2 (\"Euandros\"), composto da \u03b5\u03c5 (\"eu\", \"buono\", \"bene\") e \u03b1\u03bd\u03b4\u03c1\u03bf\u03c2 (\"andros\", genitivo di \u03b1\u03bd\u03b7\u03c1, \"aner\", \"uomo\", \"guerriero\"); il significato complessivo pu\u00f2 essere interpretato come \"brav'uomo\" o \"valoroso guerriero\", o anche come \"che ha buoni campioni\".\nSi tratta di un nome di tradizione classica, ripreso a partire dal Rinascimento; \u00e8 infatti portato da vari personaggi della mitologia greca, fra cui Evandro, re d'Arcadia alleato di Enea nell\"Eneide\" di Virgilio, ed uno dei figli di Priamo. In Italia \u00e8 attestato al Nord e al Centro, con maggior frequenza in Lombardia e Lazio, ma gode di scarsissima diffusione. La forma \"Evander\" venne usata per anglicizzare il nome scozzese \"Iomhar\".\nOnomastico.\nL'onomastico si festeggia il 1\u00ba novembre per Ognissanti, in quanto il nome \u00e8 adespota e non \u00e8 portato da alcun santo."}
{"id": "396203", "revid": "2028514", "url": "https://it.wikipedia.org/wiki?curid=396203", "title": "Evaristo", "text": "Origine e diffusione.\nDeriva dal nome greco \u0395\u03c5\u03b1\u03c1\u03b5\u03c3\u03c4\u03bf\u03c2 (\"Euarestos\"); \u00e8 composto da \u03b5\u03c5 (\"eu\", \"bene\"), e \u03b1\u03c1\u03b5\u03c3\u03c4\u03bf\u03c2 (\"arestos\", \"che piace\", \"piacevole\"), quindi \"gradevole\", \"ben accetto\"; per etimologia popolare \u00e8 stato associato al termine \u03b1\u03c1\u03b9\u03c3\u03c4\u03bf\u03c2 (\"aristos\", \"migliore\"), assumendo la forma \u0395\u03c5\u03b1\u03c1\u03b9\u03c3\u03c4\u03bf\u03c2 (\"Euaristos\"), tramandatasi poi alla forma latina \"Evaristus\".\nOnomastico.\nL'onomastico si pu\u00f2 festeggiare in memoria di pi\u00f9 santi, alle date seguenti:"}
{"id": "396204", "revid": "767487", "url": "https://it.wikipedia.org/wiki?curid=396204", "title": "Musetta (nome)", "text": "Origine e diffusione.\n\u00c8 un nome di tradizione teatrale, ripreso dal francese \"Musette\", un personaggio dell'opera lirica \"La boh\u00e8me\" di Giacomo Puccini (1896), tratta al romanzo di Henri Murger \"Sc\u00e8nes de la vie de boh\u00e8me\". Verosimilmente Murger coni\u00f2 il nome ispirandosi alla \"musette\", la fisarmonica (etimologicamente dal francese \"muser\", \"fare musica\", in ultimo dal latino \"musum\", \"muso\", \"bocca\").\n\u00c8 diffuso principalmente in Toscana.\nOnomastico.\nIl nome \u00e8 adespoto non essendoci sante che gli corrispondano. L'onomastico pu\u00f2 essere festeggiato il 1\u00ba novembre per la festa di Ognissanti."}
{"id": "396207", "revid": "1048551", "url": "https://it.wikipedia.org/wiki?curid=396207", "title": "Moira", "text": "Origine e diffusione.\nRiprende il nome delle Moire, le tre figure che nella mitologia greca personificavano il destino; etimologicamente, il loro nome risale al greco antico \u03bc\u03bf\u1fd6\u03c1\u03b1 (\"moira\"), che significa per l'appunto \"sorte\", \"destino\" (originariamente \"porzione\", \"parte\", mentre il significato di \"destino\" derivato dal senso di \"parte assegnata a ciascuno\"). Nei paesi anglofoni questo nome coincide anche con \"Moira\", una forma anglicizzata di \"M\u00e1ire\", a sua volta la forma irlandese del nome Maria.\nIn Italia il nome Moira ha scarsissima diffusione, attestandosi nel Nord e in Toscana; il suo utilizzo \u00e8 dovuto principalmente alla fama della celebre regina del circo italiana Moira Orfei, nonch\u00e9 a quella dell'attrice scozzese Moira Shearer.\nOnomastico.\nIl nome \u00e8 adespota, non essendo portato da alcuna santa; l'onomastico pu\u00f2 essere festeggiato il 1\u00ba novembre, il giorno di Ognissanti."}
{"id": "396208", "revid": "78273", "url": "https://it.wikipedia.org/wiki?curid=396208", "title": "F.C. Porto", "text": ""}
{"id": "396209", "revid": "92723", "url": "https://it.wikipedia.org/wiki?curid=396209", "title": "Modesto (nome)", "text": "Origine e diffusione.\nDeriva dal tardo soprannome e poi nome latino \"Modestus\", letteralmente \"moderato\", \"mite\", \"modesto\".\nOnomastico.\nVari santi hanno portato questo nome; l'onomastico pu\u00f2 essere festeggiato in memoria di uno qualsiasi di essi, alle date seguenti:"}
{"id": "396210", "revid": "1078002", "url": "https://it.wikipedia.org/wiki?curid=396210", "title": "Massiccio di Tr\u00e9lat\u00eate", "text": "Il Massiccio di Tr\u00e9lat\u00eate \u00e8 un gruppo montuoso situato nella parte meridionale delle Alpi del Monte Bianco.\nSecondo le definizioni della SOIUSA il massiccio \u00e8 visto come un supergruppo delle Alpi del Monte Bianco.\nCollocazione e delimitazioni.\n\u00c8 orientato in direzione Sud-Nord ed inizia dal Col della Seigne, 2514m - alla fine della Val Veny - e arriva fino al Col de Miage, 3356\u00a0m. Il ghiacciaio del Trelatete lo delimita ad Ovest, in Francia, ed il Ghiacciaio del Miage - ad Est - in Italia.\nRuotando in senso orario i limiti geografici sono: Col de Miage, Val Montjoie, Col du Bonhomme, Col de la Croix du Bonhomme, Vallon des Glaciers, Col della Seigne, Val Veny, Ghiacciaio del Miage, Col de Miage.\nSuddivisione.\nLa SOIUSA suddivide il massiccio in un gruppo e tre sottogruppi :\nCime principali.\nLe principali vette che compongono il massiccio sono:"}
{"id": "396211", "revid": "111373", "url": "https://it.wikipedia.org/wiki?curid=396211", "title": "Bevaix", "text": "Bevaix (toponimo francese) \u00e8 un comune svizzero di 3\u00a0817 abitanti del Canton Neuch\u00e2tel, nel distretto di Boudry, sul lago di Neuch\u00e2tel.\nInfrastrutture e trasporti.\nBevaix \u00e8 servita dall'omonima stazione sulla ferrovia Losanna-Olten."}
{"id": "396212", "revid": "547034", "url": "https://it.wikipedia.org/wiki?curid=396212", "title": "Organizzazioni armate di estrema destra in Italia", "text": "Questo elenco delle principali organizzazioni armate di estrema destra in Italia include organizzazioni attive nel paese in diversi periodi storici, di diverse entit\u00e0 e con scopi diversi, ma accomunate dall'uso, da parte di singoli esponenti o aderenti, delle armi a scopo eversivo e dall'orientamento politico di estrema destra, sia reazionaria che rivoluzionaria. \nLa maggior parte di queste organizzazioni si svilupparono, dopo la seconda guerra mondiale, nei cosiddetti anni di piombo, tra la fine degli anni sessanta e la met\u00e0 del anni settanta del XX secolo. Per ciascuna organizzazione vengono specificati sia il nome che la sigla pi\u00f9 frequentemente usata per riferirsi a essa. Per un analogo elenco di organizzazioni ispirate a ideologie di sinistra, vedi le organizzazioni armate di sinistra in Italia."}
{"id": "396215", "revid": "2039709", "url": "https://it.wikipedia.org/wiki?curid=396215", "title": "Mirella", "text": "Origine e diffusione.\n\u00c8 l'adattamento italiano (tramite la forma francese \"Mireille\") di \"Mir\u00e8io\", un nome occitano che deriva dal vocabolo \"mirar\", \"ammirare\"; il significato pu\u00f2 quindi essere interpretato come \"bella\", \"da ammirare\" (lo stesso dei nomi Miranda e S\u00e9aghdha) oppure \"meraviglia\".\nSi tratta di un nome di matrice letteraria, usato (o coniato) da Fr\u00e9d\u00e9ric Mistral per la protagonista del suo omonimo poema pastorale del 1859, a cui Gounod si ispir\u00f2 nel 1864 per il dramma \"Mireille\". Entrambe le opere ebbero molto successo, e il nome si afferm\u00f2 rapidamente anche in Italia (dove in parte poteva gi\u00e0 costituire una variante di Miro, nome peraltro dall'analoga etimologia); secondo dati pubblicati negli anni 1970, il nome era ben diffuso su tutto il territorio italiano, ma pi\u00f9 raro al Sud. Va notato che all'epoca, in Francia, gli ambienti conservatori della Chiesa osteggiarono la diffusione del nome, tanto che Mistral dovette inventarsi che si trattava di un ipocoristico di Maria per convincere un parroco a battezzare cos\u00ec una sua figlioccia; in effetti, i due nomi sono talvolta considerati equivalenti. \nOnomastico.\nIl nome \u00e8 adespota, ovvero non \u00e8 portato da alcuna santa patrona. L'onomastico quindi ricorre il 1\u00ba novembre, giorno di Ognissanti."}
{"id": "396217", "revid": "111373", "url": "https://it.wikipedia.org/wiki?curid=396217", "title": "Gorgier", "text": "Gorgier (toponimo francese) \u00e8 un comune svizzero di 2\u00a0004 abitanti del Canton Neuch\u00e2tel, nel distretto di Boudry, sul lago di Neuch\u00e2tel.\nInfrastrutture e trasporti.\nGorgier \u00e8 servita dall'stazione di Gorgier-St-Aubin sulla ferrovia Losanna-Olten."}
{"id": "396218", "revid": "104458", "url": "https://it.wikipedia.org/wiki?curid=396218", "title": "Rueyres", "text": ""}
{"id": "396219", "revid": "767487", "url": "https://it.wikipedia.org/wiki?curid=396219", "title": "Miro (nome)", "text": "Origine e diffusione.\nQuesto nome, con le sue numerose varianti maschili e femminili, pu\u00f2 avere origini varie; in primo luogo, pu\u00f2 essere una continuazione del nome augurale latino \"Mirus\" (letteralmente \"ammirevole\", dal verbo \"mirare\"), portato da un santo venerato localmente nel Comasco, a cui si deve la diffusione del nome. In altri casi, pu\u00f2 essere una variante di Mirone, risalendo quindi al greco antico \u03bc\u03cd\u03c1\u03bf\u03bd (\"myron\", \"mirra\", \"olio dolce\", \"profumo\").\nInoltre, pu\u00f2 costituire la forma abbreviata di diversi altri nomi comincianti per \"mir-\" o terminanti per \"-miro\"; in Slovenia, Croazia e nelle minoranze slave del Friuli-Venezia Giulia \u00e8 generalmente derivato da nomi di origine slava come Miroslavo e Vladimiro ma, in generale, pu\u00f2 derivare anche da diversa altri nomi, quali Palmiro, Adelmiro e Teodomiro.\nOnomastico.\nL'onomastico si festeggia il 10 o il 21 maggio in ricordo di san Miro di Canzo, eremita."}
{"id": "396220", "revid": "1718925", "url": "https://it.wikipedia.org/wiki?curid=396220", "title": "Miriam", "text": "Origine e diffusione.\nSi tratta, in buona sostanza, di una variante del nome Maria, di cui riprende la forma ebraica, ossia \u05de\u05b4\u05e8\u05b0\u05d9\u05b8\u05dd (\"Miryam\").\nNella Bibbia, questa forma del nome \u00e8 utilizzata per la figura di Miriam, sorella dei patriarchi ebraici Aronne e Mos\u00e8 di cui si narra nel libro dell'Esodo. Il nome, che ha sempre goduto di particolare fortuna nelle comunit\u00e0 ebraiche, in Italia \u00e8 invece principalmente cristiano, diffusosi anche per moda esotica e per il suono piacevole, ed \u00e8 attestato principalmente al Centro-Nord oltre che in Abruzzo. In inglese, invece, cominci\u00f2 ad essere usato dai cristiani solo a seguito della Riforma protestante.\nOnomastico.\nL'onomastico si festeggia lo stesso giorno del nome Maria."}
{"id": "396221", "revid": "92723", "url": "https://it.wikipedia.org/wiki?curid=396221", "title": "West Bromwich Albion Football Club", "text": "Il West Bromwich Albion Football Club, noto semplicemente come West Bromwich Albion o con l'acronimo WBA, \u00e8 una societ\u00e0 calcistica inglese con sede nella citt\u00e0 di West Bromwich, nelle West Midlands. Milita in Championship, seconda serie del campionato inglese di calcio.\nFondato nel 1878, ha militato in massima serie per la maggior parte della sua storia. Nel palmar\u00e8s della squadra figurano un campionato vinto nella stagione 1919-1920 e cinque FA Cup.\nI giocatori e i tifosi sono soprannominati \"Baggies\" e i colori sociali sono il blu scuro (\"navy\") e il bianco. L'origine del soprannome \u00e8 incerta, anche se quasi sicuramente venne utilizzato la prima volta durante le prime gare casalinghe a The Hawthorns. Una delle teorie suggerisce che il termine derivi dai larghi pantaloni (\"baggy trousers\") che i lavoratori delle fonderie locali indossavano per proteggersi dal ferro fuso. Lo stemma rappresenta un tordo (\"throstle\", nel linguaggio del Black Country) su un ramo di biancospino (\"hawthorn\") con uno sfondo a strisce verticali blu e bianche; da questo deriva \"Throstles\" l'altro soprannome di giocatori e tifosi, che esultano con il caratteristico \u201c\"boing boing\"\u201d saltellando \"up and down\" sul posto.\nFino a luglio del 2016 il maggiore azionista di \"WBA Group Ltd\" era la \"WBA Holdings Ltd\" una compagnia controllata da Jeremy Peace che deteneva l'87.8% del capitale, ma in seguito all'accordo raggiunto con la cordata di investitori cinesi guidata da Guochuan Lai, uomo d'affari a capo della \"Yunyi Guokai Shanghai Sports Development Ltd\", che acquisisce l'88% del capitale, il WBA diviene la prima squadra di Premier League ad essere di propriet\u00e0 di un gruppo cinese. Al posto di Jeremy Peace, presidente in carica da 14 anni, viene nominato John Williams, ma a febbraio del 2018 sar\u00e0 sostituito da Mark Jenkins ed in seguito il ruolo di \"chairman\" verr\u00e0 assunto da Li Piyue.\nLa squadra gioca nello stadio The Hawthorns, che dopo l'ultimo rifacimento nell'estate del 2014 ha una capienza ufficiale di 26.272 spettatori.. L'Albion inaugur\u00f2 l'impianto il 3 settembre 1900 pareggiando 1-1 la gara contro il Derby County; il record di spettatori si ebbe il 6 marzo 1937, quando 64.815 spettatori assistettero al 3-1 del West Brom contro l'Arsenal, nei quarti di finale di FA Cup.\nStoria.\nLa fondazione della Football League.\nIl club fu fondato nel 1878 dai lavoratori della George Salter's Spring Works e nel 1879 prese il nome di \"West Bromwich Strollers\". Il nome scelto \u00e8 legato al fatto che i giocatori della squadra di allora dovettero recarsi nella vicina Wednesbury per procurarsi un pallone, da qui il nomignolo di \"Strollers\" (girovaghi, vagabondi). Nel 1880 il nome fu cambiato in \"West Bromwich Albion\", con riferimento al distretto di West Bromwich di nome \"Albion\", dove alcuni giocatori vivevano o lavoravano, ci\u00f2 che oggi corrisponde a \"Greets Green\". Il West Bromwich Albion debutt\u00f2 in FA Cup nel 1883 e fu finalista per la prima volta nel 1886 pareggiando prima 0-0 e poi perdendo 2-0 nel replay contro il e per la seconda volta nel 1887, quando venne sconfitto 2-0 dall'Aston Villa, ma il 24 marzo 1888 il West Brom raggiunse il successo in FA Cup, vincendo 2-1 nella finale contro il Preston North End. Nel marzo dello stesso anno fu uno dei clubs membri fondatori della Football League, federazione voluta dal \"chairman\" dell'Aston Villa, William McGregor. La prima stagione della Football League cominci\u00f2 pochi mesi dopo, l'8 settembre 1888, con dodici clubs membri delle Midlands e dell'Inghilterra del Nord: Accrington, Aston Villa, , Bolton, Burnley, , Everton, Notts County, Preston North End, Stoke FC, West Bromwich Albion e Wolverhampton Wanderers. Il primo campionato si concluse con la vittoria del Preston North End, con l'Albion che chiuse a met\u00e0 classifica.\nNel 1892 l'Albion si aggiudic\u00f2 di nuovo la FA Cup, battendo 3-0 l'Aston Villa al Kennington Oval, uno stadio di cricket e di calcio di Londra. Tre anni dopo i \"Villans\" si presero la rivincita nella finale di FA Cup persa 1-0. L'Albion retrocesse in Division Two nel 1900-1901, la prima stagione allo stadio The Hawthorns. Il club riusc\u00ec a riconquistare la promozione al primo tentativo, ma retrocesse dopo una sola stagione in massima divisione. Nel 1902, Fred Everiss succede a Frank Heaven alla guida del WBA e vi rimarr\u00e0 fino al 1948. Nel 1911 l'Albion vinse il campionato di Division Two e l'anno dopo fu ancora finalista di FA Cup, persa negli extra-time del replay contro il Barnsley, squadra di seconda divisione. Negli anni successivi disput\u00f2 la Football League First Division fino alla sospensione del campionato dal 1915 al 1919 per cause belliche.\nIl WBA campione nel 1920 e la stagione d'oro del 1954.\nNel 1920 il West Bromwich Albion vinse il primo titolo inglese della propria storia. La data di inizio del torneo (il primo campionato inglese con 22 clubs partecipanti ed il primo dopo le ostilit\u00e0 della prima guerra mondiale), fu fissata per il 30 agosto 1919. Dalla mischia iniziale usc\u00ec alla nona giornata il West Brom, gi\u00e0 in vetta della classifica da tre turni assieme al Burnley. L'Albion da quel momento tent\u00f2 la fuga, seguito dallo stesso Burnley e dal Newcastle United. La fine del girone di andata vide l'Albion in testa con un punto di vantaggio sul Burnley. All'inizio del girone di ritorno l'Albion allung\u00f2 il passo rispetto alle rivali ed increment\u00f2 ulteriormente il suo vantaggio nei confronti del Burnley, evitando con quattro giornate di anticipo un possibile sorpasso dell'inseguitrice ed assicurandosi alla giornata successiva il suo primo titolo nazionale. In quella stagione Fred Morris vinse la classifica cannonieri con 37 reti e la squadra ne segn\u00f2 complessivamente 104. Nel 1925 l'Albion si piazz\u00f2 secondo a due punti di distacco dall'Huddersfield di Herbert Chapman, ottenendo per\u00f2 il maggior numero di vittorie (23), ma nel 1927 sub\u00ec un'altra retrocessione in Division Two. Nel 1931 l'Albion ottenne la promozione in Football League First Division ed il 25 aprile a Wembley entr\u00f2 per la terza volta nell'Albo d'oro della FA Cup, sconfiggendo il Birmingham City per 2-1 in finale, con una doppietta di William \u201cGinger\u201d Richardson.\nNel 1935 il West Bromwich Albion fu finalista di FA Cup, perdendo contro lo Sheffield Wednesday per 4-2. Nel 1936 capocannoniere del torneo fu William \u201cGinger\u201d Richardson con 39 reti. L'8 aprile 1937, mor\u00ec il \"chairman\" storico del West Brom, Billy Bassett, in carica dal 1908, che aveva impedito il fallimento del club pagando alcuni stipendi di tasca propria. Durante la sua presidenza, a causa della forte rivalit\u00e0 tra inglesi e scozzesi, nessun giocatore scozzese venne reclutato nel WBA. La sua morte fu ricordata due giorni dopo con un minuto di silenzio a lui dedicato prima della semifinale di FA Cup tra Preston North End e West Bromwich Albion, vinta 4-1 dal North End. I giocatori del West Brom furono chiaramente storditi dalla scomparsa di Billy Bassett e Teddy Sanford, disse:\u201c\"We were all too full up to play..\"\u201d (Eravamo troppo tristi per giocare). Tutta la squadra commemor\u00f2 la morte di Billy Bassett e pi\u00f9 di 100.000 persone presero parte al corteo funebre per le strade di West Bromwich. L'Albion retrocesse nel 1938, alla vigilia della sospensione dal 1939 al 1946 per la seconda guerra mondiale, finch\u00e9 ottenne la promozione con il gallese Jack Smith nel 1949 e rimase per 24 anni consecutivi in massima divisione.\nNella stagione d'oro 1953-1954 il West Bromwich Albion, guidato da Vic Buckingham, mise in bacheca una FA Cup, sconfiggendo i \"Lilywhites\" del Preston North End per 3-2, e un altro Charity Shield, condividendo il titolo nel Black Country Derby pareggiato 4-4 al Molineux Stadium contro i rivali del Wolverhampton Wanderers. In campionato si classific\u00f2 secondo (53 punti), proprio dietro ai \"Wolves\" (57 punti), sfiorando il \"double\", ma attestandosi come una delle migliori compagini inglesi, tanto che Peter Wilson, giornalista del Daily Mirror, defin\u00ec il WBA come \u201c\"la squadra del secolo\"\u201d e sugger\u00ec di convocare solo giocatori del WBA per la fase finale dei mondiali del 1954. Quella squadra, infatti, rappresentava l'archetipo del calcio moderno: gioco d'attacco, corsa e forza fisica devastanti.\nL'ultima FA Cup e il declino dell'Albion di Atkinson.\nAlla fine degli anni 50 si ebbe un predominio in First Division da parte dei rivali del Wolverhampton Wanderers, ma alla met\u00e0 degli anni 60 fu il West Brom ad avere pi\u00f9 continuit\u00e0 in First Division. Dopo il successo del 1966 in League Cup contro il West Ham sotto la guida di Jimmy Hagan, \u00e8 con Alan Ashman che il WBA vinse, il 18 maggio del 1968, il suo ultimo grande trofeo, la quinta FA Cup, nella sfida vinta con l'Everton a Wembley grazie ad un goal negli extra-time del leggendario Jeff Astle, soprannominato \u201cThe King\u201d. Partecip\u00f2, inoltre, a due finali di League Cup, una nel 1967 contro il QPR persa 3-2, e l'altra nel 1970 contro il persa 2-1. Jeff Astle e Tony Brown furono capocannonieri della Football League First Division, Jeff Astle nel 1970 con 25 reti e Tony Brown nel 1971 con 28 reti. Alan Ashman venne sostituito da Don Howe, giocatore che tornava ora nelle vesti di manager. La carriera di Don Howe al WBA cominci\u00f2 e fin\u00ec malissimo, con la retrocessione del 1973 e la mancata promozione nella stagione successiva, tanto che nel 1975 al posto di Howe venne chiamato alla guida del club l'irlandese Johnny Giles, che non tard\u00f2 a riconquistare la massima serie. Johnny Giles, che era gi\u00e0 allenatore della Nazionale di calcio dell'Irlanda e che voleva concentrarsi pi\u00f9 nel ruolo di \"coach\" dell'Irlanda, fu confermato nel ruolo di manager del West Brom anche per la stagione successiva, finch\u00e9 non venne lasciato libero alla fine della stessa. Ronnie Allen, compagno di Howe in campo, torn\u00f2 alla guida dell'Albion, ma quando i petroldollari arabi bussarono alla sua porta accett\u00f2 il ruolo di vice-allenatore della Nazionale di calcio dell'Arabia Saudita, lasciando libera la panchina del WBA. Ad occuparla fu Ron Atkinson dal Cambridge United, e \u201cBig Ron\u201d non tard\u00f2 a lasciare il segno.\nL'Albion di Atkinson \u00e8 ricordato soprattutto per Laurie Cunningham, Cyrille Regis e Brandon Batson, \u201cThe Three Degrees\u201d come li chiamava il manager e come passeranno alla storia (il riferimento \u00e8 a un trio vocale in voga all'epoca). La prima volta che una squadra inglese schierava contemporaneamente tre giocatori di colore, cosa insolita a quei tempi, visto che il calcio era stato, fino ad allora, uno sport sostanzialmente per bianchi in terra d'Albione. Con loro, Bryan Robson, Derek Statham, Ally Robertson, in una squadra che non vinse nulla, che raggiunse soltanto un terzo posto in First Division, dietro al leggendario Nottingham Forest di Brian Clough, che una volta nello spogliatoio, disse:\u201c\"Forget West Bromwich fucking Albion.. Anybody can play against West Bromwich Albion..\u201d \"(Dimenticate il West Bromwich..Tutti possono giocare contro il West Bromwich Albion..) e dietro al formidabile di Kenny Dalglish e Graeme Souness; dietro due clubs che vinsero praticamente tutto in campo nazionale ed internazionale, ma una squadra, quella di Atkinson, che non verr\u00e0 dimenticata, che regal\u00f2 tante emozioni ai tifosi per il suo calcio divertente, oltre che per le eccellenti prestazioni in campionato, coppe nazionali (l'Albion all'epoca deteneva il record di maggior numero di semifinali disputate) e in Europa. Partecip\u00f2 alle coppe europee nella stagione 1968-1969, eliminato ai quarti di finale della Coppa delle Coppe dagli scozzesi del Dunfermline Athletic, e nella stagione 1978-1979, eliminato ai quarti di finale di UEFA Cup dalla Stella Rossa di Belgrado. Fu anche la prima squadra inglese a giocare in Cina (\"Albion in the Orient\", il documentario della BBC al riguardo). Poi i giocatori cominciarono ad essere ceduti (a partire da Laurie Cunningham, che pass\u00f2 al e che proprio a Madrid, anche se in quel periodo giocando per il Rayo Vallecano, tragicamente scomparir\u00e0 all'et\u00e0 di 33 anni), e sebbene all'inizio i rimpiazzi si dimostrarono all'altezza, pian piano inizi\u00f2 il declino. Torn\u00f2 anche Ronnie Allen, al posto di Ron Atkinson nel frattempo passato al Manchester United. Fu la volta di Ron Wylie, che si dimise e venne sostituito da Johnny Giles (che tornava cos\u00ec al West Brom), e poi da Nobby Stiles, ma la squadra continuava a perdere le pedine migliori e cos\u00ec, alla fine della stagione 1985-1986, retrocesse nuovamente; a nulla serv\u00ec l'arrivo in panchina di Ron Saunders.\nVerso la Premiership.\nLa FA Premier League venne fondata il 27 maggio 1992 dopo che i 22 club della vecchia First Division, la massima divisione inglese dal 1888, si dimisero in blocco dalla Football League. Alla base dello scisma ci fu la volont\u00e0 da parte dei maggiori clubs inglesi di poter contrattare singolarmente i diritti televisivi e le relative sponsorizzazioni, senza doverlo fare in blocco attraverso la Football Association e la Football League. Con l'istituzione della Premier League, il club si trov\u00f2 a disputare il campionato di terza divisione, che aveva cambiato nome in Division Two, ma nel 1993, l'Albion di Ossie Ardiles, battendo il Port Vale per 3-0 nella finale dei play-off, torn\u00f2 in prima divisione, l'allora First Division, e Bob Taylor con 30 reti fu il miglior cannoniere della stagione, massimo traguardo di un giocatore del club dal 1968. In quegl'anni vengono eseguiti dei lavori di ristrutturazione dello stadio per trasformare i posti \u201cin piedi\u201d in posti \u201cseduti\u201d, raggiungendo una capienza di 26.000 spettatori. Lo stadio rinnovato viene inaugurato nel giorno di Santo Stefano del 1994 con una vittoria del WBA sul Bristol City per 1-0, davanti a 21.000 spettatori. I lavori di ammodernamento del The Hawthorns continueranno anche negli anni a venire.\nL'Albion trascorse le successive stagioni in First Division prima con Alan Buckley (1994-1997) e poi con Denis Smith (1997-1999), raggiungendo i play-off nel 2001, dove venne sconfitto in semifinale dal Bolton, ma nel 2002, sotto la guida di Gary Megson e del nuovo \"chairman\" Jeremy Peace, il West Bromwich Albion ottiene finalmente la promozione in Premier League, rimontando 11 punti a 8 giornate dalla fine ai rivali del Wolverhampton Wanderers ed in seguito a quella che fu definita la battaglia di Bramall Lane, il match disputato il 16 marzo 2002 contro lo Sheffield United e sospeso all'82\u00ba minuto, dopo che la formazione di casa fu ridotta in sei uomini a causa di tre espulsioni e due infortuni, quando ormai tutte le sostituzioni erano state effettuate ed il punteggio vedeva l'Albion in vantaggio per 3-0. L'incontro non fu ripetuto ed il West Bromwich Albion concluse trionfalmente la stagione al secondo posto dietro al Manchester City.\nCominciavano gli \u201c\"yo-yo years\"\u201d, anni in cui il club si alternava tra Premiership e First Division/Championship, con la retrocessione nel 2003 e l'immediato ritorno in massima divisione nel 2004. Nella stagione 2004-2005, Gary Megson viene sostituito da Bryan Robson, che riesce a salvare il West Brom all'ultima giornata nonostante fosse ultimo in classifica a met\u00e0 stagione (mai un club di Premiership riuscir\u00e0 ad eguagliare tale impresa), ma dopo quella che fu ricordata come \u201cThe Great Escape\u201d, anche Bryan Robson viene esonerato e sostituito da Tony Mowbray.\nRetrocesso dalla Premier League nella stagione 2005-2006, nel maggio 2007 il West Brom raggiunse la finale dei play-off di Championship, eliminando in semifinale gli storici rivali del Wolverhampton Wanderers, per poi soccombere a Wembley contro il per 1-0. Termin\u00f2 la stagione 2007-2008 al comando della Championship, tornando cos\u00ec in Premier League sotto la guida di Tony Mowbray, disputando anche la semifinale di FA Cup, dove venne sconfitto dal Portsmouth. Nella stagione 2008-2009 l'Albion retrocede nuovamente in Championship, ma il 10 aprile 2010, con Roberto Di Matteo, riconquista la promozione in Premier League, giungendo al secondo posto nella classifica finale di Championship. Con Roy Hodgson, il West Brom continuer\u00e0 la permanenza in Premier League.\nStoria recente.\nNella stagione 2012-2013, con Steve Clarke in sostituzione di Roy Hodgson, chiamato ad allenare la nazionale inglese, l'Albion inizia bene il campionato, trovandosi dopo dieci giornate in terza posizione, ma concluder\u00e0 la stagione in ottava posizione. Nel 2013-2014 Clarke viene riconfermato, ma dopo un brillante avvio di stagione, con la storica vittoria all'Old Trafford contro lo United, il pareggio interno a The Hawthorns contro l'Arsenal ed il pareggio a Stamford Bridge contro il Chelsea, una serie di sconfitte porter\u00e0 all'esonero di Clarke. In un primo momento Pepe Mel, ex allenatore del Betis Siviglia, \u00e8 designato ad assumere la guida tecnica del WBA, ma poi la squadra, che naviga nei quartieri bassi della classifica della Premiership, a fine dicembre 2013 viene affidata temporaneamente all'allenatore in seconda. Agli inizi di gennaio 2014, dopo l'eliminazione dalla FA Cup, quando l'accordo sembrava sfumato, Pepe Mel ci ripensa ed accetta il ruolo di tecnico del WBA.\nNel match tra il West Brom ed il West Ham disputatosi il 28 dicembre 2013 al Boleyn Ground e finito 3-3, Nicolas Anelka, al 40\u00b0 ed al 45\u00b0 del primo tempo, segna due gol per il West Brom esultando con il gesto della \"quenelle\", il saluto nazista alla rovescia reso celebre dall'umorista francese Dieudonn\u00e9 che gi\u00e0 aveva suscitato polemiche in Francia. Le scuse pubbliche dell'attaccante francese non impediscono alla federazione di aprire un'indagine. A fine febbraio ad Anelka viene inflitta una squalifica di cinque turni ed una ammenda di 80 000 sterline per il gesto considerato antisionista dalla Football Association, che richiede un'estensione della sanzione a tutti gli altri campionati. A marzo si definisce la rescissione anticipata del contratto tra l'attaccante francese ed il West Bromwich Albion dopo che egli per primo ne aveva dato notizia sui social network.\nA conclusione di una stagione sofferta l'Albion riesce comunque a salvarsi, giungendo al quart'ultimo posto in classifica e a tre punti dalla zona retrocessione, assicurandosi per un'altra stagione la permanenza in massima serie. In maggio il West Brom annuncia la rescissione consensuale con il tecnico Pepe Mel, e nella stagione di Premier League 2014-2015 ingaggia lo scozzese Alan Irvine, proveniente dalle giovanili dell'Everton. L'esperienza di Irvine alla guida dei \"Baggies\" dura per\u00f2 solo sei mesi: alla fine del girone di andata, il 28 dicembre 2014, dopo la sconfitta con lo Stoke City, il tecnico viene esonerato.\nIl 1\u00ba gennaio 2015 \u00e8 il gallese Tony Pulis ad assumere la carica di allenatore del WBA, firmando un contratto di due anni e mezzo con i \"Baggies\". Grazie al tecnico gallese, che nella sua carriera non \u00e8 mai retrocesso con le squadre che ha allenato, il West Bromwich raggiunge la salvezza con due giornate di anticipo, garantendosi il diritto a prendere parte alla sua sesta stagione consecutiva in Premier League.\nAnche se continuano a non arrivare risultati importanti in FA Cup e in League Cup, il West Brom, nella stagione di Premier League 2015-2016, disputa un campionato relativamente tranquillo, mantenendosi sempre a debita distanza dalla zona \"calda\" della classifica. A fine stagione l'Albion sar\u00e0 l'unica squadra delle West Midlands a militare ancora in Premier League. E sar\u00e0 anche la prima squadra della massima divisione inglese a diventare di propriet\u00e0 di un gruppo cinese, dopo l'acquisizione dell'88% del capitale avvenuto nel luglio del 2016 da parte di una cordata di investitori cinesi guidata da Guochuan Lai. Dopo i quattordici anni di presidenza di Jeremy Peace, il nuovo presidente viene individuato nella figura di John Williams, in passato \"chairman\" del Blackburn Rovers, ma alla fine sar\u00e0 il cinese Li Piyue ad assumere il ruolo di presidente.\nNella stagione 2016-2017, la prima della gestione cinese, il West Brom \u00e8 tra le prime dieci squadre per tutto l'arco del campionato e raggiunger\u00e0 la salvezza senza difficolt\u00e0, disputando una delle migliori stagioni di Premier League in sette anni di permanenza nella massima divisione. Nella prima parte della stagione di Premier League 2017-2018, per\u00f2, la squadra si ritrova a navigare nelle zone basse della classifica. La situazione, dopo la sconfitta interna con il Chelsea alla 12\u00aa giornata, determina l'esonero del tecnico Pulis. Dopo una breve parentesi sotto la guida di Gary Megson, a fine novembre Alan Pardew sottoscrive un contratto che lo lega all'Albion, nell'imminenza dell'incontro contro la sua ex squadra, il Crystal Palace. Il WBA non ottiene i risultati utili per sperare nella salvezza e a poche giornate dal termine, quando la situazione \u00e8 ormai compromessa, Darren Moore sostituisce Pardew alla guida della squadra. Inutile sar\u00e0 il tentativo di una rimonta finale: il West Brom concluder\u00e0 la stagione all'ultimo posto con soli 30 punti e, dopo un ciclo di otto stagioni nella massima divisione, retrocede in Championship.\nNella stagione 2018-2019 il WBA si piazza quarto e ottiene la qualificazione ai play-off, ma subisce l'eliminazione ai tiri di rigore contro l'Aston Villa, quinto classificato nella stagione regolare. Nel giugno 2019 viene ingaggiato come nuovo tecnico Slaven Bili\u0107 con contratto biennale. Per tutta la stagione 2019-2020 l'Albion si alterna con il Leeds nelle prime posizioni della classifica di un campionato interrotto nel marzo 2020 a causa della pandemia di COVID-19, con nove gare da disputare. Il torneo riprende a porte chiuse e il 22 luglio il WBA ottiene la promozione in Premier League, chiudendo al secondo posto nella classifica di Championship.\nDopo un inizio di stagione deludente, a met\u00e0 dicembre Slaven Bili\u0107 viene esonerato e al suo posto il WBA ingaggia Sam Allardyce. Nonostante il cambio in panchina, la situazione non migliora, e il WBA retrocede in Championship a tre giornate dal termine del campionato. Sar\u00e0 Val\u00e9rien Isma\u00ebl a sostituire Sam Allardyce alla guida dei \"Baggies\" nella stagione 2021-2022.\nColori e simboli.\nColori.\nIl West Bromwich Albion ha giocato con una maglia a strisce verticali di colore blu scuro (\"navy\") e bianco, e con pantaloncini e calzettoni bianchi, per gran parte della sua esistenza calcistica. Nei primi anni della sua storia, la squadra aveva indossato delle divise di differenti colori, ma le strisce verticali blu e bianche saranno i colori ufficiali gi\u00e0 nella stagione 1885-1886, anche se a quel tempo il blu era di colore pi\u00f9 chiaro.\nLe strisce diventeranno \"blue navy\" solo dopo la prima guerra mondiale, ma nelle gare disputate nei tornei regionali durante la seconda guerra mondiale, l'Albion sar\u00e0 costretto a vestire una casacca completamente blu, in quanto il materiale a strisce era considerato un lusso. Come tutti gli altri \"football clubs\", anche l'Albion disputa le gare esterne con una seconda o terza divisa da trasferta, distinguibile rispetto a quella della squadra ospitante. La prima volta che i giocatori del West Bromwwich Albion, insieme a quelli degli altri \"clubs\", portarono il numero sul retro della maglia, fu nella stagione 1939-1940 sospesa per cause belliche, e gi\u00e0 nel 1969 il numero era di colore rosso, mentre il nome del giocatore sar\u00e0 aggiunto sul retro delle divise soltanto a partire dalla stagione 1999-2000.\nSimboli ufficiali.\nStemma.\nIl primo distintivo ufficiale del West Bromwich Albion risale al 1880, quando il segretario del club, Tom Smith, sugger\u00ec che un tordo (\"song trush\"), posato su una traversa, venisse adottato come stemma. Sin d'allora lo stemma del club ha sempre raffigurato il \"throstle\" (tordo) su uno scudo a strisce verticali blu e bianche, anche se la traversa fu sostituita con un ramo di biancospino (\"hawthorn\") nel momento in cui The Hawthorns divenne il nuovo campo da gioco del club. Il \"throstle\" fu scelto perch\u00e9 il locale che la squadra utilizzava come spogliatoio, aveva un tordo domestico in una gabbia. Esso divenne anche il primo soprannome del club, \"the Throstles\". Sul finire degli anni '30 del secolo scorso, la gabbia di un tordo fu piazzata dietro la linea di fondo durante le gare casalinghe e si diceva che era solito cantare soltanto se l'Albion stesse vincendo. Nel 1979, l'effigie di un tordo fu eretta sopra lo \"scoreboard\" (tabellone) del Woodman Corner, l'angolo che collega la \"Brummie Road\" alla \"East Stand\" del The Hawthorns, e fu riposizionata nella stessa area dello stadio dopo i lavori di rinnovamento in vista del nuovo millennio.\nNel 1975, una versione del distintivo (a forma circolare anzich\u00e9 su uno scudo) \u00e8 stata autorizzata dal College of Arms in licenza al club. Lo stemma fu descritto in linguaggio araldico come \"\u201csu un cerchio di tredici strisce verticali argento e blu con un tordo appollaiato su un ramo di lampone fronzuto e fruttato a modo proprio\u201d\". Questa fu l'unica occasione conosciuta nella quale il ramo \u00e8 stato indicato come un ramo di lampone piuttosto che un ramo di biancospino: Rodney Dennys, l'ufficiale responsabile, forse aveva ricevuto delle informazioni non molto precise.\nPer la maggior parte della sua storia sulle maglie dell'Albion non fu collocato nessun distintivo, anche se il \"Stafford knot\", il simbolo tradizionale della contea inglese dello Staffordshire, venne rappresentato sulle divise della squadra nella primi anni '80 del diciannovesimo secolo. Lo stemma araldico della citt\u00e0 di West Bromwich fu esposto sulle maglie dell'Albion per le finali di FA Cup del 1931, 1935 e 1954. Il motto latino presente sullo stemma della citt\u00e0, \u201cLabor omnia vincit\u201d , in senso letterale si traduce come \u201c\"la fatica vince ogni cosa\"\u201d e in senso traslato significa \u201c\"con uno piccolo sforzo si pu\u00f2 ottenere un grande risultato\"\u201d. Lo stemma della citt\u00e0 fu esposto ancora sulle divise dal 1994 fino al 2000.\nIl primo logo ufficiale dell'Albion apparve tra la fine degli anni '60 e l'inizio degli anni '70. Sebbene veniva raffigurato il \"throstle\" ed il nome del club, non includeva lo scudo a strisce blu e bianche dello stemma attuale; un disegno simile fu usato anche dal 1986 al 1994. Un altro distintivo di colore blu con una versione pi\u00f9 astratta del \"throstle\" fu esposta sulle divise dal 1972 al 1976, mentre dal 1976 fino al 1986, sulle maglie era ricamato un logotipo di WBA, l'abbreviazione del nome del club.\nLo stemma fu sottoposto a varie revisioni attraverso gli anni, in quanto il club non era ancora riuscito a registrarlo come un marchio di fabbrica. Come risultato di ci\u00f2, il distintivo fu ridisegnato nel 2006, dopo aver utilizzato sei versioni diverse nelle venti precedenti stagioni, incorporando il nome del club per la prima volta. Il disegno abbracciava la storia del WBA in uno stile all'avanguardia e senza alcun senso di perdita dell'orgogliosa eredit\u00e0 del passato. Il nuovo stemma assicur\u00f2 cos\u00ec la protezione legale che il club andava cercando.\nInno.\n\u00ab\"The Lord's my Shepherd, I'll not want:\"\n\"He makes me down to lie\"\n\"In pastures green; he leadeth me\"\n\"The quiet waters by.\"\u00bb\nMascotte.\nLe mascottes ufficiali del club sono \"Baggie Bird\" e \"Albi\"; entrambe simboleggiano il tordo che \u00e8 raffigurato nello stemma del WBA.\nStrutture.\nStadio.\nIl primo \"home ground\" del club fu \"Coopers Hill\", dal 1878 al 1879, poi \"Dartmouth Park\", dal 1879 al 1881, e \"Bunns Field\", dal 1881 al 1882, anche conosciuto come \"The Birches\"; fino al trasferimento a \"Four Acres\" (in cui l'Albion rimase fino al 1885), lo stesso anno nel quale il club si iscrisse anche alla Staffordshire FA (a quel tempo West Bromwich era nella contea dello Staffordshire), vincendo la coppa al primo tentativo in finale contro lo Stoke. A \"Four Acres\", secondo il contratto d'affitto, il club poteva giocare solo di sabato e di luned\u00ec, estate esclusa, perch\u00e9 in quella stagione ad occuparlo ci avrebbe pensato il \"Dartmouth Cricket Club\". Abbandonato \"Four Acres\", nel 1885 il club decise di stabilirsi a \"Stoney Lane\", finch\u00e9 \"Stoney Lane\" non cominci\u00f2 a diventare troppo stretto al club, sia per le finanze sia per le possibilit\u00e0 di sviluppo: discussioni interne tra favorevoli a rimanere a \"Stoney Lane\" e contrari, videro prevalere questi ultimi, e venne cos\u00ec preso in affitto parte del terreno appartenente al \"Sandwell Park\", che diventer\u00e0 The Hawthorns e verr\u00e0 inaugurato nel 1900.\nIl nome deriva dal semplice fatto che quell'area era ricoperta da biancospini (\"hawthorn\", che compare ancora oggi nel simbolo del club), mentre le modalit\u00e0 contrattuali erano le solite incontrate anche per altri stadi: affitto con opzione d'acquisto a favore del club nell'arco di quattordici anni dal momento della firma. The Hawthorns \u00e8 situato ad un'altitudine di 551 piedi (168 metri) sul livello del mare e questo fa di questo stadio quello situato al pi\u00f9 alto livello sul mare di tutta l'Inghilterra; dai \"Baggies\" \u00e8 detto \"The Shrine\" (il Santuario). Con tutti i miglioramenti fatti negli ultimi anni, The Hawthorns si configura come un impianto capace di unire modernit\u00e0 e tradizione. I settori si suddividono in quattro Stand tutte collegate tra loro, in particolare la East Stand \u00e8 collegata alle due End mediante due \"corners\", mentre la West Stand \u00e8 stata costruita in maniera tale da non averne bisogno. La capienza ufficiale \u00e8 di 26,272 spettatori. Lo stadio \u00e8 quasi sempre pieno, l'attendance media \u00e8 decisamente vicina alla capienza e questo garantisce sempre un colpo d'occhio spettacolare nelle partite interne.\nI settori del \"ground\" sono: West Stand, su \"Halfords Lane\", Birmingham Road End, che i tifosi chiamano affettuosamente \"Brummie Road\", Smethwick End, il settore ospiti, e la East Stand, che sostituisce la vecchia Rainbow Stand.\nCentro di allenamento.\nIl centro d\u2019allenamento del West Bromwich Albion \u00e8 situato a Walsall, nelle West Midlands, e dista circa 10 km da The Hawthorns. Si tratta di una vastissima area acquisita di recente dal club, che ha investito in un modernissimo \"training center\" comprensivo di un campo da gioco coperto, completato prima della stagione 2013-2014. Il centro sportivo in cui il WBA si allena non \u00e8 molto distante da quello del Walsall F.C., formazione che milita in League One, il quale si trova invece ad Essington, in prossimit\u00e0 di Wolverhampton. Pi\u00f9 di una volta \u00e8 capitato, infatti, che i nuovi acquisti del Walsall hanno raggiunto erroneamente in taxi il campo d\u2019allenamento del WBA scambiandolo per il proprio.\nAllenatori e presidenti.\nLista dei manager del \"West Bromwich Albion F.C.\" dal 1890.\nStatistiche.\nStatistiche nelle competizioni UEFA.\nTabella aggiornata alla fine della stagione 2017-2018.\nStatistiche e record.\nI migliori marcatori.\n\"Nota: marcature in gare solamente ufficiali (incl. i cambi) - tra parentesi le presenze complessive\".\nTifoseria.\nGemellaggi e rivalit\u00e0.\nLe rivalit\u00e0 pi\u00f9 sentite sono quelle con le altre formazioni delle West Midlands: in particolare Aston Villa (West Midlands Derby) e Wolverhampton Wanderers (Black Country Derby); a seguire quelle con Birmingham City, Stoke City e Walsall, \nOrganico.\nRosa 2021-2022.\n\"Rosa, numerazione e ruoli, tratti dal sito ufficiale, sono aggiornati al 4 febbraio 2022.\"\nStaff tecnico.\n\"Organigramma aggiornato al 5 febbraio 2022.\""}
{"id": "396225", "revid": "33751", "url": "https://it.wikipedia.org/wiki?curid=396225", "title": "Coppa d'Inghilterra", "text": ""}
{"id": "396226", "revid": "17351", "url": "https://it.wikipedia.org/wiki?curid=396226", "title": "Re.2005", "text": ""}
{"id": "396227", "revid": "1318658", "url": "https://it.wikipedia.org/wiki?curid=396227", "title": "Testa (romanzo)", "text": "Testa \u00e8 un romanzo scritto e pubblicato nel 1887 da Paolo Mantegazza.\nRappresenta la continuazione di \" Cuore\" di Edmondo De Amicis, a cui lo stesso amico Mantegazza lo dedica: se \"Cuore\" aveva condotto il protagonista, Enrico Bottini, alle soglie dell'adolescenza, \"Testa\" lo segue nel suo ingresso in questa nuova fase della vita.\nGi\u00e0 dal titolo appare dichiarata ed evidente una proposta, se non di alternativa, quanto meno di opportuna integrazione all'uso di quel centro dei sentimenti che \u00e8 il cuore: testa come ragione, secondo Mantegazza, come timone dell'istinto che diversamente potrebbe condurci a non valutare compiutamente gli effetti di scelte ed azioni prodotte da impulsi esclusivamente sentimentali. Ma non c'\u00e8 nessun intento polemico in questo, come emerge in modo illuminante dal seguente passo: \"la testa ci \u00e8 stata data per guidare il cuore, ma a un patto, che si rimanga sempre e poi sempre nella via della giustizia; quando il cuore mi dice che un'azione non \u00e8 onesta io non penso altro, perch\u00e9 la coscienza \u00e8 un giudice senza appello\".\nPaolo Mantegazza trascorse gli ultimi anni della sua vita nei luoghi in cui \u00e8 ambientato il romanzo, morendo proprio a San Terenzo nel 1910.\nTrama.\nEnrico \u00e8 un ragazzo molto studioso: entrato al ginnasio, si appassiona a tal punto alle materie scolastiche che per approfondirne i contenuti studia anche di notte. A quattordici anni, sostenuti brillantemente gli esami di fine anno, si ammala, tanto da essere costretto a letto per un mese. La terapia proposta dai medici \u00e8 quella di interrompere gli studi per un anno, durante il quale vivere all'aria aperta, al mare, a contatto con la natura e lontano dai libri. Enrico viene cos\u00ec affidato dai genitori allo zio Baciccia, un vecchio marinaio a riposo che ha scelto di vivere a San Terenzo, un paesino nel golfo della Spezia. \u00c8 cos\u00ec che Enrico, seguendo lo zio esperto della vita e degli uomini, studia per un anno il grande libro del mondo e della natura.\nL'opera.\nIl libro, seguendo una tecnica che alterna e miscela manualistica e narrativa, propone una lettura dell'Italia post-unitaria vista dall'interno delle speranze di un giovinetto, ma commentate, chiarite ed indirizzate da un uomo che ha molto vissuto e che, nell'espressione della propria ideologia umana, denuncia l'ambivalenza di un pensiero politico in bilico fra socialismo, nazionalismo ed accenti reazionari.\nIl volume \u00e8 anche un libro-strumento, offrendo una serie di pagine bianche perch\u00e9 il lettore possa stendere, mensilmente, il cosiddetto \u00abCalendario del bene\u00bb, trasformando il libro stesso in una sorta di agenda o libro personale per ogni lettore che ne compili le pagine bianche. \n\"Testa\" \u00e8 un susseguirsi di episodi moralistici, a volte patetici (un po' da libro \"Cuore\", appunto), apologhi derivati dall'osservazione della realt\u00e0 naturale, aneddoti (spesso tratti dalla recente storia risorgimentale), da cui ricavare ogni volta un insegnamento utile. \nPertanto, pi\u00f9 che come opera strettamente letteraria, \"Testa\" pu\u00f2 essere letto come un documento, interessante dal punto di vista storico-sociologico, dell'ideologia dominante nella seconda met\u00e0 dell'Ottocento.\nDalle pagine di Mantegazza emerge perfettamente definito il sistema pedagogico della scuola italiana di allora: il modello naturale, vagamente ispirato a Rousseau, cela a fatica le paure e le piccole aspirazioni della borghesia italiana nata dalle lotte risorgimentali e attiva a livello di 'leadership' intellettuale nell'Italia da poco unita, disposta ad ogni apertura di tipo scientifico e tecnologico, ma prudentissima nel campo sociale e politico."}
{"id": "396228", "revid": "1652635", "url": "https://it.wikipedia.org/wiki?curid=396228", "title": "Miranda (nome)", "text": "Origine e diffusione.\nVenne creato da Shakespeare per Miranda, un personaggio de \"La tempesta\" (1611), da cui prende il nome il satellite di Urano Miranda. Si basa sul latino \"mirandus\", \"ammirabile\", \"degno di ammirazione\" (gerundio di \"mirari\", \"ammirare\"); \u00e8 quindi affine per significato a S\u00e9aghdha e Mirella. \nIl primo uso attestato del nome per una persona \u00e8 gi\u00e0 nel 1687; tuttavia, almeno per quanto riguarda la lingua inglese, Miranda comincia a diffondersi realmente solo a partire dal XX secolo.\nOnomastico.\nNon vi sono sante chiamate Miranda, quindi il nome \u00e8 adespota. L'onomastico si pu\u00f2 festeggiare il 1\u00ba novembre, ricorrenza di Ognissanti."}
{"id": "396230", "revid": "1776051", "url": "https://it.wikipedia.org/wiki?curid=396230", "title": "Rueyres-les-Pr\u00e9s", "text": "Rueyres-les-Pr\u00e9s (toponimo francese) \u00e8 una frazione di 474 abitanti del comune svizzero di Estavayer, nel Canton Friburgo (distretto della Broye).\nStoria.\nGi\u00e0 comune autonomo che si estendeva per 3,18\u00a0km\u00b2, il 1\u00ba gennaio 2017 \u00e8 stato accorpato agli altri comuni soppressi di Bussy, Estavayer-le-Lac, Morens, Murist, Vernay e Vuissens per formare il nuovo comune di Estavayer.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nPresso Rueyres-les-Pr\u00e9s sorge l'aerodromo militare di Payerne.\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "396243", "revid": "24443", "url": "https://it.wikipedia.org/wiki?curid=396243", "title": "Gruppo Bionnassay-Go\u00fbter", "text": "Il Gruppo Bionnassay-Go\u00fbter \u00e8 un gruppo di cime rocciose situato nella parte occidentale del massiccio del Monte Bianco lungo la linea di confine italo-francese.\nCaratteristiche.\nVa dal col de Miage al col du D\u00f4me. \u00c8 orientato da sud-est a nord-est; \u00e8 perennemente coperto da ghiacciai e composto da facili montagne da scalare. I panorami sono magnifici e difficolt\u00e0 alpinistiche di tipo classico presentano rischi minimi.\nClassificazione.\nSecondo le definizioni della SOIUSA il Gruppo Bionnassay-Go\u00fbter \u00e8 un sottogruppo alpino ed ha la seguente classificazione:\nSuddivisione.\nIl gruppo, secondo la SOIUSA, si suddivide in:\nCime principali.\nLe cime principali che caratterizzano questo gruppo sono:\nGhiacciai.\nDal versante italiano scendono i ghiacciai del D\u00f4me e di Ghiacciaio di Bionnassay che alimentano il Ghiacciaio del Miage.\nDal versante francese scendono il Ghiacciaio di Bionnassay ed il Ghiacciaio del Taconnaz.\nRifugi.\nI rifugi che si trovano ai piedi del gruppo sono: "}
{"id": "396253", "revid": "84184", "url": "https://it.wikipedia.org/wiki?curid=396253", "title": "Testa (disambigua)", "text": ""}
{"id": "396260", "revid": "124776147", "url": "https://it.wikipedia.org/wiki?curid=396260", "title": "Valle del Noce", "text": "La valle del Noce \u00e8 una vallata situata in provincia di Potenza, Basilicata.\nIl bacino idrografico del fiume Noce-Castrocucco \u00e8 posto nella parte meridionale della Regione Basilicata, ed \u00e8 delimitato dai boschi delle vette dell'Appennino lucano e dall'angusto litorale marino nei pressi di Castrocucco, frazione di Maratea.\nPresenta un dislivello altimetrico non indifferente, passando in non pi\u00f9 di una ventina di km in linea d'aria dai 2005\u00a0m s.l.m. del Massiccio del Sirino al livello del mare. La citt\u00e0 principale dell'area \u00e8 Lagonegro, mentre la pi\u00f9 popolosa \u00e8 Lauria con quasi 14.000 abitanti. Altri centri abitati nella valle sono Nemoli, Trecchina, Rivello e Maratea.\nNel 2005 la Valle del Noce \u00e8 stata proposta come sito di interesse comunitario (Cod. SIC: IT9210265)."}
{"id": "396263", "revid": "120521751", "url": "https://it.wikipedia.org/wiki?curid=396263", "title": "Effetto Boella", "text": "L'effetto Boella si verifica quando l'impedenza di un resistore tende a diminuire al crescere della frequenza, a causa di capacit\u00e0 parassite distribuite all'interno del resistore stesso. Ci\u00f2 \u00e8 pi\u00f9 evidente per resistori di alto valore. \u00c8 comune che il valore di un resistore cambi in funzione della frequenza, in generale a causa delle capacit\u00e0 parassite tra i suoi terminali e verso la massa, ma per valori pi\u00f9 grandi di resistenza ci sono anche capacit\u00e0 parassite interne il cui effetto non \u00e8 trascurabile.\nIl fenomeno opposto si ha nell'effetto pelle, a causa del quale la resistenza tende ad aumentare al crescere della frequenza. Per applicazioni di grande precisione (ad esempio in ambito metrologico) \u00e8 possibile creare configurazioni in cui l'effetto Boella e quello pelle si bilanciano a vicenda, ottenendo cambiamenti trascurabili di resistenza per bande molto ampie."}
{"id": "396270", "revid": "47767", "url": "https://it.wikipedia.org/wiki?curid=396270", "title": "Mimma", "text": ""}
{"id": "396272", "revid": "123994681", "url": "https://it.wikipedia.org/wiki?curid=396272", "title": "Mimmo", "text": ". \nOrigine e diffusione.\nNome diffuso soprattutto al maschile, rappresenta l'ipocoristico di numerosi altri nomi contenenti una o pi\u00f9 \"m\", quali Beniamino, Domenico, Cosimo, Emilio, Emidio, Erminio, Guglielmino e via dicendo. La forma \"Mimmia\", tipica del sassarese, risulta dalla contrazione del nome composto Giovanni Maria.\nPu\u00f2 inoltre derivare dal suono onomatopeico toscano \"mimmo\" (al femminile \"mimma\"), che vuol dire \"bambino\".\nOnomastico.\nNon esiste un santo con questo nome. Il giorno dell'onomastico coincide con quello del nome da cui Mimmo \u00e8 derivato. "}
{"id": "396273", "revid": "30610", "url": "https://it.wikipedia.org/wiki?curid=396273", "title": "Frank Plumpton Ramsey", "text": "Diede importanti contributi nel campo della filosofia, logica matematica, probabilit\u00e0 ed economia. Era il fratello di Michael Ramsey, 100\u00b0 Arcivescovo di Canterbury.\nBiografia.\nRamsey nacque a Cambridge, dove suo padre era presidente del Magdalene College.\nFrequent\u00f2 il College di Winchester prima di tornare a Cambridge, dove studi\u00f2 matematica al Trinity College. Consegu\u00ec il \"Senior Wrangler\", il massimo titolo che si poteva ottenere nel corso di matematica.\nLa straordinaria intelligenza di Ramsey impression\u00f2 molti accademici di Cambridge. Aveva letto molto in diversi campi e si interess\u00f2 a quasi tutto. Politicamente era orientato a sinistra e, come sua moglie, un \"ateo militante\". In un colloquio con Charles Kay Ogden mostr\u00f2 il suo interesse ad imparare il tedesco. Ogden gli diede un dizionario e una grammatica tedesca oltre ad un complicato testo di filosofia, dicendogli \"Usa la grammatica e il dizionario e dimmi cosa ne pensi del testo\".\nCirca una settimana dopo aveva non solo imparato il tedesco, ma aveva pure delle obiezioni alle teorie presentate nel testo. Approfitt\u00f2 delle sue nuove conoscenze linguistiche per tradurre, a soli 19 anni, la prima bozza del \"Tractatus Logico-Philosophicus\" di Ludwig Wittgenstein, finito nel 1918, ma pubblicato nel 1921 in tedesco (con il titolo \"Logisch-philosophische Abhandlung\") e nel 1922 in inglese.\nQuest'ultima lettura lo stimol\u00f2 molto e ne pubblic\u00f2 una prima recensione nella rivista di filosofia \"Mind\".\nNel 1923 fece un breve viaggio in Austria per discuterne con Wittgenstein, che a quel tempo era insegnante elementare.\nL'anno seguente torn\u00f2 in Austria per una seduta di psicoanalisi presso Theodor Reik a Vienna e per fare un'ulteriore visita a Wittgenstein. In effetti Ramsey critic\u00f2 fortemente Wittgenstein, e assieme a Piero Sraffa ne influenz\u00f2 la filosofia successiva.\nTornato in Inghilterra, in et\u00e0 ancora giovane (21 anni) diventa \"fellow\" presso il King's College\ne diventa College's Director of Studies in Mathematics.\nI due teoremi di esistenza, noti come teoremi di Ramsey e formulati nella sua opera \"On a Problem of Formal Logic\", danno il via ad altri lavori nel campo della teoria dei grafi e della combinatoria. La teoria che ne segue nel campo della combinatoria viene chiamata teoria di Ramsey.\nNel 1926, in \"Truth and Probability\", propose una prima formulazione dell'impostazione soggettiva in probabilit\u00e0, definita da De Finetti un'oasi in terra di Babele. Nell'opera vengono gettate le basi per interpretare la teoria matematica della probabilit\u00e0 come teoria della decisione e come logica del comportamento umano. L'impostazione \"soggettivistica\", a quei tempi in forte sospetto, imped\u00ec forse di comprenderne subito quel grande valore che le verr\u00e0 poi riconosciuto. \nRamsey, amico del grande economista John Maynard Keynes, pubblic\u00f2 anche due importanti scritti di economia:\n\"A Contribution to the Theory of Taxation\" e \"A Mathematical Theory of Saving\".\nNel 1928 formul\u00f2 la regola di Ramsey.\nIl 19 gennaio 1930 Frank Plumpton Ramsey mor\u00ec a 26 anni in seguito ad un'operazione."}
{"id": "396274", "revid": "1977557", "url": "https://it.wikipedia.org/wiki?curid=396274", "title": "Harold Jeffreys", "text": "Studi\u00f2 a Newcastle-upon-Tyne e successivamente al St John's College dell'universit\u00e0 di Cambridge.\nL\u00ec insegn\u00f2 matematica, geofisica e astronomia. Spos\u00f2 Bertha Swirles (1903-1999)\ncon la quale scrisse \"Methods of Mathematical Physics\". Diede importanti contributi alla statistica bayesiana come ad esempio la cosiddetta regola di Jeffreys. Nel campo della geofisica ipotizz\u00f2 che il nucleo terrestre fosse liquido. In meteorologia effettu\u00f2 studi sulla circolazione atmosferica e il moto dei venti, elaborando una classificazione delle masse d'aria che distinse in cicloni e brezze locali.\nRiconoscimenti.\nNel 1964 venne premiato con la medaglia Wollaston per i suoi contributi nell'ambito delle Scienze della Terra."}
{"id": "396276", "revid": "305524", "url": "https://it.wikipedia.org/wiki?curid=396276", "title": "Nina de Nobili", "text": ""}
{"id": "396283", "revid": "1873017", "url": "https://it.wikipedia.org/wiki?curid=396283", "title": "Mim\u00ec", "text": "Origine e diffusione.\n\u00c8 un ipocoristico di nomi quali Carmelo, Domenico, Emilio, Beniamino, Emidio, Maria, Cosimo e Noemi. Rappresenta soprattutto un nome di recente moda teatrale ripreso dalla protagonista de \"La boh\u00e8me\" di Giacomo Puccini.\nLe forme Mima, Mimina, Mimo e Mimino possono in parte essere variazione dei nomi Mimma e Mimmo.\nOnomastico.\nIl nome \u00e8 adespota, in quanto non ci sono santi che lo abbiano portato. L'onomastico pu\u00f2 essere festeggiato nei giorni corrispondenti ai nomi di origine."}
{"id": "396287", "revid": "486946", "url": "https://it.wikipedia.org/wiki?curid=396287", "title": "Basilica del Santo", "text": ""}
{"id": "396289", "revid": "305524", "url": "https://it.wikipedia.org/wiki?curid=396289", "title": "Xorax", "text": ""}
{"id": "396293", "revid": "1516087", "url": "https://it.wikipedia.org/wiki?curid=396293", "title": "Regno dell'Elmet", "text": "Il Regno dell'Elmet \u00e8 uno stato sviluppatosi in passato vicino a Leeds, nello Yorkshire occidentale (nell'attuale Inghilterra).\nLa storia.\nDurante l'Alto Medioevo, tra il V e gli inizi del VII secolo, sarebbe stato un vasto regno celtico di lingua cumbrica, che copriva ampie zone dell'odierno West Riding (una delle tre antiche divisioni della contea dello Yorkshire) e che, probabilmente, aveva come capitale Barwick-in-Elmet. L'archeologia ci fa pensare che il confine meridionale fosse segnato dal fiume Sheaf e quello orientale dal fiume Wharfe. A nord il regno avrebbe confinato con la Deira ed a sud con la Mercia, mentre i confini occidentali sembra che giungessero sino ai pressi di Craven, che potrebbe essere stato un regno britannico minore.\nL'Elmet fu invaso e conquistato dalla Northumbria nell'autunno del 616. Ci sono davvero poche testimonianze della sua esistenza, tra cui cenni negli annali post-romani e le strutture difensive attorno a Barwick-in-Elmet, oltre ai nomi di alcuni villaggi nell'area (come Sherburn-in-Elmet) e a diversi toponimi cumbrici.\nQuesto regno sarebbe nato a seguito della suddivisione del grande reame settentrionale di re Coel Hen, attorno al 420, che fu spartito tra i suoi figli e poi tra i suoi nipoti. Nacquero cos\u00ec i regni di Rheged, Strathclyde, Ebrauc, Bryneich, Gododdin e, ovviamente, Elmet. La popolazione di questo regno probabilmente discendeva dalla trib\u00f9 celtica dei briganti. Una delle poche attestazioni dell'esistenza di questo regno si ha nella \"Historia Brittonum\" di Nennio in cui si afferma che re Edwin di Northumbria \"occup\u00f2 l'Elmet e scacci\u00f2 il suo re, Certic\". Secondo la \"Historia ecclesiastica gentis Anglorum\" di Beda, Hereric, padre di san Hilda di Whitby, fu ucciso presso la corte di Ceretic. Ceretic e Certic sono di solito considerati la stessa persona e questa sarebbe identificabile con Ceredig ap Gwallog. Tuttavia Beda non parla di Elmet come di un regno, ma come di una foresta. Egli menziona una residenza reale e la battaglia di Winwaed nella regione di \"Loidis\" (forse l'area oggi occupata dal distretto metropolitano della citt\u00e0 di Leeds).\nL'Elmet sembra aver avuto legami con il Galles: un'antica iscrizione cristiana trovata nel Caernarvonshire recita \"Aliorto dell'Elmet giace qui\". Inoltre, un cantref (divisione amministrativa) del Dyfed porta il nome di\"Elfed\", equivalente gallese di Elmet. Inoltre, un certo numero di re dell'Elmet sono ricordati in fonti gallesi. Uno dei poemi di Taliesin \u00e8 dedicato a Gwallog ap Llaennog, che regn\u00f2 sull'Elmet alla fine del VI secolo.\nSul finire del VI secolo, l'Elmet fu messo sempre pi\u00f9 sotto pressione dalla crescente potenza dei regni anglosassoni di Deira e Mercia. Nel 590 l'Elmet si un\u00ec alla grande alleanza nata contro gli angli della Bernicia, che stavano preparando una massiccia invasione contro gli altri reami del nord. In questa guerra sarebbe morto Gwallog, sovrano dell'Elmet. L'alleanza collass\u00f2 dopo l'assassinio di Urien del Rheged, ed a seguito dello scoppio di una faida tra due dei suoi membri chiave.\nSembra che dopo questo evento e a seguito dell'unificazione di Deira e Bernicia nel regno di Northumbria, l'Elmet sia stato costretto a costruire una serie di fossati a nord ed a ovest di Barwick, con l'apparente tentativo di creare una linea difensiva supplementare (resti sono ancora visibili). La Northumbria di re Edwin invase e conquist\u00f2 definitivamente l'Elmet nel 616. Ceredig and\u00f2 in esilio nel Gwynedd, dove sarebbe morto due anni dopo. Non si conosce con precisione il casus belli, ma si \u00e8 pensato che la morte per avvelenamento del nobile northumbriano Hereric, un membro della casata reale northumbriana in esilio nell'Elmet, potrebbe aver fornito il pretesto a Edwin per attaccare il regno. Potrebbe per\u00f2 anche essere che sia stato lo stesso Edwin a far assassinare Hereric e che abbia poi attaccato Ceredig ap Gwallog per punirlo di aver dato asilo a Hereric.\nL'Elmet divenne parte della Northumbria, ed i suoi abitanti furono conosciuti col nome di \"elmetsete\". Continuarono a risiedere in quest'area e probabilmente si allearono con Cadwallon ap Cadfan del Gwynedd, quando costui invase la Northumbria e conquist\u00f2 la zona nel 633.\n\u00c8 probabile che gli \"elmetsaete\" abbiano continuato a risiedere nello Yorkshire occidentale durante il dominio dei sassoni. Nell'area che divenne nota come Elmet, i nativi si definivano \"loides\", parola che \u00e8 ancora individuabile in alcuni toponimi: i villaggi di Ledston, Ledsham e Leathley e la citt\u00e0 di Leeds."}
{"id": "396297", "revid": "305524", "url": "https://it.wikipedia.org/wiki?curid=396297", "title": "Loris Sibilo Loredan", "text": ""}
{"id": "396298", "revid": "767487", "url": "https://it.wikipedia.org/wiki?curid=396298", "title": "Montbrelloz", "text": "Montbrelloz (toponimo francese) \u00e8 una frazione di 322 abitanti del comune svizzero di Estavayer, nel Canton Friburgo (distretto della Broye).\nStoria.\nGi\u00e0 comune autonomo che si estendeva per 1,87\u00a0km\u00b2, 2006 \u00e8 stato accorpato agli altri comuni soppressi di Autavaux e Forel per formare il nuovo comune di Vernay, il quale a sua volta il 1\u00ba gennaio 2017 \u00e8 stato accorpato agli altri comuni soppressi di Bussy, Estavayer-le-Lac, Morens, Murist, Rueyres-les-Pr\u00e9s e Vuissens per formare il nuovo comune di Estavayer.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "396306", "revid": "1522738", "url": "https://it.wikipedia.org/wiki?curid=396306", "title": "Masashi Kishimoto", "text": "Biografia.\nMasashi Kishimoto nasce a Nagi, Prefettura di Okayama, nel 1974 fratello di Seishi Kishimoto, anche lui mangaka. Fin da piccolo era evidente il suo interesse per il disegno, tanto che aiutava volentieri i suoi amici che condividevano la sua passione, spesso criticando anche il loro modo di disegnare.\nInfanzia ed influenze.\nCome molti bambini, uno dei suoi primi anime preferiti fu \"Doraemon\" al quale si ispir\u00f2 per i suoi lavori futuri, influenzati anche da \"Mobile Suit Gundam\" e \"Dr. Slump &amp; Arale\". Pi\u00f9 passava il tempo e pi\u00f9 si accorgeva che il suo interesse per i manga non era solo un hobby. Fin dalle elementari, Kishimoto rimase colpito dai disegni di \"Dragon Ball\" e passava il tempo a disegnare tutti i personaggi che vedeva in televisione. Prese anche spunto da un videogioco, \"Dragon Quest\". Il suo primo manga era intitolato \"Hitari-kun\", una storia incentrata su un ragazzo ninja dell'ombra. Arrivato alle medie, a causa dei compiti non pot\u00e9 dedicarsi molto al disegno.\nAl liceo cominci\u00f2 a perdere interesse per i manga, iniziando a praticare il baseball e la pallacanestro. Un giorno mentre passeggiava vide una illustrazione pubblicitaria di Katsuhiro \u014ctomo, che diventer\u00e0 poi una delle sue pi\u00f9 grandi influenze proprio per l'originalit\u00e0 nella sua produzione, ma anche per le sue storie innovative e sempre appassionanti. Kishimoto cerc\u00f2 di imitare lo stile di Otomo, ma ben presto cap\u00ec che imitando lo stile degli altri non avrebbe mai realizzato qualcosa di originale. Si interess\u00f2 inoltre delle serie \"Ninku\", \"Ghost in the Shell\" e \"Jin-Roh - Uomini e lupi\".\nNei suoi ultimi anni di scuola cominci\u00f2 a disegnare spesso manga e con la speranza di renderlo la sua professione futura frequenta una scuola d'arte. I brevi manga di 31 pagine che creava li faceva leggere a suo fratello e a suo padre, che per\u00f2 davano giudizi negativi. \nAll'universit\u00e0 pens\u00f2 di realizzare un manga sui samurai, poich\u00e9 Weekly Sh\u014dnen Jump non si era dedicata ancora a quel genere (il chanbara); ma proprio in quel periodo viene pubblicato Kenshin - Samurai vagabondo. Al secondo anno cominci\u00f2 a realizzare manga per i concorsi di riviste, ma not\u00f2 che tutte le sue opere pi\u00f9 che \"sh\u014dnen\" erano dei \"seinen\". In seguito, basandosi sul character design di Tetsuya Nishio dell'anime di Ninku, not\u00f2 che il suo stile fosse divenuto pi\u00f9 adatto agli shonen.\nI primi lavori.\nAlla scuola artistica che frequentava Kishimoto espose \"Karakuri\" nel 1995 e che lo porter\u00e0 a vincere l'importante premio Hop Step l'anno seguente. Comincia cos\u00ec la sua carriera: Kosuke Yahagi diventa il suo editor e comincia a lavorare a vari bozzetti rifiutati, un manga slice-of-life dal titolo \"Michikusa\" e uno d'azione, \"Asian Punk\" (\u30a2\u30b8\u30a2\u30f3\u30d1\u30f3\u30af, ajian Panku). Nel 1997 comincia a lavorare al primo one-shot di Naruto, pubblicato in estate sull\"'Akamaru Jump\".\nNel dicembre dello stesso anno, mentre \u00e8 in corso la valutazione di \"Karakuri\" per trasformarlo in una serie, viene richiesto a Kishimoto un nuovo one-shot, sospeso poi per l'inizio della serializzazione del suo primo manga. Nonostante tutto, dopo solo due capitolo \"Karakuri\" viene sospeso a causa dello scarso interesse del pubblico. \nCominci\u00f2 cos\u00ec a pensare a diversi progetti di seinen, tra cui \"Yaky\u016b\u014d\" ( \u91ce\u7403\u738b, ossia \"Il re del baseball\"), ambientato nel mondo del baseball, e un manga di stampo mafioso, \"Mario\" (\u30de\u30ea\u30aa). Il suo editore lo convinse comunque a tentare un'ultima volta la sorte con i manga shonen e il futuro padre di Naruto si dedic\u00f2 alle bozze di \"Magic Mushroom\" ( \u30de\u30b8\u30c3\u30af\u30de\u30c3\u30b7\u30e5\u30eb\u30fc\u30e0, \"Majikku Masshur\u016bmu\"), un one-shot di stampo fantasy. Ma anche questo manga fu sospeso, poich\u00e9 gli venne chiesto di lavorare allo storyboard per la serializzazione di una nuova versione di \"Naruto\", completamente rielaborata. Furono realizzati i primi tre capitoli, che si guadagnarono un posto nella rivista Weekly Sh\u014dnen Jump. Nel numero 43 del 1999 inizia a cos\u00ec la serializzazione di uno dei manga pi\u00f9 seguiti in Giappone e nel mondo: \"Naruto\".\nDue suoi ex assistenti, Osamu Kajisa e Yuuichi Itakura, hanno riscontrato un discreto successo grazie ai loro manga \"Tattoo Hearts\" e \"Hand's\". Nel 2009 progett\u00f2 un costume per il personaggio Lars Alexandersson di \"Tekken 6\" che apparve anche nel videogioco \"\". Nel 2010 viene pubblicato un suo one-shot, \"Bench\", come parte del progetto di \"Shonen Jump\" \"Top of the Super Legend\", una serie di sei manga di mangaka famosi. Nell'aprile 2012 viene proposto un one-shot basato sulla sua serie di stampo mafioso, \"Mario\".\n\"Naruto\".\nLa particolarit\u00e0 di \"Naruto\" sta nel fatto che Kishimoto rielabora in chiave moderna dei tradizionali samurai e ninja che caratterizzarono il Giappone del passato. Con quest'opera Kishimoto diviene uno dei mangaka pi\u00f9 conosciuti della sua generazione e uno dei pochi ad avere raggiunto le 100 milioni di copie vendute nel solo Giappone.\nIl manga venne serializzato dal 1999 al 2014 e dal nono film della serie Kishimoto si occupa della storia e del character design.\nDopo \"Naruto\".\nTerminato \"Naruto\", Kishimoto fu coinvolto nel Naruto: Shinjidai Kaimaku Project, che commemora la conclusione del manga e il suo quindicesimo anno di pubblicazione; nel 2015 un breve spin-off, \"Naruto: Il settimo hokage e la primavera scarlatta\" comparve sulle pagine di \"Weekly Shonen Jump\", tra aprile e luglio del 2015. Collabor\u00f2 nella realizzazione dei film ' e ' e si occup\u00f2 di illustrare diverse light novel basate sulla serie. Dopodich\u00e9 si \u00e8 preso una pausa. \nNell'agosto 2015 il mangaka ha annunciato di avere gi\u00e0 portato a termine il progetto per un nuovo manga di genere fantascientifico e con un protagonista unico, prevedendo di superare \"Naruto\" in tema di qualit\u00e0. Tuttavia sar\u00e0 rilasciato a cadenza mensile a causa di problemi di salute riscontrati durante la realizzazione del suo manga precedente.\nVita privata.\nKishimoto si \u00e8 sposato nel 2003, ma essendo occupato nella serializzazione di \"Naruto\" ha spostato la luna di miele al 2015. La coppia ha un figlio. Nel 2014 muore il padre e l'autore gli dedica il capitolo 668 di Naruto.\nSeishi Kishimoto.\nSuo fratello gemello Seishi Kishimoto \u00e8 anch'egli un \"mangaka\" ed \u00e8 l'autore di \"666 Satan\" e \"Blazer Drive\". Spesso \u00e8 stato fatto notare che i loro disegni sono molto simili, e spesso sono stati accusati entrambi di plagio. Tuttavia, Seishi ha fatto notare in uno dei volumi del suo manga che le somiglianze non sono intenzionali e sono probabilmente dovute al fatto che entrambi gli autori sono stati influenzati dalle stesse cose."}
{"id": "396321", "revid": "1543377", "url": "https://it.wikipedia.org/wiki?curid=396321", "title": "Gaetano Bedini", "text": "Diplomatico per la Santa Sede, ricopr\u00ec cariche di primo piano nel governo dello Stato della Chiesa e numerosi incarichi diplomatici come nunzio apostolico in Brasile, sostituto del Segretario di Stato, commissario pontificio nelle Legazioni e ambasciatore a Bologna, arcivescovo titolare di Tebe, primo delegato apostolico degli Stati Uniti d'America, arcivescovo, titolo personale, di Viterbo e Tuscania e cardinale presbitero del titolo di Santa Maria sopra Minerva. Numerosi suoi discorsi e provvedimenti giuridici furono dati alle stampe.\nBiografia.\nI primi anni.\nGaetano Bedini nacque a Senigallia, da famiglia originaria di Ostra, figlio di Alessandro Pellegrino e Marianna Spadoni. Ultimo di sette figli, fu destinato dal padre alla carriera ecclesiastica. Entr\u00f2 giovanissimo nel seminario di Senigallia e fu ordinato presbitero il 20 dicembre 1828 dal cardinale Fabrizio Sceberras Testaferrata. Trascorse i suoi primi anni da sacerdote come canonico del capitolo della cattedrale di Senigallia dal 1829 al 1838.\nGrazie a influenti amicizie, tra cui quella del concittadino Giovanni Maria Mastai Ferretti, futuro papa con il nome di Pio IX, si dedic\u00f2 all'attivit\u00e0 politica. Nel 1838 fu destinato da papa Gregorio XVI al ruolo di uditore presso la nunziatura apostolica di Vienna, retta all'epoca da Lodovico Altieri, arcivescovo di Efeso e nunzio in Austria. Rest\u00f2 nella capitale austriaca fino all'aprile 1845, quando Altieri rientr\u00f2 in patria italiana per essere creato cardinale. Dopo questa esperienza, che gli diede modo di conoscere l'ambiente diplomatico, fu richiamato a Roma e messo a disposizione della Santa Sede come prelato domestico di Sua Santit\u00e0 e protonotario apostolico.\nLa nunziatura apostolica in Brasile.\nIl 28 ottobre 1845 ricevette il primo incarico diplomatico, divenendo internunzio e inviato straordinario della Santa Sede in Brasile; prese possesso della carica nel gennaio del 1846. In Brasile prest\u00f2 particolare attenzione alle sorti dei fedeli cattolici immigrati tedeschi, occupandosi delle loro disagiate condizioni economiche aggravate dal comportamento poco scrupoloso dei datori di lavoro. Tale opera fu molto apprezzata ed ebbe un'eco vastissima, tanto da indurre la Camera dei deputati di Rio de Janeiro a intervenire per migliorare le condizioni di vita degli immigrati e della colonia tedesca.\nBedini si impegn\u00f2 molto anche nel favorire una ripresa del cattolicesimo per contrastare la diffusione del protestantesimo in atto nel continente. Termin\u00f2 la missione in Brasile il 16 agosto 1847, tornando a Roma e mettendosi a disposizione della Santa Sede.\nI contatti con Garibaldi.\nNel 1847 Giuseppe Garibaldi - in quel periodo in America meridionale - contatt\u00f2 Bedini da Montevideo, dove si trovava, attraverso diverse lettere, per cercare un abboccamento con papa Pio IX. In una famosa lettera al Cardinale Garibaldi scrisse:\nRicevendo le missive di Garibaldi destinate a Pio IX, Bedini non diede risposte precise e volle circondare di silenzio l'iniziativa. Si deduce che egli volesse porre a tacere la questione e una conferma di ci\u00f2 arriva dal testo della lettera con cui incaricava il console pontificio a Montevideo di chiedere a Garibaldi di non divulgare pubblicamente lo scambio di missive.. Monsignor Bedini provvide a trasmettere l'offerta di Garibaldi direttamente al Papa che per\u00f2 gli fece rifiutare la proposta pur con molti ringraziamenti.\nLa Repubblica Romana.\nTornato a Roma dopo oltre due anni di assenza, trov\u00f2 molte novit\u00e0: un anno prima era stato eletto Papa col nome di Pio IX il suo amico e concittadino senigalliese Giovanni Maria Mastai Ferretti. Quest'ultimo, il 5 marzo 1848, nomin\u00f2 Bedini sostituto del Segretario di Stato cardinale Giacomo Antonelli, nomina che come constatato da de Liedekerke, ambasciatore olandese presso la Santa Sede, fu molto gradita a tutto il corpo diplomatico, che ne apprezzava le capacit\u00e0.\nBedini mantenne tale carica fino al novembre 1848, seguendo Pio IX quando fugg\u00ec nottetempo a Gaeta dopo l'assassinio di Pellegrino Rossi e l'assalto armato al Palazzo del Quirinale. I rappresentanti del parlamento costituzionale romano insediati dallo stesso Pio IX tentarono pi\u00f9 volte di richiamare il Papa a Roma ma lui si rifiut\u00f2. Pertanto furono costretti a indire le elezioni che ai primi del 1849 si tennero teoricamente a suffragio universale ma non in un clima pacifico ed elessero un'Assemblea Costituente che il 9 febbraio proclam\u00f2 la Repubblica Romana. A capo fu eletto il famoso triumvirato, composto da Giuseppe Mazzini, Aurelio Saffi e Carlo Armellini. Nel frattempo il Papa aveva richiesto l'intervento armato alle potenze straniere per essere restaurato nel potere temporale, cos\u00ec Roma fu attaccata dall'esercito francese che pose Roma sotto assedio: il primo attacco francese del 30 aprile fu respinto grazie anche all'aiuto di Garibaldi, tornato in Italia pochi mesi prima. Segu\u00ec una tregua, ma i francesi il 3 giugno ripresero i combattimenti attaccando il Gianicolo e l'intera citt\u00e0 con intensi bombardamenti, e il 3 luglio 1849 riuscirono a riconquistare la citt\u00e0 permettendo al papa di reinsediarsi in San Pietro, cosa che Pio IX fece solo l'anno successivo.\nLa legazione a Bologna e la morte di Ugo Bassi.\nRistabilito il potere temporale del Papa, Bedini continu\u00f2 nel suo lavoro di commissario pontificio come legato a Bologna dal 1849 al 1852. Proprio all'inizio di quel periodo Ugo Bassi venne catturato a Comacchio e trasferito a Bologna la sera del 7 agosto; venne fucilato in gran fretta l'8 agosto 1849 dagli austriaci. Molti patrioti rimproverano a Bedini di non aver fatto qualcosa per salvarlo, anche se \u00e8 ormai storicamente accertato che, data la rapidit\u00e0 con la quale gli austriaci catturarono e fucilarono Bassi, questo avvenne all'insaputa di Pio IX e dello stesso Cardinale.\nAltri storici invece asseriscono che Bedini, come uomo di curia, non aveva possibilit\u00e0 di contrastare gli austriaci durante l'occupazione di Bologna. Anni dopo, infatti, il ministro del regno di Sardegna Marco Minghetti scrisse a Giuseppe Pasolini dall'Onda che a nulla sarebbe valso l'intervento di Bedini presso il generale Gorzkowski poich\u00e9 il legato pontificio contava \"come uno stivale\". \nBedini infatti si stanc\u00f2 presto dell'invadenza austriaca e, all'inizio timidamente e poi con maggior foga, manifest\u00f2 la sua disapprovazione per l'operato delle forze d'occupazione. La Santa Sede prefer\u00ec sollevarlo dall'incarico nel 1852.\nDurante la sua permanenza a Bologna, comunque, si occup\u00f2 anche del restauro di Palazzo d'Accursio, con il rifacimento della Sala Urbana e la costruzione dell'Aula Piana. Adott\u00f2 provvedimenti per dare lavoro ai disoccupati, favor\u00ec il commercio con la costruzione di nuove strade, promosse l'agricoltura e restaur\u00f2 altri importanti monumenti artistici come villa San Michele in Bosco.\nLa nunziatura apostolica negli Stati Uniti.\nLa sua carriera ecclesiastica giunse a una svolta il 15 marzo 1852, quando fu eletto arcivescovo titolare di Tebe, e tre giorni dopo fu nominato nunzio apostolico in Brasile. Dopo aver ricevuto dal cardinal Lodovico Altieri l'ordinazione arcivescovile, il 4 luglio 1852 Bedini era pronto per la partenza per il Sudamerica, quando seppe di non poter ritornare in Brasile a causa di un'epidemia di peste.\nFu nominato allora primo delegato apostolico degli Stati Uniti d'America. Giunse a New York il 30 giugno 1853, dove fu contrastato delle correnti cristiane protestanti anti-cattoliche, e degli attentati da queste organizzati ma tutti sventati dalla polizia statunitense. Inoltre in molte tappe del viaggio di Bedini negli Stati Uniti, alcuni patrioti italiani e in particolare l'ex sacerdote Alessandro Gavazzi organizzarono manifestazioni di piazza contro il prelato, rimproverandogli la morte di Ugo Bassi. Catturati dopo gli scontri di Cincinnati, i manifestanti italiani vennero espulsi per direttissima dall'autorit\u00e0, e il Cardinal Bedini pot\u00e9 continuare la sua visita.\nNel suo viaggio Bedini ebbe modo di incontrare il Presidente degli Stati Uniti Franklin Pierce e il Segretario di Stato statunitense William L. Marcy, ai quali consegn\u00f2 una lettera del Papa. Ordin\u00f2 inoltre alcuni nuovi vescovi tra cui James Roosevelt Bayley, arcivescovo dell'Arcidiocesi di Newark, John Loughlin, vescovo della diocesi di Brooklyn e Louis Joseph Mary Theodore De Goesbriand, vescovo della diocesi di Burlington.\nTerminato il viaggio statunitense - in cui aveva toccato molte citt\u00e0, tra cui New York, Pittsburgh, Louisville, Baltimora e Filadelfia - nel gennaio 1854 si imbarc\u00f2 da New Orleans per tornare a Roma.\nIl lavoro in Curia.\nAl suo ritorno in Italia, Bedini lavor\u00f2 sempre pi\u00f9 intensamente nella Curia romana. Tale mole di lavoro sfoci\u00f2 il 20 giugno 1856 nella nomina a segretario generale della Sacra Congregazione per la Propaganda della Fede. Segu\u00ec inoltre alcuni progetti come la costituzione a Roma del \"North American College\" che con il suo aiuto il 22 settembre 1858 aveva comprato un edificio in Via dell'Umilt\u00e0. Dopo aver risolto i problemi di natura burocratica, l'8 dicembre 1859 celebr\u00f2 la messa di inaugurazione dell'istituto.\nCardinale e vescovo di Viterbo.\nA compimento degli ormai numerosi anni di servizio presso la Santa Sede, il 18 marzo 1861 Bedini venne nominato vescovo di Viterbo e Tuscanella (oggi Tuscania). L'8 maggio 1861 entr\u00f2 in citt\u00e0 da Porta Romana con cerimonia solenne, incontrato dalla comunit\u00e0 e dal clero, e si rec\u00f2 in cattedrale attraverso le vie illuminate per l'occasione.\nBedini apr\u00ec la visita pastorale recandosi nei vari paesi della diocesi e occupandosi dei luoghi sacri, in particolare dei monasteri, ai quali don\u00f2 tanto denaro da lasciare considerevoli debiti alla sua morte.\nIn particolare si dedic\u00f2 al seminario diocesano chiamando da Bagnoregio il professor Pietro Artemi per la scuola di retorica, curando la pulizia dei locali e ingrandendo il fabbricato con l'acquisto del palazzo Cristofari.\nDopo pochi mesi, nel concistoro del 27 settembre 1861, papa Pio IX cre\u00f2 Bedini cardinale dell'ordine dei presbiteri, con il titolo di Santa Maria sopra Minerva.\nLa morte.\nBedini mor\u00ec la mattina del 6 settembre 1864 a poco pi\u00f9 di 58 anni, probabilmente per un ictus. Poich\u00e9 era il periodo della festa di Santa Rosa, le numerose iniziative di primo piano in citt\u00e0, come la tombola di Santa Rosa e i fuochi artificiali, furono rimandati e fu chiuso il teatro in segno di lutto.\nI suoi funerali si svolsero l'8 settembre con la cattedrale gremita di fedeli accorsi da tutta la diocesi. L'orazione funebre, tenuta dal professore di retorica del seminario vescovile Pietro Artemi, fu considerata di cos\u00ec alto valore che in seguito se ne stamparono numerose copie perch\u00e9 fosse presa ad esempio nel suo genere. Bedini \u00e8 tuttora sepolto nella cattedrale di Viterbo, in un monumento in marmo accanto a santi, beati e vescovi.\nIl lascito di Bedini.\nA Senigallia rimangono alcune testimonianze di Bedini:\nA Bologna rimangono invece due testimonianze importanti all'interno del Palazzo comunale:\nAnche a Viterbo rimangono due lasciti del Cardinale arrivati sino ai nostri giorni:\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "396323", "revid": "125316520", "url": "https://it.wikipedia.org/wiki?curid=396323", "title": "Basilica di Sant'Antonio di Padova", "text": "La Pontificia Basilica Minore di Sant'Antonio di Padova \u00e8 uno dei principali luoghi di culto cattolici della citt\u00e0 di Padova, in Veneto.\nConosciuta a livello mondiale come Basilica del Santo, o pi\u00f9 semplicemente come il Santo, \u00e8 una delle pi\u00f9 grandi chiese del mondo ed \u00e8 visitata annualmente da oltre 6,5 milioni di pellegrini, che ne fanno uno dei santuari pi\u00f9 venerati del mondo cristiano. Non \u00e8 comunque la cattedrale della citt\u00e0, titolo che spetta al duomo. In essa sono custodite le reliquie di sant'Antonio di Padova e la sua tomba.\nLa piazza del Santo, antistante, ospita il monumento equestre al Gattamelata di Donatello. Donatello realizz\u00f2 anche le sculture bronzee (\"Crocifisso della basilica del Santo\", statue e formelle di varie dimensioni) che Camillo Boito ha collocato sull'altare maggiore da lui progettato.\nHa la dignit\u00e0 di basilica pontificia. Con i Patti lateranensi, la propriet\u00e0 e l'amministrazione del complesso antoniano furono cedute alla Santa Sede, pur rimanendo territorialmente parte dello Stato italiano. L'attuale delegato pontificio \u00e8 l'arcivescovo Fabio Dal Cin, prelato di Loreto e delegato pontificio del santuario della Santa Casa.\nIl governo pastorale e la gestione amministrativa della basilica di Sant'Antonio sono regolati dalla costituzione apostolica \"Memorias Sanctorum\" di papa Giovanni Paolo II del 12 giugno 1993, la quale definisce i compiti e le relazioni tra la delegazione pontificia, i frati francescani e la Veneranda Arca di Sant'Antonio, che dal 1396 funge ininterrottamente da fabbriceria del complesso antoniano. La basilica \u00e8 retta dai francescani dell'Ordine dei frati minori conventuali. Dal 2021 \u00e8 inclusa dall'UNESCO tra i patrimoni dell'umanit\u00e0 nel sito dei cicli di affreschi del XIV secolo di Padova.\nStoria.\nSecondo una tradizione molto diffusa nel tardo Medioevo, ma che non ha fondamenti storici n\u00e9 archeologici, in questo luogo sorgeva un tempio dedicato alla dea Giunone, in cui, secondo Tito Livio, i padovani donavano ed appendevano i trofei vinti nelle loro battaglie.\nNel Medioevo questa era una zona periferica della citt\u00e0 di Padova, ove sorgeva la piccola chiesa di Santa Maria Mater Domini, che era stata affidata ai frati minoriti. Qui aveva soggiornato sant'Antonio per poco pi\u00f9 di un anno tra il 1229 ed il maggio 1231; accanto era stato fondato il convento dei francescani, forse proprio da sant'Antonio nel 1229. Quando Antonio mor\u00ec il 13 giugno 1231 presso l\u2019Arcella, nella parte nord di Padova, la sua salma venne composta in questa piccola chiesa e vi fu sepolto, seguendo il suo desiderio.\nBen presto furono registrati molti fenomeni miracolosi sulla sua tomba ed iniziarono ad arrivare pellegrini prima dalle contrade vicine e poi anche da oltralpe. Le varie componenti della cittadinanza di Padova (comune, vescovo, professori dell'Universit\u00e0, ordini religiosi e popolo) chiesero congiuntamente di innalzare Antonio all'onore degli altari. Il processo canonico si svolse in tempi molto brevi: nella cattedrale di Spoleto il 30 maggio 1232 il papa Gregorio IX lo nomin\u00f2 santo. Quindi, ad un anno dalla morte del santo, si decise di porre mano alla chiesetta di santa Maria e di erigerne una nuova, proporzionata all'esigenza di ricevere ed ospitare i gruppi di pellegrini; l'antica chiesetta form\u00f2 il nucleo da cui part\u00ec la costruzione della basilica e tuttora \u00e8 inglobata come cappella della Madonna Mora.\nLa costruzione della basilica si protrasse fino al 1310. Modifiche all'assetto della basilica si prolungano fino al XV secolo, con un forte impulso dopo l'incendio e conseguente crollo di un campanile nel 1394. I lavori del XV secolo includono il rialzamento del deambulatorio e il riassetto del coro, con la costruzione di una nuova cortina. Fra il 1464 e il 1467 nella basilica lavor\u00f2 Pietro Lombardo, che vi scolp\u00ec il \"monumento di Antonio Roselli\" (1464) e la \"lapide sepolcrale di Jacopo Pavini\" (1467), entrambe rinascimentali. Durante la guerra della Lega di Cambrai (1509), Padova fu al centro dei combattimenti e la basilica si trovava a breve distanza dalle fortificazioni e pertanto, trovandosi tra due fuochi, sub\u00ec da una parte i furori delle truppe venete assediate e dall'altra le rappresaglie dell'esercito imperiale assediante, che a fasi alterne la occupavano.\nNel corso del XX secolo vengono affrescate nuovamente le cappelle laterali, molto deteriorate dall'incuria e dal trascorrere dei secoli.\nIl 29 maggio 2012 la basilica \u00e8 stata danneggiata da una delle scosse di terremoto che hanno colpito il territorio dell'Emilia-Romagna; ci sono stati distacchi su oltre 3\u00a0m\u00b2 di intonaco decorati dal Casanova. I frammenti sono stati raccolti e messi al sicuro, sotto controllo della Soprintendenza. Tutto il deambulatorio che corre attorno al presbiterio \u00e8 stato protetto, cos\u00ec che eventuali altri distacchi non possano colpire i pellegrini.\nArchitettura.\n\u00c8 caratterizzata da una perfetta armonizzazione di diversi stili: la facciata a capanna romanica; i contrafforti che si sviluppano fino a diventare archi rampanti in stile gotico che, in parallelo, scandiscono con regolarit\u00e0 lo spazio e le cupole in stile bizantino, mediato attraverso Venezia; ed i due campanili gemelli che, invece, richiamano quasi dei minareti. Gotica \u00e8 pure la struttura dell'abside con cappelle radiali.\nIl complesso delle cupole rievoca non solo la Basilica di San Marco a Venezia, ma anche l'architettura romanica francese del P\u00e9rigord che a sua volta rimanda a moduli bizantini.\nIl chiostro del Capitolo ospita interessanti tombe di docenti dell'Universit\u00e0 di Padova, fra cui quelle di Bonjacopo Sanvito e Raniero Arsendi.\nEsterno della basilica e piazza del Santo.\nLa facciata \u00e8 alta 28\u00a0m circa ed \u00e8 larga 37\u00a0m circa; sono presenti cinque arcate rientranti, quella centrale \u00e8 sormontata da una nicchia contenente la statua del santo e sotto si apre la porta maggiore. Nella lunetta del portale maggiore \u00e8 presente una copia di Nicola Lochoff dell'affresco di Andrea Mantegna con raffigurazione di \"Sant'Antonio e san Bernardino che adorano il monogramma di Cristo\". L'affresco originale, staccato, si conserva nel vicino convento. Nella nicchia si pu\u00f2 vedere la \"Statua in pietra di sant'Antonio\", copia fatta nel 1940 da Napoleone Martinuzzi per sostituire l'originale trecentesco di \"Rinaldino di Francia\", molto deturpato dagli anni e dalle intemperie ed ora conservato nel Museo Antoniano.\nSulla facciata si aprono tre porte bronzee, realizzate seguendo il disegno progettuale di Camillo Boito (1895). In quella centrale si possono vedere \"San Ludovico da Tolosa, san Francesco, sant'Antonio e san Bonaventura\", opera di Giuseppe Michieli.\nIl sagrato della basilica fu adibito per secoli a cimitero e sono conservate tuttora alcune tombe, come quella del giurista Antonio Orsato, morto nel 1497; il monumento \u00e8 composto da un'elegante edicola con urna funeraria addossata alla parete laterale sinistra della basilica.\nSul tetto della basilica si trovano otto cupole e due esili torri adibite a campanili, che toccano i 68 metri di altezza.\nInterno.\nL'interno \u00e8 a croce latina, suddiviso in tre navate da pilastri; sulla parte superiore delle pareti corrono delle gallerie.\nMisure dell'interno.\nLa basilica del Santo \u00e8 lunga 115 metri, nella crociera \u00e8 larga 55 metri e l'altezza massima dell'interno \u00e8 38,50 metri (a differenza della facciata che \u00e8 alta 28 metri circa).\nPresbiterio e altare maggiore.\nL'attuale presbiterio \u00e8 dominato dall'altare maggiore progettato da Camillo Boito, ma che non ha nulla del grande altare pensato ed eretto da Donatello, sia per quanto riguarda la struttura che la disposizione dei bronzi. Quello realizzato dal Boito \u00e8 stato, cronologicamente, il quinto altare realizzato: il primo, in stile gotico, fu demolito nel 1448 per la creazione di Donatello, il quale realizz\u00f2 sette statue a tutto tondo rappresentanti la Madonna col Bambino, i santi Francesco, Antonio, Giustina, Daniele, Ludovico e Prosdocimo.\nGiacomo Campagna, scultore, e Cesare Franco, architetto, innalzarono successivamente una pomposa struttura di stile manierista, che consisteva in un grande arco trionfale, che accoglieva un enorme ciborio nel suo fornice.\nAnche questo altare fu smembrato verso il 1668 per fare spazio ad un nuovo altare alla romana, formato solo da una semplice mensa, mentre il grande ciborio fu posizionato nella cappella del Santissimo e l'arco trionfale nella parte posteriore dell'abside. Anche le sculture di Donatello furono spostate: alcune furono portate nella cappella del Santissimo, altre poste sul nuovo altare, altre ancora lungo la cinta marmorea del presbiterio.\nNel 1895 il bronzista Giovanni Lomazzi realizz\u00f2 gli arredi per il leggio e la cartagloria disegnati dall'architetto Camillo Boito.\nCappella delle Reliquie o del Tesoro.\nLa cappella contiene il tesoro della basilica, composto da numerose reliquie, tra cui sono degni di nota, per la devozione di cui sono oggetto e per la bellezza dei reliquiari, la reliquia del mento di sant'Antonio, e la reliquia della lingua incorrotta del Santo.\nSono presenti inoltre numerose preziose suppellettili liturgiche (calici, pissidi, patene, messali).\nIn apposite teche di vetro sono esposti i resti della ricognizione del corpo del santo effettuata nel gennaio 1981 (frammenti della tonaca del santo, le casse in legno contenenti le ossa - poi ricomposte nella tomba in un'urna di vetro -, i drappi avvolgenti le casse, un'iscrizione del 1263 attestante la prima traslazione del corpo).\nFino alla fine del XVII secolo qui si trovava la cappella absidale dedicata a san Francesco, la cui costruzione era iniziata il 28 settembre 1267. Nel 1691, dopo aver demolito la piccola abside, fu costruita l'attuale cappella rotonda, con cupola e di maggiore estensione rispetto alla precedente; il progetto fu affidato all'architetto e scultore genovese Filippo Parodi, discepolo del Bernini.\nCompiuta in soli tre anni la costruzione della cappella, iniziarono i lavori per la sua decorazione, che si prolungarono per diversi anni. La cupola a lanterna fu demolita nel 1739 perch\u00e9 minacciava di crollare e fu sostituita dall'attuale, emisferica, in muratura con calotta esterna in piastre di piombo. Le reliquie furono trasferite dalla sagrestia solo nel 1745.\nAntichi inventari ci informano sulla ricchezza e magnificenza dei tesori conservati presso la basilica prima che fossero intaccati per varie cause, soprattutto belliche, nel corso dei secoli. Le perdite pi\u00f9 gravi vi furono nel 1405, quando Padova fu conquistata da Venezia, e nel 1797, all'arrivo dell'esercito rivoluzionario francese.\nInterno della cappella.\nSulle pareti dell'atrio della cappella sono presenti le targhe sepolcrali del matematico ed astrologo Andrea Argoli da Tagliacozzo e di \"Angelo Diedo\", procuratore di San Marco e benemerito per l'erezione della cappella. Entrambe le targhe sono opera di Giovanni Bonazza. Le fasce in marmo bianco con raffigurazioni di gigli e di teste di cherubini sono opera dello stesso scultore, mentre il cancello \u00e8 un lavoro di Giovanni Battista Pellegrini risalente al 1711.\nL'interno ha un diametro di 13,29\u00a0m ed un'altezza di 20\u00a0m ed \u00e8 realizzato in puro stile barocco. \u00c8 dominato dal gruppo marmoreo del \"Sant'Antonio in gloria\", opera di Filippo Parodi. Le schiere d'angeli che lo completano, sono in stucco e furono realizzati dal ticinese Pietro Roncaioli, come pure le restanti decorazioni in stucco del tamburo della cupola, mentre la \"Gloria della Purit\u00e0\", nella calotta, \u00e8 opera dei padovani Augusto e Ferruccio Sanavio e Carlo Bianchi e sono stati realizzati tra il 1910 ed il 1913 in stile neobarocco.\nNicchia sinistra.\nAl centro della nicchia \u00e8 presente un reliquiario in argento dorato, opera di Roberto Cremesini del 1982, contenente l'osso sesamoide con resti di cute e di capelli di sant'Antonio.\nTra le altre reliquie ed i gioielli dell'oreficeria, i pi\u00f9 degni di nota sono:\nNicchia centrale.\nLe principali reliquie conservate sono: \nNicchia destra.\nInoltre sul davanzale della nicchia sono presenti:\nIl disco di ottone con intarsi in madreperla e pietre dure e con al centro il trigramma di Cristo \u00e8 un lavoro del XV secolo.\nCappella e altare dell'Arca.\nFacciata della cappella.\nLa facciata della cappella, a doppio attico, poggia su quattro colonnine e due pilastri laterali. Ai pennacchi vi sono i busti dei quattro evangelisti e al centro la dedica marmorea:\n dove l'ultima riga ha il significato di \"RESPUBLICA PATAVINA POSUIT\", cio\u00e8 \"la cittadinanza padovana pose\".\nNella parte superiore, in cinque nicchie separate da paraste, sono presenti le seguenti statue:\nLe due statue del Fantoni sono in stucco, mentre le altre di marmo.\nInterno.\nL'altare sorge su una piattaforma posta sopra sette gradini. \u00c8 opera di Tiziano Aspetti (1607), ed \u00e8 coronato da tre statue eseguite nel 1593-94: quella di \"Sant'Antonio\" al centro, affiancata da quella di \"San Bonaventura\" e di \"San Ludovico di Tolosa\", che furono vescovi francescani.\nSul parapetto si possono vedere due coppie di angeli portacero. Il tabernacolo risale al 1742, come pure le due cartegloria in lamina d'argento sbalzato, lavoro dell'orefice veneziano Andrea Fulici, hanno raffigurato in bassorilievo, partendo da sinistra, il \"Miracolo del piede tagliato\", l\"Apparizione di Ges\u00f9 bambino\", il \"Miracolo della mula\", la \"Vestizione di sant'Antonio\" ed il \"Miracolo dei pesci\".\nIl cancello in bronzo d'accesso all'altare \u00e8 una realizzazione di Girolamo Paliari del 1603, mentre i due piccoli candelabri in bronzo, di autore ignoto, furono donati nel 1677 da Domenico Gritti, podest\u00e0 di Padova. Ai lati dell'altare sono presenti due candelabri in argento, che hanno un supporto marmoreo che rappresenta angeli avviluppati tra nuvole e gigli. I candelabri sono alti ben 2,12\u00a0m e furono realizzati da Giovanni Balbi nel 1673 (quello di destra) e nel 1686 (quello di sinistra). Il supporto di sinistra fu realizzato nel 1689 da Filippo Parodi. mentre quello di destra nel 1712 da Orazio Marinali.\nDietro l'altare, lungo le pareti della cappella, tra gli intercolunni, nove altorilievi, rappresentano, tranne il primo, miracoli di sant'Antonio. Partendo dalla sinistra:\nSulla parte mediana della controfacciata compare l'iscrizione in ricordo dell'anno in cui la cappella fu dedicata al \"Santo\", anche se non del tutto completa.\nLa volta con lunette fu decorata tra il 1533 e il 1534 con stucchi dorati da Giovanni Maria Falconetto con la collaborazione dei figli Ottaviano e Provolo, di Tiziano Minio, di Silvio Cosini e di Danese Cattaneo. Nelle lunette sono presenti Ges\u00f9 Cristo e i dodici apostoli, mentre al centro gli angeli reggono un nastro con la dicitura:\n le prime parole della bolla con cui il 30 maggio 1232 papa Gregorio IX elev\u00f2 sant'Antonio agli onori degli altari.\nNavata centrale.\nSulla controfacciata vi \u00e8 un vasto affresco di Pietro Annigoni, che raffigura \"Sant'Antonio sul noce che predica il Vangelo\", lavoro del 1985.\nL'area della navata centrale copre uno spazio molto ampio, delimitato da una serie di pilastri a destra e sinistra, i quali sono ricoperti da numerosi monumenti funebri che risalgono soprattutto ai secoli XV-XVII. Questi rappresentano un interessante spaccato della vita civile e culturale della citt\u00e0 e della Repubblica di Venezia in quei secoli.\nMadonna del pilastro.\nSul primo pilastro a sinistra \u00e8 posto l'altare della \"Madonna del pilastro\", anticamente detta \"Madonna degli orbi\", perch\u00e9 qui vi si radunavano i ciechi. Fatto costruire nel 1413 per volont\u00e0 di \"Folcatino Buzzacarini\", fu rinnovato nel 1472 ad opera di Giovanni Minello ed infine ristrutturato nelle forme attuali per commissione della famiglia \"Cumani\", patrona dell'altare. La pala dell'altare \u00e8 opera di Stefano da Ferrara e rappresenta la \"Madonna con Ges\u00f9 bambino\"; al dipinto furono successivamente aggiunti \"San Giovanni evangelista e san Giovanni Battista\", opera di un artista della cerchia di Altichiero da Zevio ed infine nel Cinquecento gli angioletti portacorona, lavoro di anonimo. L'altare \u00e8 completato dal bassorilievo dell\"Immacolata\", lavoro di un artista della cerchia di Giovanni Bonazza.\nMonumento Trombetta.\nPosto di fronte all'altare della \"Madonna del pilastro\", nel prospetto orientale del primo pilastro a sinistra, \u00e8 posto il \"monumento funebre del padre Antonio Trombetta\", professore di teologia e di filosofia presso l'Universita padovana, vescovo di Urbino e poi arcivescovo titolare di Atene. Il busto in bronzo \u00e8 opera di Andrea Briosco del 1522, mentre la parte architettonica e le sculture sono lavori dei fratelli Vincenzo e Gian Gerolamo Grandi. Nei fianchi di questo pilastro vi sono due nicchie con affreschi che raffigurano \"San Ludovico d'Angi\u00f2\" e \"Santa Lucia\", opera dello stesso anonimo che ha affrescato il \"Sant'Antonio\" che si trova nella nicchia corrispondente a destra della porta principale.\nSu un pilastro vi \u00e8 l'affresco che rappresenta la \"Madonna in trono con il bambin Ges\u00f9\", opera del XIV secolo, attribuito a Guariento di Arpo.\nSono presenti due tele, che precedentemente erano pale di due altari ora demoliti; rappresentano l\"Adorazione dei Magi\", opera di Pier Paolo da Santacroce del 1591, e la \"Madonna con san Rocco e san Liberale\" di Giovan Battista Pellizzari, pittore del XVII secolo.\nMonumento Caimo.\nIl monumento di stile barocco fu eretto nel 1681 per celebrare tre membri della famiglia udinese Caimo; pi\u00f9 precisamente:\nIl monumento \u00e8 opera di Bartolomeo Mugini da Lugano, come riportato in una piccola epigrafe a destra sopra la prima cornice.\nMonumento a Simone Ardeo.\nIl monumento risale al 1537 ed \u00e8 dedicato a Simone Ardeo, da Venezia, frate francescano che insegn\u00f2 \"teologia scotistica\" all'Universit\u00e0 di Padova dal 1517, anno della riattivazione l'Universit\u00e0 dopo la lunga parentesi dovuta alla guerra della Lega di Cambrai, fino al 1537, anno della sua morte.\nL'opera fu realizzata nel 1548 dai fratelli Gian Vincenzo e Gian Girolamo Grandi.\nIl monumento \u00e8 caratterizzato da due cariatidi che fanno da supporto a un frontespizio molto decorato, al centro del quale si vede il busto dell'Ardeo nell'atto di insegnare e circondato da numerosi e voluminosi libri. Sopra \u00e8 presente un medaglione con la Vergine e il bambin Ges\u00f9.\nAlla base del monumento si vede l'iscrizione, sorretta da due putti, con al centro uno scudo dove \u00e8 scolpita la fenice.\nMartirio di sant'Agata.\nSul prospetto est del terzo pilastro era appeso il dipinto \"Martirio di sant'Agata\" di Giambattista Tiepolo, eseguita nel 1736 per la cappella della santa (ora trasformata nella cappella di \"santa Rosa da Lima\"), qui trasportato dopo i lavori di trasformazione. La pala d'altare ora si trova nel Museo Antoniano.\nNavata sinistra.\nMonumento a Stanislao Antonio Fryznekier.\nL'opera, di autore sconosciuto ma di buona qualit\u00e0, fu commissionata dal padre e dal fratello del giovane polacco, morto nel 1687. Il monumento si ricollega al \"Mausoleo del doge Giovanni Pesaro\" presente nella Basilica di Santa Maria Gloriosa dei Frari di Venezia.\nAltare di san Massimiliano Kolbe.\nL'altare, del XVII secolo, apparteneva alla distrutta \"chiesa di san Prosdocimo\" e fu qui trasportato nel 1809. In precedenza la cappella era dedicata a san Stanislao e vi era la pala d'altare che lo raffigurava, ora collocata sul 5\u00b0 pilastro destro.\nLa pala attuale, di ampie dimensioni (3,67\u00a0m x 1,71\u00a0m) raffigura \"La morte e la salita in cielo di san Massimiliano Kolbe\" ed \u00e8 un'opera del pittore Pietro Annigoni (1981). Nella parte inferiore della pala si vede il cadavere del santo, contratto e sfigurato dal martirio nel campo di concentramento di Auschwitz; al centro l'ascensione al cielo, mentre nella parte superiore la Madonna lo incorona nella gloria.\nLapide di Cristoforo Sapieha.\nPosta a destra dell'altare di san Massimiliano Kolbe, il monumento vuole celebrare il guerriero polacco morto nel 1637, che fu coppiere del re di Polonia e combatt\u00e9, come riportato nella lapide, sia contro i turchi di Osman II che contro i russi.\nAltare dell'Addolorata.\nL'altare fu realizzato su commissione di \"Benedetto Selvatico\" dall'architetto Giuseppe Sardi nel 1652.\n\u00c8 composto da quattro poderose colonne in marmo e sulla sommit\u00e0 vi sono numerosi angeli in movimento, attribuiti allo scalpello di Giovanni Battista Florio detto \"Rocchetto\". La pala d'altare, \"Ges\u00f9 in grembo a Maria Addolorata\", \u00e8 opera di Luca Ferrari (1652). Ai lati, sui plinti, statue di \"san Benedetto\" e di \"sant'Antonio col bambino Ges\u00f9\", lavori del 1654 di Francesco Cavrioli.\nMonumento a Caterino Corner.\nIl \"monumento a Caterino Corner\" celebra l'eroico generale veneziano morto nel 1669 nella guerra di Candia contro i turchi. Si tratta di un'opera dello scultore belga Giusto Le Court, in pieno e sontuoso stile barocco: due giganteschi schiavi reggono sul dorso la base, su cui si vede il generale col bastone del comando in mano, che si trova tra le statue di due prigionieri incatenati ed ha alle sue spalle un nugolo di vessilli, mazze, corazze, armi da taglio e da fuoco. La targa con l'epigrafe \u00e8 contornata da una ghirlanda e da quattro putti in bronzo.\nMausoleo ad Antonio Roselli.\nLa quarta campata \u00e8 dominata dal mausoleo ad Antonio Roselli, insigne giurista dell'ateneo padovano, oltre che cavaliere e conte palatino. Il monumento \u00e8 un capolavoro di Pietro Lombardo, che lo esegu\u00ec tra il 1464 ed il 1467, ispirandosi al monumento del Bruni nella basilica di Santa Croce a Firenze, opera di Bernardo Rossellino.\n\u00c8 presente un'epigrafe che recita:\nSulla base a specchi marmorei cadenzata da piccole colonne poggiano due paraste scanalate che portano una ricca trabeazione. In questa solenne cornice, tra pesanti festoni, un arco trionfale protegge l'urna, sulla quale giace la statua del giurista, avvolto in una toga e portato da aquile. Ai lati montano la guardia due putti reggiscudo, posti su tartarughe. Nella lunetta vi \u00e8 il bassorilievo con \"Madonna e Ges\u00f9 bambino tra santa Caterina d'Alessandria e la Maddalena\".\nMausoleo di Alessandro Contarini.\nIl mausoleo si trova di fronte al monumento Bembo e fu costruito su commissione dei fratelli Pietro e Pandolfo per celebrare l'ammiraglio Alessandro Contarini, morto nel 1553. Il progetto architettonico fu coordinato da Michele Sanmicheli, coadiuvato da numerosi scultori, fra cui il pi\u00f9 importante fu Alessandro Vittoria, che vi attese dal 1555 al 1558. Suoi sono i due telamoni posti a sinistra, la sovrastante Nereide e la Fama in cima alla piramide. Lo scultore Pietro Grazioli da Sal\u00f2 realizz\u00f2, invece, i due telamoni posti sulla destra e la Nereide sopra il fregio. I telamoni ai fianchi sono opere di Pietro Zoppo, padovano. Il busto in marmo dell'ammiraglio, inserito nella piramide a gradini, \u00e8 opera di Danese Cattaneo. Altri scultori realizzarono le decorazioni collaterali: nella base vi \u00e8 un rilievo con la rappresentazione di una flotta di velieri, mentre nel fregio vi sono trofei militari ed alcuni aggraziati putti che reggono festoni.\nMonumento di Costantino Dottori.\nDi fronte al \"mausoleo Contarini\" \u00e8 posto il \"Monumento con busto in marmo di Costantino Dottori\", padovano, caduto nel 1668 nella disperata difesa di Candia. L'autore dell'opera \u00e8 sconosciuto.\nMonumento a Pietro Bembo.\nIl monumento al cardinale Pietro Bembo \u00e8 posto sulla terza colonna di destra, partendo dall'entrata ed \u00e8 un progetto del celeberrimo architetto Andrea Palladio. Il monumento \u00e8 solo celebrativo, perch\u00e9 il cardinale mor\u00ec nel 1547 a Roma e l\u00ec \u00e8 sepolto. Il busto \u00e8 uno dei migliori lavori di Danese Cattaneo.\nNavata destra.\nAltare di san Carlo Borromeo e di san Giuseppe da Copertino.\nSulla parete destra della navata si erge l\"Altare di san Carlo Borromeo e di san Giuseppe da Copertino\", lavoro dell'architetto Santo Barbieri e dello scultore Bartolomeo Mugini risalente al 1673; la pala d'altare \u00e8 invece del 1758 ed \u00e8 opera di Francesco Zannoni. Questo altare proviene dalla chiesa di sant'Agostino, ora distrutta, e fu trasportato qui nel 1833.\nAltare delle Anime.\nAccanto si trova l\"Altare delle Anime\", lavoro dell'architetto Mattia Carneri e degli scultori Matteo e Tommaso Garvo Allio; fu realizzato nel 1648, mentre le \"Statue della Religione e della Carit\u00e0\" furono aggiunte tra il 1663 ed il 1664 e sono sempre opera dei fratelli Garvo Allio.\nCappella del Santissimo.\n\u00c8 cos\u00ec chiamata perch\u00e9 vi si conserva il Santissimo Sacramento. Fu edificata a partire dal 1457 dall'architetto Giovanni da Bolzano per conto di Giacoma Boccarini da Leonessa, vedova del Gattamelata, che vi depose le spoglie mortali del condottiero e del figlio \"Gianantonio\". La cappella, in stile gotico, \u00e8 a pianta quadrata, con quattro colonne agli angoli e la volta a spicchi con costoloni. Tutto il resto ha subito varie sistemazioni nel corso dei secoli.\nLa cappella era stata costruita per contenere le tombe del Gattamelata e della sua famiglia.\nInfatti sulle pareti si vedono i sarcofaghi del condottiero Erasmo Gattamelata a sinistra, e del figlio Giannantonio, a destra, con le sculture pergette di Gregorio d'Allegretto del 1458. \nIn origine la cappella era dedicata ai santi Francesco e Bernardino; le pareti erano decorate con affreschi di Pietro Calzetta, Matteo del Pozzo e Jacopo Parisati da Montagnana, che termin\u00f2 i lavori nel 1473. Sopra l'altare vi era una pala di Jacopo Bellini, aiutato dai figli Giovanni e Gentile ma le opere andarono perdute nel Seicento. Le sculture furono affidate al padovano Gregorio di Allegretto, discepolo del Donatello.\nNel 1651 venne dedicata al Santissimo ed iniziarono imponenti lavori di trasformazione, sotto la direzione dell'architetto e pittore reggiano Lorenzo Bedogni: venne rimosso il precedente altare, venne dato lo scialbo alle pareti e venne aggiunta una piccola abside per contenere il nuovo altare, sormontato dal ciborio di Girolamo Campagna, che in precedenza si trovava sull'altare maggiore. La nuova sistemazione, per\u00f2, non piacque ai contemporanei; nel corso del Settecento si studiarono numerosi progetti di riadeguamento, ma senza alcun risultato pratico: fu chiesto anche a Giambattista Tiepolo di eseguire nuovi affreschi, ma non se ne fece nulla a causa delle ristrettezze economiche.\nSolo all'inizio del XX secolo si decise di porre mano alla cappella cos\u00ec da completarla, ma a causa di lunghe traversie, contrasti e numerose esitazioni, il progetto definitivo di Lodovico Pogliaghi fu approvato solo nel 1921 e la sua realizzazione inizi\u00f2 nel 1927 per terminare nel 1936\nSono presenti quattordici statue in bronzo addossate allo zoccolo che corre attorno alla cappella; rappresentano personaggi che hanno preannunciato l'istituzione dell'eucaristia. Sono tutte lavori del Pogliaghi e rappresentano, partendo da sinistra:\nOltre l'altare\nCappella del Sacro Cuore.\nLa cappella fu fatta costruire a partire dal 1624 dal patrizio padovano \"Camillo Santuliana\" per seppellire i defunti della famiglia. In precedenza qui si trovava la sagrestia della \"cappella di san Giacomo\", affrescata da Altichiero da Zevio, di cui non resta traccia.\nL'attuale sistemazione fu realizzata da Napoleone Martinuzzi, che ampli\u00f2 l'ambiente creando una piccola abside, arricch\u00ec le pareti rivestendole di marmo, e pose nella parete destra un grande rilievo dorato raffigurante \"Marcantonio Santuliana alla battaglia di Lepanto\" (1958).\nL'altare seicentesco \u00e8 stato privato della pala di Pietro Damini che l'ornava; ora \u00e8 presente una tavola di Pino Casarini con \"Ges\u00f9 che mostra il costato ferito\".\nCappella di San Giacomo o San Felice.\nSi trova lungo la navata laterale destra, dirimpetto alla cappella di Sant'Antonio. Commissionata da Bonifacio Lupi, marchese di Soragna (Parma), che rivestiva importanti incarichi diplomatici e militari presso i Carraresi di Padova.\nLa cappella, con un'elegante e ariosa ambientazione di gusto tipicamente gotico, fu realizzata a partire dal 1372 da uno dei maggiori architetti e scultori veneziani del tempo: Andriolo de Santi.\nLa cappella si apre in basso con cinque arcate trilobate. Le tre pareti interne della cappella sono completamente affrescate e ricoperte di marmi; la parete meridionale, quella di maggiore dimensione, \u00e8 dominata dal \"Crocifisso\", capolavoro di Altichiero da Zevio, che lo realizz\u00f2 negli anni settanta del Trecento non appena pronta la cappella.\nLe otto lunette della cappella e le restanti due pareti raffigurano alcuni episodi della storia di san Giacomo, desunti dalla \"Legenda sanctorum o aurea\" di Jacopo da Varazze. L'autore degli affreschi \u00e8 ancora Altichiero da Zevio, ma con la collaborazione del bolognese Jacopo Avanzi.\nNella cantoria sopra la cappella \u00e8 visibile il canneggio del grande organo di tre tastiere costruito nel 1929 dalla ditta Mascioni.\nLa Cappella della Madonna Mora.\n\u00c8 ci\u00f2 che rimane dell'antica chiesetta di Santa Maria Mater Domini (fine XII secolo-inizio XIII) inglobata nell'attuale Basilica. In questo luogo sant'Antonio amava pregare la Vergine e chiese di essere portato, quando sent\u00ec che la morte si approssimava.\nSecondo il suo desiderio, vi fu sepolto subito dopo la morte (1231) e le sue spoglie vi rimasero fino al 1263, quando vennero traslate al centro della basilica, sotto la cupola. Da quel momento fu trasformata in una cappella della basilica e ne ebbero il patronato prima la famiglia \"Rogati-Negri\" e poi gli \"Obizzi\".\nL'altare consta di un baldacchino in perfetto stile gotico con cuspidi, retto da quattro agili colonnine e ornato da sculture:\nLe sculture sono attribuite a Rinaldino di Puydarrieux ed alla sua bottega, come a lui appartiene la statua della \"Madonna con Ges\u00f9 bambino\", in pietra policroma. Come si legge nell'iscrizione sul plinto, la statua fu realizzata nel 1396 a cura della \"Confraternita di sant'Antonio\".\nSullo sfondo \u00e8 presente un affresco con il \"Profeta Isaia, il re Davide ed angeli\", opera di un seguace di Altichiero, forse Jacopo da Verona.\nSulla parete destra compaiono un affresco con \"Immagine di un santo vescovo\", di autore ignoto del XIV secolo, un altro con \"Madonna in trono con Ges\u00f9 bambino e quattro santi\", anch'esso di autore ignoto del XIV secolo e da ultimo un affresco votivo con \"San Prosdocimo, Sant'Antonio, l'Arcangelo Michele e San Ludovico d'Angi\u00f2 e lo sconosciuto committente\", opera della cerchia di Altichiero.\nSull'arcone che immette alla basilica compaiono alcuni bassorilievi con l'aquila, emblema familiare dei Rogati-Negri. Sempre sull'arcata si vede un \"Sant'Antonio\" risalente al tardo XIII secolo. Tutti gli affreschi sono molto sciupati, causa l'et\u00e0, le traversie e l'incuria umana.\nSempre sulla parete destra vi \u00e8 il \"Mausoleo di Raffaele Fulgosi\", morto nel 1427, docente di diritto all'Universit\u00e0 e rappresentante di Venezia al concilio di Costanza. Gli artefici dell'opera, completata verso il 1430, furono Pietro Lamberti, Giovanni Nanni e Onofrio di Marco. L'opera ha trovato ispirazione dal monumento eretto poco anni prima all'antipapa Giovanni XXIII da Donatello e Michelozzo e che si trova nel Battistero di Firenze. Il mausoleo ha due punti prospettici diversi: l'immagine del dotto giurista \u00e8 riprodotta due volte, in mezzo a volumi di diritto e statuine che raffigurano le virt\u00f9 civiche. Le due facce del sarcofago presentano da un lato dei putti che reggono un'iscrizione, dall'altro Cristo morto tra la Madonna e san Giovanni. Nel basamento vi sono rilievi con la Giustizia, la Prudenza e la Carit\u00e0; nella faccia prospiciente la basilica si vedono la Fortezza, la Fede e la Speranza.\nSul margine della parete vi sono inoltre tre affreschi mutili: la \"Madonna in trono\", di un pittore che segue la manieradi Gentile da Fabriano; un \"Medaglione con profilo di imperatore romano\", di seguace del Mantegna e in basso \"Quattro santi\" che, secondo Pietro Toesca sarebbero della scuola di Tommaso da Modena.\nLa parete sinistra \u00e8 dominata dal \"Sarcofago in marmo rosso della famiglia Rogati-Negri\", risalente al tardo XIII secolo. Il mausoleo, anepigrafico, \u00e8 posto sopra un avello pi\u00f9 antico, che \u00e8 praticamente nascosto. Sul fronte \u00e8 scolpito \"Cristo in trono sostenuto da due angeli\" e sul coperchio un \"Gentiluomo a cavallo tra aquile araldiche della famiglia Rogati-Negri\". Negli acroteri, sempre in bassorilievo, i \"Santi Prosdocimo, Matteo, Marco, Giovanni e Giustina\". L'autore \u00e8 ignoto.\nDipinti su questa parete si possono ammirare il \"San Francesco con santa Caterina d'Alessandria ed accanto il committente\", lavoro di scuola bolognese del XIV secolo; \"Ges\u00f9 si accomiata dalla Madre\", opera molto sciupata attribuita a lungo erroneamente a Giusto de' Menabuoi, con lunga iscrizione in volgare, che per\u00f2 risulta illeggibile ed \u00e8 stata restaurata nel 2017. Oltre l'arco il \"San Ludovico d'Angi\u00f2\" di ignoto pittore del Trecento. Da ultimo, a sinistra dell'altare, una \"Santa martire\", attribuita a Giusto de' Menabuoi.\nSul pavimento, al centro, \"tomba dei marchesi Obizzi\", che si estinsero nel 1803. L'iscrizione \u00e8 dedicata a \"Ferdinando\", feldmaresciallo imperiale. Nella tomba riposa anche Lucrezia Dondi dall'Orologio Obizzi, assassinata nella notte tra il 15 e il 16 novembre 1654 nella sua casa di Padova e nota come il \"fantasma del castello del Catajo\".\nCappella del beato Luca Belludi.\nLa cappella \u00e8, a dire il vero, dedicata agli apostoli Filippo e Giacomo il Minore, ma ha preso il nome con cui \u00e8 nota ora perch\u00e9 vi sono conservate le spoglie mortali del beato Luca Belludi, che fu compagno del Santo nell'ultimo scorcio della sua vita, tra il 1230 ed il 1231.\nLa cappella \u00e8 composta da un'unica navata con volta a crociera e da una piccola abside semiottagonale coperta da una volta a padiglione. Fu eretta nel 1382 per conto dei fratelli Naimerio e Manfredino Conti, patrizi padovani.\nL'altare \u00e8 composto da un'arca su colonne, accessibile per mezzo di una piccola scalinata balaustrata di cinque gradini. L'arca \u00e8 un lavoro del XIII secolo e contiene al suo interno le spoglie del beato Luca Belludi. Secondo la tradizione, tra il 1231 ed il 1263, nella stessa arca erano state conservate le spoglie del \"Santo\", anche se non vi sono documenti coevi per affermarlo con certezza.\nLa cappella \u00e8 completamente decorata con ben 68 affreschi, lavori di Giusto de' Menabuoi e di collaboratori, che furono eseguiti verso il 1382.\nAl centro dell'abside l'affresco con la \"Vergine in trono con Ges\u00f9 bambino tra san Francesco e san Ludovico d'Angio, che presentano Naimerio, e tra sant'Antonio ed il beato Luca, che presentano Manfredino\". In due comparti contigui compaiono, a destra della Madonna, \"San Giacomo presenta Margherita Capodivacca consorte di Naimerio accompagnata dai figli\", mentre a sinistra \"San Filippo con Prosdocimo e Artusio, figli di Manfredino\". Appena sopra, sotto il piccolo rosone della cappella, vi \u00e8 la \"Annunciazione\", mentre nelle vele, entro dei tondi, sono presenti \"Cristo con libro aperto\", \"san Giacomo minore con calice ed ostia\" e \"san Filippo con turibolo e navicella\".\nAi fianchi dell'altare si possono ammirare due affreschi legati alla vita del beato Luca: a sinistra vi \u00e8 \"Sant'Antonio appare a Luca in preghiera e gli preannuncia la liberazione di Padova\", mentre a destra \"Folla di devoti e sofferenti intorno alla tomba del beato, che da cielo intercede per loro\". Il primo affresco \u00e8 molto interessante perch\u00e9 c'\u00e8 un'immagine della citt\u00e0 di Padova come appariva verso la fine del XIV secolo.\nNegli altri scomparti della cappella sono dipinti, seguendo la \"Legenda Aurea\", alcuni episodi della vita degli apostoli Filippo e Giacomo. Nella lunetta sopra la finestra, a sinistra dell'abside si vede \"San Filippo disputa con gli eretici\"; in alto \"San Filippo nel tempio di Marte uccide il drago e risuscita i morti\"; in basso \"Crocifissione di san Filippo\".\nInvece nella lunetta a destra abbiamo \"San Giacomo riceve la comunione da Cristo risorto\"; nella lunetta della parete \"San Giacomo predica al popolo di Gerusalemme\"; pi\u00f9 sotto \"San Giacomo libera un mercante ingiustamente imprigionato e soccorre un pellegrino che aveva smarrito la via\", mentre nella lunetta sopra l'arco di entrata vi \u00e8 il \"Martirio di san Giacomo\".\nPi\u00f9 sotto, ai lati dell'entrata vi sono i \"Santi Giovanni Battista e Giovanni Evangelista\", il primo rappresentato con aspetto giovanile, mentre il secondo come un vegliardo.\nNelle vele sono raffigurati i \"Quattro evangelisti\", mentre negli archinvolti e in tutte le altre superfici non ancora affrescate il maestro ha inserito le immagini dei \"Progenitori di Cristo\", come riportato nel Vangelo secondo Matteo. Ogni personaggio tiene un cartiglio dove viene indicato sia il nome che la paternit\u00e0.\nCappelle radiali.\nCappella di san Giuseppe.\nIn origine era dedicata a san Giovanni evangelista, la cappella \u00e8 stata totalmente ristrutturata verso la fine del XIX secolo.\nLa statua posta sull'altare \u00e8 lavoro di Leonardo Liso del 1895, mentre alle pareti sono presenti affreschi di Antonio Ermolao Paoletti e raffigurano, a sinistra, \"Morte di san Giuseppe\" e sopra \"San Gioacchino\", mentre a destra \"Fuga in Egitto\" e sopra \"Santa Anna\".\nSono presenti alcune lapidi relative a membri della famiglia Orsato, che fu la patrona della cappella.\nLe cancellate in ferro battuto che chiudono questa e tutte le altre cappelle successive (ad esclusione di quella centrale del Tesoro) furono realizzate nel 1925 da Alberto Calligaris, rinomato artista del ferro battuto.\nCappella di san Francesco.\nIn origine la cappella era dedicata a santa Chiara; venne dedicata a san Francesco nel 1926, in occasione del settimo centenario francescano. Tra il 1642 ed il 1646 Lorenzo Bedogni aveva dipinto la pala d'altare ed aveva affrescato le pareti e la volta. Sia la pala, sia gli affreschi sono scomparsi; era presente anche una tela di Antonio Balestra, conservata ora al Museo Antoniano.\nGli affreschi furono totalmente rifatti nel corso del XX secolo: la volta e le lunette nel 1928 per mano di Adolfo De Carolis, mentre le pareti e l'arco d'ingresso nel 1932 da Ubaldo Oppi. Sull'altare vi \u00e8 una statua in bronzo di san Francesco, opera di Aurelio Mistruzzi, realizzata nel 1928.\nNelle vele sono raffigurati:\nNelle lunette vi sono:\nLungo le pareti sono dipinte storie francescane, suddivise in registri superiore ed inferiore; in quello superiore, partendo da sinistra si pu\u00f2 vedere:\nIn quello inferiore sono presenti:\nSull'arcone d'ingresso sono stati rappresentati alcuni santi e beati dell'Ordine francescano. Sui piedritti su vedono il frate Alessandro di Hales ed il beato Duns Scoto, mentre nell'intradosso sono presenti i beati Giacomo Ongarello, Bartolomeo da Pisa, Odorico da Pordenone, Luca e Monaldo da Capodistria.\nSulla parete destra \u00e8 presente il \"Monumento funebre a Cassandra Mussato\", fatto erigere dal marito Pietro Gabrieli nel 1506. L'opera \u00e8 attribuita ad Andrea Briosco detto il Riccio.\nCappella di san Stanislao.\nLa cappella era dedicata in precedenza a san Bartolomeo e nel XVIII secolo vi era una tela di Giovanni Battista Pittoni. Come le altre cappelle radiali, fu totalmente riaffrescata alla fine del XIX secolo; il compito fu affidato al pittore polacco Taddeo Popiel, che intraprese il lavoro nel 1899. Partendo da sinistra si ammirano:\nNelle lunette compaiono la \"Madonna di Ostrabrama\" e la \"Madonna di Czestochowa\", mentre sopra le finestre vi sono \"Angeli osannanti\". A completamento delle decorazioni vi sono raffigurazioni di \"Santi e sante della nazione polacca\".\nL'altare della cappella \u00e8 opera di Camillo Boito. Sulla parete di sinistra compare il \"Busto in bronzo di re Giovanni III Sobieski\" opera risalente al 1905 dello scultore polacco Antonio Madeyski., mentre a destra vi \u00e8 il \"Busto in bronzo di Erasmo Kretkowski\", diplomatico e viaggiatore polacco, morto nel 1558. L'opera si deve allo scultore Francesco Segala, mentre l'iscrizione \u00e8 dello scrittore polacco Giovanni Kochanowski. Vi sono anche altre lapidi, tra cui merita una menzione quella della principessa Carolina Jablonowska, morta nel 1840, con bassorilievo neoclassico di Luigi Ferrari.\nCappella di san Leopoldo.\nIn precedenza era dedicata a san Giovanni Battista e qui si trovava il dipinto di Giovanni Battista Piazzetta, ora esposto nel salone della \"Veneranda Arca\".\nL'altare ligneo \u00e8 un lavoro di Ferdinand Stuflesser, proveniente dalla Val Gardena, mentre gli affreschi sono del bavarese Gherardo Fugel (1905). A destra compaiono:\na sinistra\nNelle lunette vi sono la \"Immacolata\" e \"San Giuseppe\", mentre sopra la finestra della cappella compare l\"Annunciazione\", con ai lati i \"Santi Cirillo e Metodio, apostoli degli slavi\".\nNella cappella vi sono anche alcuni sepolcri risalenti al Trecento, tra cui il \"Sarcofago dei fratelli Aicardino e Alvarotto degli Alvarotti\", il primo deceduto nel 1382 ed il secondo nel 1389, entrambi celebri giureconsulti dello studio padovano. La struttura \u00e8 caratterizzata da sei colonnine tortili ad arcatelle; al centro compare l'Agnello mistico, mentre ai lati vi sono due agnelli e due croci. Probabilmente \u00e8 stato riutilizzato un precedente sepolcro dell'XI secolo.\nSulla vetrata, in alto, si possono vedere gli stemmi di Austria e Ungheria.\nDi fronte \u00e8 presente il semplice \"Avello di Biancofiore da Casale\", moglie di Paganino Sala, della seconda met\u00e0 del Trecento.\nCappella delle benedizioni.\nLa cappella era dedicata in precedenza a santa Caterina di Alessandria, come si deduce guardando la parete di fondo dove si trovano quattro \"Episodi della vita di santa Caterina di Alessandria e santa Angela Merici\"; \u00e8 presente, inoltre, un\"Annunciazione\"; sono tutte opere di Giuseppe Cherubini, pittore del XX secolo.\nA destra compare l\"Arca funeraria della famiglia Zabarella\", risalente al XIV secolo. La famiglia era la patrona della cappella.\nSulla parete di sinistra \u00e8 presente la \"Predica di sant'Antonio ai pesci\" (1981) e su quella di destra \"Incontro di sant'Antonio con Ezzelino\" (1982), due grandi affreschi di Pietro Annigoni, come suo \u00e8 la grande pala del \"Crocifisso\" (1983) che domina l'altare.\nSul sottarco di entrata sono visibili dei pregevoli affreschi della prima met\u00e0 del Trecento; secondo alcuni storici dell'arte, in particolare Francesca d'Arcais, sono da attribuire a Giotto o comunque a qualche suo stretto collaboratore. Come \u00e8 ben noto, verso il 1306 Giotto lavor\u00f2 nella basilica antoniana, anche se non si conosce esattamente dove fossero e cosa raffigurassero.\nCappella di santo Stefano.\nIn precedenza la cappella era dedicata a san Ludovico di Tolosa.\nGli affreschi furono iniziati dal maestro Ludovico Seitz e furono completati da Biagio Biagetti tra il 1907 ed il 1908. Sulla volta della cappella vi sono \"Mos\u00e8\", \"Giuda Maccabeo\", \"san Girolamo\" e \"san Giovanni Crisostomo\". Sulla parete sinistra compare il \"Martirio di santo Stefano\", mentre a destra la \"Conversione di Saulo\". Sulla parete di fondo compaiono due affreschi, a sinistra la \"Disputa di santo Stefano\", mentre a destra \"Anania e san Paolo\". L'altare \u00e8 sempre opera del \"Biagetti\", mentre la statua in bronzo \u00e8 lavoro di Lodovico Pogliaghi del 1915, fatta sul modello dei bronzi donatelliani presenti sull'altar maggiore. Sull'intradosso dell'arco vi sono affreschi con \"Figure di santi\", molto deteriorati e risalenti alla seconda met\u00e0 del XIV secolo.\nCappella di san Bonifacio.\nUn tempo la cappella era dedicata ai santi Prosdocimo e Giustina, sotto il patronato della famiglia Capodilista, ma ora \u00e8 intitolata a san Bonifacio, evangelizzatore della Germania. Sulla vetrata si possono infatti ammirare gli stemmi delle regioni cattoliche tedesche.\nCappella di santa Rosa.\nLa cappella americana \u00e8 dedicata a santa Rosa da Lima, anche se in precedenza era dedicata a sant'Agata, della quale era presente la pala del \"Martirio di sant'Agata\" di Giambattista Tiepolo, ora spostato lungo la navata.\nGli affreschi della cappella sono di Biagio Biagetti, cui attese negli anni 1913-1914 e rappresentano, sulla parete dell'altare, l\"Annunciazione\"; a destra un trittico con \"Santa Rosa tra Castit\u00e0 e Povert\u00e0\" e a sinistra \"Santa Rosa tra Europa ed America\". Sopra l'altare vi \u00e8 la statua in bronzo di \"santa Rosa\", opera di Aurelio Mistruzzi, firmata e datata 1924.\nAlla parete di sinistra compare l\"arca funeraria su mensole con statua giacente di Angelo Buzzacarini\", professore di diritto all'Universit\u00e0, morto nel 1486. L'autore del sepolcro \u00e8 uno scultore di nome Lorenzo. Nel moderno piccolo coro, degni di nota sono due postergali adintarsio, unici superstiti del grande coro di Lorenzo Canozi.\nLe figure di santi affrescate nell'arco d'ingresso sono del XIV secolo. Appena fuori, sopra il confessionale, si vede il \"Monumento a Matija Ferkic\", religioso del convento antoniano, per sette lustri professore di teologia scotista all'Universit\u00e0, morto nel 1669. \u00c8 incorniciato da un affresco coevo, che raffigura l\"Immacolata tra due figure\".\nOrgani a canne.\nNella basilica si trova l'organo a canne Mascioni, \"opus 417\", costruito nel 1929 utilizzando tutto il materiale fonico e la colossale facciata dell'organo realizzato da Carlo Vegezzi Bossi per questo Santuario, in occasione del settimo centenario della nascita di Sant'Antonio, nel 1895. Lo strumento, originariamente a trasmissione pneumatica con tre tastiere e pedaliera (52 registi e 3573 canne), venne ampliato gi\u00e0 nel 1931 con l'aggiunta di due ulteriori corpi d'organo (Mascioni, \"opus 736\"), collegati allo strumento pi\u00f9 grande grazie alla costruzione, l'anno seguente (1932), di una nuova e monumentale consolle a 5 tastiere. L'organo \u00e8 stato restaurato e riqualificato nel 2011 dalla ditta \"Vincenzo Mascioni\" di Varese sulla base di un articolato progetto del maestro Alberto Sabatini, organista della stessa Basilica Pontificia.\nOggi lo strumento, dotato di trasmissione elettronica computerizzata, possiede 98 registri sonori, 51 registri meccanici, 12 annullatori a placchetta, 5 casse espressive, pi\u00f9 di 6000 canne e 8 distinte sezioni d'organo cos\u00ec disposte all'interno della basilica:\nLa monumentale consolle principale - mirabilmente decorata da intarsi, fregi e ricche modanature lignee - \u00e8 posta sul piano del presbiterio ed \u00e8 dotata di cinque tastiere di 61 note ciascuna e pedaliera concavo-radiale di 32: comanda tutti i corpi d'organo presenti nell'immensa Basilica.\nNella tribuna del braccio destro del transetto, dove prende posto la Cappella Musicale quando accompagna le celebrazioni, si trova una consolle secondaria, che comanda il nucleo principale corrispondente allo strumento antecedente al 1931: \u00e8 dotata di tre manuali (riferiti a seconda, terza e quarta tastiera della consolle monumentale) di 61 note ciascuno e pedaliera di 32 note.\nTra i vari registri di questo superbo strumento musicale spiccano, per originalit\u00e0 e qualit\u00e0, i vari e cristallini Ripieni, le graziosissime ed armoniche Viole (vi \u00e8 un gran Concerto Viole a 7 file e un vaporoso Quartetto d'archi 8'), i morbidissimi e vellutati Flauti, le bellissime e corpose ance (alcune a forte pressione) e gli avvolgenti e rotondi bassi (oltre a due 32 piedi ad anima, v'\u00e8 pure una Gravissima di 64'); voci e timbri che, nel \"Tutti\", producono una potenza e una ricchezza armonica rara e profondamente suggestiva.\nOrologi.\nIn Basilica, sulla parete destra della navata centrale all'altezza dell'altare, si trova un orologio astrale che batte le ore due volte all'ora, utile per cadenzare la vita dei religiosi. Venne realizzato da Bartolomeo Ferracina da Bassano del Grappa in sostituzione di quello che fu distrutto nell'incendio del 25 marzo 1749. L'attuale risale all'anno 1759. Il meccanismo dell'orologio \u00e8 collocato nel sottotetto.\nNel chiostro del noviziato si trova invece una meridiana che reca una scritta \"Ora tua sempre incerta\".\nCampane.\nSui due campanili della \"Basilica del Santo\" a Padova \u00e8 collocato un concerto di 8 campane accordate secondo la scala musicale diatonica maggiore di DO 3, fuse nel 1962 dalla ditta Daciano Colbachini di Padova.\nQueste campane sostituiscono il precedente concerto di 7 campane del 1799 in Sib2, quindi un tono pi\u00f9 grave dell'attuale, montate a battaglio cadente su ceppi in legno.\nLe campane della Basilica del Santo non sono di buona qualit\u00e0 e risultano particolarmente scadenti.\nLe campane sono state realizzate con una sagoma particolarmente \"leggera\" che mal si sposa con il suono a slancio.\nInfatti questo sistema tende ad enfatizzare tutte le qualit\u00e0 delle campane, visto che esse sono messe nella migliore condizione di resa (battaglio volante che appena si appoggia per un istante solamente lasciando libero di vibrare il vaso). Se per\u00f2 le campane non sono di buona qualit\u00e0, verranno enfatizzate tutte le qualit\u00e0 negative della campana stessa.\nSacrestia.\nNell'atrio sopra l'acquasantiera si pu\u00f2 vedere un piccolo bassorilievo marmoreo con \"san Francesco e sant'Antonio\", opera di fine XV secolo di Giovanni Minello e del figlio Antonio. Sulla parete meridionale vi sono due affreschi del 1518; sono opere di un pittore della cerchia di Gerolamo Tessari e rappresentano \"Sant'Antonio che predica ai pesci\" e \"Miracolo del bicchiere\".\nNella lunetta sopra una porta ora murata si pu\u00f2 ammirare la \"Vergine con Ges\u00f9 bambino tra sant'Antonio e san Francesco\", opera della seconda met\u00e0 del XIII secolo e tuttora ben conservato. Nell'angolo a destra nel 1519 fu aggiunto il \"Ritratto di Bartolomeo Campolongo\" con berretto e mani giunte.\nLe volte dell'atrio hanno ogive a tortiglioni di terracotta e le chiavi decorate con bassorilievi. L'insieme d\u00e0 un'idea di come doveva apparire la copertura della stessa sagrestia prima dei lavori di ristrutturazione fatti nel Seicento.\nLa volta a botte della sacrestia, piuttosto bassa, fu affrescata nel 1665 da Pietro Liberi e raffigura la \"Gloria di sant'Antonio\", con la Vergine e Ges\u00f9 bambino che accolgono il Santo al suo arrivo in cielo tra un tripudio di angeli.\nLungo la parete occidentale, grande \"armadio a muro\" in cui fino al 1745, prima del completamento della \"Cappella delle Reliquie\", erano appunto conservate le preziose reliquie della basilica. \u00c8 un lavoro di Bartolomeo Bellano, realizzato tra il 1469 ed il 1472 ed \u00e8 fortemente influenzato dal \"Mausoleo Rosselli\" di Pietro Lombardo, realizzato pochi anni prima.\nConvento.\nLo stesso sant'Antonio vi soggiorn\u00f2 pochi mesi nel 1229 e successivamente dall'autunno del 1230 fino al maggio dell'anno successivo. Con l'inizio della edificazione della basilica, il convento fu riedificato pi\u00f9 a sud ed \u00e8 descritto come \"nobile monastero\" nel 1240 dal cronista Bartolomeo da Trento.\nAnche durante il trecento vi furono numerosi mutamenti e ampliamenti, fino ad assumere l'aspetto attuale nel quattrocento. Come strutture e disposizione segue la tradizione edilizia monastica; si compone di un aggregato di vari fabbricati, articolati in quattro chiostri, ove sono visibili numerose lapidi e diversi monumenti funebri.\nChiostro del noviziato.\nIl chiostro prende nome dai \"novizi\", i giovani che vi dimoravano prima di ricevere i voti nell'ordine francescano. Il chiostro poggia su ventotto colonne di trachite da cui partono archi gotici, sormontati da un loggiato in stile rinascimentale con piccoli archi a pieno centro.\nIl chiostro e le strutture che lo circondano sono stati realizzati tra il 1474 ed il 1482, forse per volont\u00e0 del papa Sisto IV, appartenente all'ordine francescano e fu affrescato da Jacopo da Montagnana. Le strutture ed il chiostro subirono danni molto ingenti durante la guerra della Lega di Cambrai e furono in seguito ristrutturati.\nNel chiostro \u00e8 sepolto il compositore Giuseppe Tartini.\nChiostro del \"Paradiso\".\nQuesto chiostro \u00e8 accessibile da una porta che lo collega con quello del Noviziato; cinge una parte dell'antico sagrato attorno all'abside della basilica. Il chiostro \u00e8 cos\u00ec chiamato perch\u00e9 in passato il giardino era usato come cimitero.\n\u00c8 presente un corto porticato di sole dieci colonne, innalzato verso il 1445 per accogliere arche e lapidi funerarie. Una parte, quella completamente a mattoni scoperti fu aggiunta nel 1963 su progetto dell'architetto Danilo Negri.\nI pi\u00f9 significativi monumenti funebri presenti sono:\nChiostro del generale.\n\u00c8 chiamato cos\u00ec perch\u00e9 qui si trovava l'appartamento del generale dell'Ordine, quando soggiornava a Padova. Il chiostro, realizzato in forme tardo-gotiche, fu progettato da Cristoforo da Bolzano nel 1435.\nChiostro del capitolo o della magnolia.\nQuesto chiostro \u00e8 il primo nucleo del convento successivo alla morte del Santo; in principio\nera a travature su colonne e fu rinnovato per assumere l'aspetto attuale verso il 1433. Ha questo nome perch\u00e9 sul lato della basilica si ha accesso alla sala del capitolo in cui si riunivano i frati, che \u00e8 diventata una cappella. Viene chiamato anche chiostro della magnolia perch\u00e9 al centro del giardino si trova un raro e maestoso esemplare di magnolia grandiflora, uno degli 88 alberi monumentali ufficialmente censiti in Veneto a tutto il 2017.\nSono presenti:\nAtrio.\nL'atrio che collega il chiostro alla basilica conserva alcune opere degne di nota:\nSul lato sinistro dell'atrio:\nFilmografia.\nNel film \"La lingua del santo\" di Carlo Mazzacurati, due ladruncoli si introducono di notte nella basilica e rubano quasi per caso da una teca la lingua di sant'Antonio, per poi chiedere un forte riscatto."}
{"id": "396334", "revid": "305524", "url": "https://it.wikipedia.org/wiki?curid=396334", "title": "Conte Karkon Ca d'Oro", "text": ""}
{"id": "396351", "revid": "305524", "url": "https://it.wikipedia.org/wiki?curid=396351", "title": "Voce della Persuasione", "text": ""}
{"id": "396389", "revid": "1776051", "url": "https://it.wikipedia.org/wiki?curid=396389", "title": "Morens", "text": "Morens (toponimo francese) \u00e8 una frazione di 178 abitanti del comune svizzero di Estavayer, nel Canton Friburgo (distretto della Broye).\nStoria.\nGi\u00e0 comune autonomo che si estendeva per 2,58\u00a0km\u00b2, il 1\u00ba gennaio 2017 \u00e8 stato accorpato agli altri comuni soppressi di Bussy, Estavayer-le-Lac, Murist, Rueyres-les-Pr\u00e9s, Vernay e Vuissens per formare il nuovo comune di Estavayer.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "396412", "revid": "254401", "url": "https://it.wikipedia.org/wiki?curid=396412", "title": "Gamma (lettera)", "text": "Gamma (maiuscolo \u0393, minuscolo \u03b3; in greco: ; in latino: \"gamma\") \u00e8 la terza lettera dell'alfabeto greco.\nPronuncia.\nNel greco moderno, \u00e8 una fricativa velare sonora /\u0263/ davanti a [a \u0254 u], mentre \u00e8 una fricativa palatale sonora /\u029d/ davanti a [i \u025b].\nNel greco antico, \u00e8 una occlusiva velare sonora, tranne quando precede un'altra gutturale: nel qual caso prende il nome di \"gamma nasale\" e trascrive appunto la nasale velare /\u014b/, che si pronuncia come la \"n\" italiana di \"anca\", \"angolo\"; ci\u00f2 accade, ad esempio, nei verbi \u1f00\u03b3\u03b3\u03ad\u03bb\u03bb\u03c9 (angh\u00e8ll\u014d) o \u03c4\u03c5\u03b3\u03c7\u03ac\u03bd\u03c9 (t\u00fcnch\u00e0no), che significano rispettivamente \"annunciare\" e \"incontrare\". La pronuncia normale si ha per esempio nella parola \u03b3\u03c5\u03bd\u03ae (g\u00fcn\u1e15), il cui significato \u00e8 \"donna\". Il \"gamma nasale\" era una caratteristica peculiare dell'alfabeto ionico, che fu introdotto ad Atene nel 403/402 a.C., sotto l'arcontato di Euclide.\nStoria.\nLa lettera deriva da quella fenicia \"ghimel\" (), e ha dato origine alle lettere cirilliche \"ghe\" (\u0413) e \"ghe\" (\u0490). L'etrusco la aveva ripresa per indicare il suono \"k\", da cui deriva la lettera C dell'alfabeto latino (che, in origine, trascriveva sia \"g\" e sia \"k\"); fu il console Spurio Carvilio Ruga, nel III secolo a.C., a modificarla creando la moderna G.\nL'antica lettera digamma (), chiamato anche \"wau\" (si pronunciava infatti /w/) e in seguito scomparso, prese in seguito il nome da questa lettera perch\u00e9 la sua forma ricorda due gamma (\"di-\"gamma, appunto) sovrapposti.\nUtilizzi.\nLa lettera gamma pu\u00f2 avere anche altri significati.\nNumero.\nNel sistema numerico dei Greci di et\u00e0 ellenistica \u00e8 il segno usato per esprimere il numero 3 (se con apice in alto a destra), per il numero 3.000 (se con apice in basso a sinistra), e ancora per il numero 30.000 (se con la dieresi). Tuttavia, per quanto concerne questo caso ultimo, nei papiri si pu\u00f2 trovare il numero anche con una lineetta orizzontale al di sopra della lettera.\nMusica.\nNella notazione vocale della musica greca antica, in forma maiuscola, indica la nota Fa dell'ottava centrale, con l'aggiunta di un apex, la stessa nota con una ottava pi\u00f9 in alto.\nIn Medicina.\nS\u00ec usa la lettera gamma per indicare i microgrammi nella somministrazione di farmaci. Viene infatti usato per calcolare una dose specifica per ogni paziente tenendo conto del suo peso."}
{"id": "396422", "revid": "768068", "url": "https://it.wikipedia.org/wiki?curid=396422", "title": "Epsilon", "text": "Epsilon (\u0395; \u03b5) \u00e8 la quinta lettera dell'alfabeto greco. \u00c8 una delle sette vocali, e, contrariamente alla lettera \u03b7, la sua quantit\u00e0 vocalica \u00e8 sempre breve.\nNel sistema numerico greco, \"epsilon\" corrisponde al segno usato per il numero 5.\nLa lettera deriva dal fenicio , e d\u00e0 origine alle lettere latina E e cirillica \u0415, entrambe con la medesima forma sia in maiuscolo che in minuscolo.\nIl nome \u1f12 \u03c8\u03b9\u03bb\u03cc\u03bd, cio\u00e8 \"e semplice\", come anche \"ypsilon\", \u00e8 una creazione dei grammatici bizantini: dal momento che, in quel periodo, il dittongo \u03b1\u03b9 gi\u00e0 si pronunciava /\u025b/-/e/, ed era cio\u00e8 omofono di epsilon, si rese necessario specificare che si trattava di una \"e semplice\", non composta da altre lettere. In epoca classica il suo nome era \u03b5\u1f36 /e:/.\nSidney Allen, nel suo \"Vox Graeca\", sostiene che l'ipotesi della pronuncia sempre chiusa /e/ di questa lettera in epoca classica sia probabilmente un malinteso, e che la corretta pronuncia dovesse invece essere aperta /\u025b/, ma pur sempre di quantit\u00e0 breve.\nIl nome pu\u00f2 essere accentato:"}
{"id": "396430", "revid": "729019", "url": "https://it.wikipedia.org/wiki?curid=396430", "title": "Viola (album)", "text": "Viola \u00e8 un EP della skacore/punk rock band italiana Shandon\nNote di produzione.\nRegistrato da Olly nello studio di Mario Riso e nella sua casa.&lt;br&gt;\nMixato da Olly e Paolo Siconolfi al Virtual Light Studio (Vedano al Lambro).&lt;br&gt;\nMasterizzato da Paolo Siconolfi al Virtual Light Studio (Vedano al Lambro).&lt;br&gt;\nProdotto da Olly.&lt;br&gt;\nProduttore esecutivo: Alfredo Kappa Cappello.&lt;br&gt;\nArt Work: Olly\nIllustrazioni: Gretaeta\nDisegni: Martino Tirelli"}
{"id": "396434", "revid": "118738854", "url": "https://it.wikipedia.org/wiki?curid=396434", "title": "Zeta (lettera greca)", "text": "Zeta (\u0396; \u03b6) \u00e8 la sesta lettera dell'alfabeto greco. \u00c8 una delle tre consonanti doppie insieme a \u039e e a \u03a8, grafemi composti da due consonanti.\nNel greco antico la pronuncia era (come \"sd\" in \"sdentato\"), ma nel corso dei secoli si \u00e8 prima mutata in /dz/ poi si \u00e8 indebolita fino a diventare una fricativa alveolare sonora .\nNel sistema numerico dei Greci di et\u00e0 ellenistica, \u00e8 il segno usato per il numero 7 (con apice in alto a destra), oppure 7000 con apice in basso a sinistra, e con la dieresi (nei papiri si pu\u00f2 trovare il numero anche con una lineetta orizzontale al di sopra della lettera).\nLa lettera deriva dalla fenicia \"zayin\" : il suo nome le deriva dall'analogia con le vicine eta e teta. Da essa deriva la Z dell'alfabeto latino, che, in italiano, ha sia la pronuncia sorda che sonora .\nGli usi.\nIn matematica.\nNumerose funzioni matematiche vengono chiamate funzioni zeta con l'aggiunta di una qualche specificazione: la pi\u00f9 famosa \u00e8 la Funzione zeta di Riemann.\nIn informatica.\nBeOS/Zeta \u00e8 un sistema operativo.\nIn immunologia.\nZeta \u00e8 una catena peptidica transmembrana implicata nella trasduzione del segnale di attivazione dei linfociti T\nIn biologia.\nZeta \u00e8 una catena peptidica che costituisce parte dell'emoglobina nelle prime settimane di vita dell'embrione.\nNella teoria dei controlli.\nNell'ambito dello studio delle funzioni di trasferimento, indica lo smorzamento dei poli complessi e coniugati."}
{"id": "396439", "revid": "2208340", "url": "https://it.wikipedia.org/wiki?curid=396439", "title": "Sasaki Kojir\u014d", "text": "Vissuto a cavallo dell'epoca Sengoku e l'inizio del periodo Edo, \u00e8 principalmente ricordato per le circostanze della sua morte, avvenuta nel 1612 nel corso di un duello con Miyamoto Musashi.\nBiografia.\nNato in un villaggio appartenente alla provincia Echizen, da ragazzo Kojir\u014d incontra Toda Seigen, istruttore di arti marziali del clan Asakura, che lo prende come suo allievo, riconoscendo le sue abilit\u00e0 come spadaccino. Durante l'addestramento si discosta dallo stile di Seigen, che predilige il kodachi, e sviluppa una tecnica che fa uso di \u014ddachi denominata \"Ganry\u016b\" (letteralmente \"Stile della Roccia\"). La sua lunga katana prende il nome di \"Monohoshi Zao\". Grazie ad essa sviluppa una tecnica, denominata \"Tsubame-Gaeshi\" (letteralmente \"Contrattacco della Rondine\"), ispirata al volo dell'uccello. Si distingue inoltre per indossare un haori di colore rosso.\nNel 1610 giunge a Kokura dove ottiene il permesso di Hosokawa Tadatoshi, futuro signore della citt\u00e0, di aprire un dojo. Divenuto popolare, la sua fama inizia ad attrarre l'interesse di numerosi studenti di arti marziali, incluso Miyamoto Musashi, uno spadaccino ventinovenne che nell'aprile del 1612 lo sfida formalmente a duello.\nIl duello tra Musashi e Kojir\u014d \u00e8 oggetto di numerose leggende. Nonostante le diverse descrizioni differiscano nel dettaglio, l'esito dei racconti si conclude con la vittoria di Musashi. Lo scontro fu fissato il 13 aprile 1612 su una piccola isola a pochi chilometri da Kokura, chiamata in modo differente dai nativi del luogo, e doveva tenersi tra le 7 e 9 ante meridiem. Prima di recarsi nel luogo del duello, Musashi costru\u00ec un bokken utilizzando un remo e si present\u00f2 con oltre tre ore di ritardo (tra le 9 e le 11) davanti al suo avversario. Vedendolo arrivare in ritardo, Kojir\u014d imprec\u00f2 furiosamente contro di lui ed estrasse la sua spada, lanciando rabbiosamente il fodero in acqua. Musashi uccise Kojir\u014d con un colpo ben assestato della sua spada di legno alla testa, prima che lo sfidante potesse usare la sua tecnica.\nVarie ipotesi sono state proposte per spiegare la vittoria di Miyamoto Musashi. Si sostiene che si sia presentato in ritardo di proposito al fine di fiaccare psicologicamente l'avversario, facendolo innervosire. Mentre il suo avversario attendeva sotto il sole il suo arrivo, arrabbiandosi e perdendo la concentrazione, Musashi si riposava in barca in attesa dell'incontro. Questa tattica era stata gi\u00e0 utilizzata in precedenza, come ad esempio durante la sua serie di duelli con i fratelli Yoshioka. Anche un abbigliamento poco curato e la sua spada di legno hanno contribuito ad aumentare il risentimento in Kojir\u014d.\nAlcune teorie sostengono che Musashi abbia protratto in avanti l'ora dell'incontro per sfruttare l'effetto della luce solare (per accecare l'avversario) o delle maree (per agevolare la sua eventuale fuga sfruttando la bassa marea). Sebbene Kojir\u014d viene spesso descritto come sordo da un orecchio, \u00e8 molto probabile che Musashi vinse sfruttando la maggior lunghezza del suo bokken rispetto alla spada del suo avversario.\nNonostante la sconfitta, l'isola dove si tenne il duello venne ribattezzata \"Ganry\u016b-jima\" in onore di Sasaki Kojir\u014d.\nNella cultura di massa.\nNumerosi lungometraggi hanno raccontato la storia del duello tra Sasaki Kojir\u014d e Miyamoto Musashi. In particolare il film del 1955 \"\" di Hiroshi Inagaki, seguito di \"Miyamoto Musashi\" (1954), basato sul romanzo \"Musashi\" di Eiji Yoshikawa e che ha ricevuto l'Oscar al miglior film straniero. Tra le opere pi\u00f9 antiche dedicate ai due personaggi si ricorda \"Miyamoto Musashi\" (1944) di Kenji Mizoguchi.\nKojir\u014d Sasaki \u00e8 uno dei personaggi giocanti del videogioco \"Samurai Warriors\". Un personaggio omonimo \u00e8 inoltre presente nel manga \"Vagabond\". Nella visual novel \"Fate/stay night\" il personaggio di Assassin \u00e8 basato su Kojir\u014d: possiede una nodachi e utilizza la medesima tecnica. Anche nella serie di videogiochi \"Samurai Shodown\" \u00e8 presente un personaggio ispirato a Kojir\u014d, chiamato Ukyo Tachibana. Nel manga di \"Record of Ragnarok\", Sasaki Kojir\u014d \u00e8 uno degli umani che combatte al torneo del Ragnarok.\nNel franchise \"Pok\u00e9mon\" Jessie e James del Team Rocket in lingua originale sono noti come Musashi e Kojir\u014d, dal nome dei due samurai. Nel videogioco \u00e8 inoltre presente la mossa . La celebre tecnica di Sasaki Kojir\u014d compare inoltre come attacco in alcuni titoli della serie \"Final Fantasy\"."}
{"id": "396446", "revid": "123595649", "url": "https://it.wikipedia.org/wiki?curid=396446", "title": "La figlia del gigante dei ghiacci", "text": "La figlia del gigante dei ghiacci (\"The Frost Giant's Daughter\", altrimenti conosciuto con il titolo \"Gods of the North\"), noto anche come La figlia del gigante del gelo [scritto anche Dei del nord], \u00e8 un racconto fantasy facente parte del ciclo di Conan il barbaro dello scrittore Robert Ervin Howard.\nTrama.\nDopo una furiosa lotta contro la popolazione Vanir, Conan riceve un forte colpo in testa da uno di questi barbari dalle rosse barbe che per\u00f2 non riesce a metterlo fuori gioco; nell'istante successivo Conan sgozza il Vanir, ma la stanchezza ed il colpo in testa sub\u00ecto lo fanno crollare privo di sensi nella neve.\nSi sveglia poco dopo e vede di fronte a s\u00e9 una ragazza stupenda, sorridente e ben tornita che gli fa cenno di seguirlo. Un istinto sessuale animalesco fa alzare Conan dal suo svenimento e gli fa ribollire il sangue, tanto da cominciare a seguire la ragazza che per\u00f2 riesce sempre a stare a qualche passo di distanza dal barbaro, per quanto questo acceleri il passo sempre pi\u00f9.\nConan non si spiega come faccia questa ragazza, seminuda, a resistere al freddo e soprattutto a correre pi\u00f9 veloce di lui, ma non fa a tempo a chiedersi queste cose che scopre che la ragazza lo ha allontanato di molto dal luogo in cui era svenuto per attirarlo in una trappola. Ad un certo punto infatti, la ragazza chiama a s\u00e9 i suoi \"fratelli\", dei giganti glaciali armati di enormi bastoni che attentano alla vita di Conan. In preda ad una furia mista fra istinto di sopravvivenza e rabbia per l'occasione persa (con la donna), Conan massacra i due giganti e sta per sopraffare anche lei, quando questa chiama in suo aiuto suo \"padre\" il dio Yimir. \nConan fa a tempo solo a strappare l'esile velo che la ragazza indossava quando viene accecato e sviene di nuovo.\nI suoi compagni della lotta contro i Vanir lo ritrovano svenuto, per\u00f2 nel punto originario, e cercano di convincere Conan che non ha visto nessuna ragazza, ma che era preda di deliri conseguenti allo svenimento. Uno dei pi\u00f9 anziani fra loro per\u00f2 \u00e8 convinto che Conan abbia visto Atali, la figlia del dio-gigante dei ghiacci Yimir che viene sul campo di battaglia per prendere l'anima dei moribondi. Tutti lo deridono, ma Conan, alzatosi, si ritrova in mano proprio il velo strappato alla ragazza...\nCommento.\nIn questo racconto Howard parla di \"brama\" sessuale, un argomento che poco piaceva all'America puritana degli anni 30. Come al solito l'azione e lo stile narrativo serrato non mancano e, seppure tra i pi\u00f9 brevi, questo racconto fa capire molto bene la strada intrapresa dallo scrittore per il personaggio di Conan.\nStoria editoriale.\nHoward propose il racconto con il titolo \"The Frost Giant\u2019s Daughter\" insieme a \"La fenice sulla lama\" (\"The Phoenix on the Sword\") a Farnsworth Wright curatore di \"Weird Tales\", che per\u00f2 lo rifiut\u00f2 (mentre accett\u00f2 dopo alcune modifiche \"La fenice sulla lama\"). Howard comunque riteneva meritevole il racconto e lo pubblic\u00f2 su una fanzine con il titolo cambiato in \"The Frost-King\u2019s Daughter\" e il nome del protagonista cambiato in \"Amra\".\nUna prima versione della storia venne pubblicata nella raccolta \"The Coming of Conan\" (Gnome Press, 1953) e quindi in \"Conan of Cimmeria\" (Lancer Books, 1969). L'ultima revisione scritta da Howard fu pubblicata nel 1976 da Donald M. Grant in un'edizione della \"Rogues in the House\" (\"Gli intrusi a palazzo\"). Quest'ultima versione \u00e8 quella compresa nella raccolta \"The Conan Chronicles Volume 1: The People of the Black Circle\" (Gollancz, 2000) e in \"The Coming of Conan the Cimmerian\" (Del Rey, 2004)."}
{"id": "396450", "revid": "1534511", "url": "https://it.wikipedia.org/wiki?curid=396450", "title": "Eta (lettera)", "text": "Eta (\u0397; \u03b7) \u00e8 la settima lettera dell'alfabeto greco. \u00c8 una delle sette vocali: contrariamente alla lettera \u03b5, la sua quantit\u00e0 \u00e8 sempre lunga. Nel sistema numerico del greco antico aveva valore 8.\nQuesta lettera deriva probabilmente dalla lettera fenicia (\"heth\"), ed \u00e8 a sua volta all'origine della latina H e della cirillica \u0418.\nLa pronuncia di questa lettera, detta \u1f26\u03c4\u03b1, nell'antica Grecia era una \"e\" aperta lunga /\u025b\u02d0/. In origine, come ad esempio nell'alfabeto originario del dialetto attico (che poi adott\u00f2 l'alfabeto ionico, il tipo oggi comune), trascriveva una fricativa laringale sorda /h/ ed \u00e8 appunto con questa funzione (tramite le colonie greche della Magna Grecia) che \u00e8 passata all'alfabeto latino come H; da questo uso, il segno si \u00e8 evoluto negli spiriti aspro e dolce. Durante i primi secoli d.C. si generalizz\u00f2 la pronuncia che ritroviamo nel greco moderno.\nProprio questa lettera d\u00e0 il nome a due correnti di pronuncia del greco antico, quella \"itacistica\" e quella \"etacistica\". La prima fu difesa da Johannes Reuchlin, e corrispondeva all'uso dei greci nel Rinascimento (che era gi\u00e0 quello moderno), l'altra fu il frutto delle ricerche di Erasmo da Rotterdam, che ricostru\u00ec, anche se non del tutto correttamente, la pronuncia del greco dell'epoca classica."}
{"id": "396461", "revid": "316629", "url": "https://it.wikipedia.org/wiki?curid=396461", "title": "Didone ed Enea", "text": "Dido and \u00c6neas \u00e8 un'opera in tre atti di Henry Purcell, su libretto di Nahum Tate. Rappresentata per la prima volta a Chelsea (Londra) probabilmente l'11 aprile del 1689 in un convitto per giovani gentildonne, per l'incoronazione di Guglielmo III d'Orange e Maria II Stuart, costituisce l'opera pi\u00f9 celebre di Purcell e un capolavoro assoluto del melodramma britannico.\nCaratteri.\nDivisa in tre brevi atti, l'opera tratta del soggiorno di Enea (protagonista dell\"'Eneide\" di Virgilio, in inglese \"Aeneas\") a Cartagine, ospite della regina Didone (in inglese \"Dido\"). Fra i due scoppier\u00e0 un amore maledetto che si concluder\u00e0, come vuole la tradizione, con la partenza dell'eroe, destinato a fondare Roma, e il suicidio di Didone.\nL'opera si apre con un ouverture alla francese, divisa in un primo movimento serio e maestoso, tendente ad evocare un'immagine di regalit\u00e0, e in una seconda parte pi\u00f9 vivace,in cui il crescendo sottolinea la violenza e la malvagit\u00e0 che troveremo nell'opera.\nSinossi.\nAtto I.\nDidone ha accolto nel suo palazzo a Cartagine Enea, fuggito con i suoi dalla distruzione di Troia. La sorella e confidente Belinda, accortasi che Didone \u00e8 turbata, le parla del radioso futuro che la attende, ma Didone le dice che \u00e8 in preda a un tormento che non pu\u00f2 confessare. Belinda, rendendosi conto dell'origine amorosa del tormento e fiduciosa in un'alleanza con i troiani, invita Didone al matrimonio con Enea. La regina rimane titubante, ma quando l'eroe viene ammesso a corte, accetta alla fine le sue profferte d'amore.\nAtto II.\nNella grotta di una maga, sono convocate le streghe sue compagne perch\u00e9 partecipino alla preparazione della rovina di Cartagine e di Didone. Il piano \u00e8 quello di inviare un folletto ad Enea, perch\u00e9, sotto le sembianze di Mercurio, lo solleciti a riprendere il mare ed a far vela per l'Italia, meta del suo destino, abbandonando cos\u00ec nella disperazione l'amante Didone. Per intanto le streghe scatenano una fragorosa tempesta affinch\u00e9 Didone ed Enea siano obbligati a cessare la caccia a cui si stanno dedicando, ed a rientrare precipitosamente a corte. Compiuto l'incantesimo scompaiono con fragore di tuono.\nDidone ed Enea, accompagnati dai loro seguiti, si sono fermati in uno splendido boschetto e sono intenti nelle attivit\u00e0 ricreative connesse con la caccia, quando la regina, udendo l'approssimarsi del temporale, invita la sorella a predisporre per il sollecito rientro di tutti al riparo della corte. Restato solo in scena, Enea viene avvicinato dal folletto inviato dalla maga, il quale, spacciandosi per Mercurio, riferisce all'eroe il comando di Giove di non prolungare oltre il suo soggiorno cartaginese e di riprendere al pi\u00f9 presto il mare per compiere il suo destino di fondatore di una nuova Troia su suolo latino. Enea, lamentando la sua triste sorte, deve acconsentire sottomettendosi al volere degli d\u00e8i.\nAtto III.\nAl porto, i marinai cantano lieti per l'imminente partenza. La maga e le streghe osservano la scena, esultando per la sventura che incombe su Cartagine, e decidono di perseguitare Enea quando sar\u00e0 in mare con una tempesta. Segue un ballo in tre parti con la partecipazione generale.\nA palazzo, Didone e Belinda sono angosciate per la scomparsa di Enea, e i pi\u00f9 foschi presentimenti della regina sono confermati quando l'eroe riappare informandola della sua prossima partenza per volere degli d\u00e8i. Didone l'accusa allora d'ipocrisia e rifiuta sdegnosamente, come un ripiego, la disponibilit\u00e0 che Enea le dichiara a rimanere comunque a Cartagine a dispetto di tutto: il solo aver pensato di abbandonarla lo rende indegno di lei.\nPartito l'eroe, Didone, non potendo pi\u00f9 vivere senza di lui, si abbandona alla morte tra le braccia della sorella profondendosi nello struggente lamento, \"When I am laid in earth\", che costituisce uno dei brani pi\u00f9 famosi di tutta la storia del melodramma. Sulla sua tomba compaiono allora gli amorini e il coro li prega di vegliare per sempre sull'anima della sfortunata regina."}
{"id": "396465", "revid": "486946", "url": "https://it.wikipedia.org/wiki?curid=396465", "title": "Basilica di Sant'Antonio a Padova", "text": ""}
{"id": "396481", "revid": "287204", "url": "https://it.wikipedia.org/wiki?curid=396481", "title": "Miro", "text": ""}
{"id": "396484", "revid": "767487", "url": "https://it.wikipedia.org/wiki?curid=396484", "title": "Colpo di coda", "text": "Colpo di coda \u00e8 il quarto album live della rockband italiana Litfiba, pubblicato nel 1994.\n\u00c8 l'album che segna il passaggio della rockband alla EMI italiana dopo diversi anni con la CGD/Warner.\nDescrizione.\nL'album si compone di due volumi, registrati live al concerto di Bologna durante il \"Terremoto tour\" il 5 settembre 1993. Il risultato \u00e8 potente, trascinante e incredibilmente rock. Nello stesso album vengono presentati 2 inediti (entrambi pubblicati come singoli): \"\"A denti stretti\" registrato in studio all'IRA sound lab di Firenze e \"Africa\"\" registrata live. La versione registrata in studio di quest'ultima traccia \u00e8 stata inclusa unicamente nel relativo omonimo singolo e, ad oggi, \u00e8 ancora inedita su album.\nNel 2011 i Litfiba hanno deciso di ristampare l'album all'interno del Box Set \"Litfiba Rare &amp; Live\".\nTracce.\nTutte le tracce sono registrate live, ad eccezione di \"A denti stretti\""}
{"id": "396485", "revid": "1305772", "url": "https://it.wikipedia.org/wiki?curid=396485", "title": "Iota", "text": "Iota (\u0399; \u03b9) \u00e8 la nona lettera dell'alfabeto greco e si pronuncia . \u00c8 una delle cinque vocali (ha, per\u00f2 2 versioni fonetiche), ed \u00e8 ancipite, cio\u00e8 la sua quantit\u00e0 pu\u00f2 essere sia lunga che breve. \u00c8 detta, come la \u03c5, vocale debole, e pu\u00f2 formare dittongo con le vocali forti (\u03b1, \u03b5, \u03b7, \u03bf, \u03c9); in caso di dittongo spurio (cio\u00e8 in unione con una vocale lunga), tuttavia, la \u03b9 viene sottoscritta e non si pronuncia (ad esempio: \u1fb4 oppure \u1ff7); ma se la lettera \u00e8 maiuscola la \u03b9 si ascrive pur non essendo pronunciata (ad esempio \u1fbc si legge ). In caso di dittongo proprio, invece, cio\u00e8 in unione con una vocale breve, la \u03b9 si ascrive e viene comunemente pronunciata.\nNel sistema numerico dei Greci di et\u00e0 ellenistica, la \u03b9 era la prima delle decine e cio\u00e8 aveva valore 10 (segnata con un apice in alto a destra).\nQuesta lettera deriva dalla lettera fenicia \"Jodh\" . Essa si evolve poi nell'alfabeto etrusco e in quello latino nelle lettere I e J.\nNel vangelo.\nCelebre \u00e8 una pericope del Vangelo di Matteo (5, 17-19): \u00abNon crediate che io sia venuto ad abolire la Legge o i Profeti; non sono venuto ad abolire, ma a dare pieno compimento. In verit\u00e0 io vi dico: finch\u00e9 non siano passati il cielo e la terra, non passer\u00e0 un solo \"iota\" o un solo trattino della Legge, senza che tutto sia avvenuto. Chi dunque trasgredir\u00e0 uno solo di questi minimi precetti e insegner\u00e0 agli altri a fare altrettanto, sar\u00e0 considerato minimo nel regno dei cieli. Chi invece li osserver\u00e0 e li insegner\u00e0, sar\u00e0 considerato grande nel regno dei cieli\u00bb.\nCon tale affermazione, Ges\u00f9 indica che neanche l'elemento pi\u00f9 piccolo dell'alfabeto sar\u00e0 modificato."}
{"id": "396489", "revid": "1906976", "url": "https://it.wikipedia.org/wiki?curid=396489", "title": "Kappa (lettera greca)", "text": "Il kappa o \"cappa\" (\u039a; \u03ba) \u00e8 la decima lettera dell'alfabeto greco. Si pronuncia . \u00c8 una consonante occlusiva di tipo gutturale, sempre velare (\"dura\"). Nel sistema numerico dei Greci di et\u00e0 ellenistica, ha valore 20.\nLa lettera deriva dalla lettera fenicia \"kaph\" : da essa si evolvono nell'alfabeto latino la K e in quello cirillico la Ka."}
{"id": "396490", "revid": "125134482", "url": "https://it.wikipedia.org/wiki?curid=396490", "title": "Aesculus hippocastanum", "text": "L'ippocastano o castagno d'India (Aesculus hippocastanum ) \u00e8 un albero appartenente alla famiglia Sapindaceae, diffuso in Europa.\n\u00c8 molto usato come ornamentale nei viali o come pianta isolata. Crea una zona d'ombra molto grande e fitta.\nEtimologia.\nIl nome della specie deriva dal greco \u1f35\u03c0\u03c0\u03bf\u03c2 (antico) \"hippos\", cavallo, e \"castanon\", castagno, per l'uso dei frutti di questo albero come alimento stimolante per i cavalli.\nMorfologia.\nPortamento.\nL'Ippocastano pu\u00f2 arrivare a 25-30 metri di altezza; presenta un portamento arboreo elegante ed imponente. La chioma \u00e8 espansa, raggiunge anche gli 8-10 metri di diametro restando molto compatta. L'aspetto \u00e8 tondeggiante o piramidale, a causa dei rami inferiori che hanno andamento orizzontale.\nCorteccia.\nI rami sono lenticellati, presentano grandi gemme opposte, rossastre, ed una terminale di notevoli\ndimensioni, ricoperte da una sostanza collosa. La corteccia \u00e8 bruna e liscia e si desquama con l'et\u00e0.\nFoglie.\nLe foglie dell'ippocastano sono decidue, palmato-settate, con inserzione opposta, mediante un picciolo di 10\u201315\u00a0cm, su rametti bruni o verdastri e leggermente pubescenti. Ciascuna foglia, che pu\u00f2 arrivare a oltre 20\u00a0cm di lunghezza, \u00e8 costituita da 5-7 lamine obovate con apice acuminato e base stretta. Il margine \u00e8 doppiamente seghettato, la nervatura risulta ben marcata. Il picciolo non ha stipole, ma una base allargata ed una fenditura che lo solca. Le foglie sono di color verde brillante nella pagina superiore e verde chiaro, con una leggera tomentosit\u00e0 sulle nervature, in quella inferiore.\nFiori.\nLa pianta ha fiori ermafroditi a simmetria bilaterale, costituiti da un piccolo calice a 5 lobi ed una corolla con 5 petali bianchi, spesso macchiati di rosa o giallo al centro. I fiori sono riuniti in infiorescenze a pannocchia di grandi dimensioni (fino a 20\u00a0cm di grandezza e 50 fiori). La fioritura avviene nei mesi di aprile - maggio.\nFrutti.\nI frutti sono grosse capsule rotonde e verdastre, munite di corti aculei, che si aprono in tre valve e contengono un grosso seme o anche pi\u00f9 semi di colore bruno lucido che prendono il nome di castagna matta. Hanno un sapore amaro e sviluppano un odore molto sgradevole durante la cottura; sono leggermente tossici quindi non commestibili.\nHabitat.\nLongevo e rustico, tollera le basse temperature e non ha particolari esigenze in fatto di suolo, anche se cresce meglio nei terreni fertili. \u00c8 poco resistente alla salinit\u00e0 del terreno e agli agenti inquinanti atmosferici, ai quali reagisce con arrossamento dei margini fogliari e disseccamento precoce della lamina.\nDistribuzione.\nOriginario dell'Europa orientale (penisola balcanica, Caucaso); \u00e8 stato introdotto a Vienna nel 1591 da Charles de l'\u00c9cluse e a Parigi, da Bachelier, nel 1615.\nFu importato in Italia dal Mattioli da Costantinopoli dove il frutto era usato nella medicina veterinaria somministrato ai cavalli; fu sempre il Mattioli a descrivere le propriet\u00e0 dei frutti nei suoi \"Commentarii\".\nIn Italia \u00e8 coltivato in tutte le regioni, soprattutto in quelle centro-settentrionali, dalla pianura fino a 1200 metri di altitudine; in molte regioni \u00e8 presente come alloctono casuale.\nDifferenze con altre piante.\nSi distingue da altre piante ornamentali a foglie palmate per il fatto che ciascuna foglia \u00e8 composta non da un'unica lamina divisa pi\u00f9 o meno profondamente ma da 5-7 foglie pi\u00f9 piccole, completamente formate.\nDal vero castagno si distingue per la forma delle foglie: il castagno le ha semplici, inserite alternate sul ramo, l'ippocastano le ha composte.\nI semi dell'ippocastano, simili alle castagne, si distinguono per la forma diversa, pi\u00f9 sferica. Sono diversi anche i frutti, i ricci del castagno sono ricoperti da aculei sottili molto fitti, i frutti dell'ippocastano presentano aculei radi e tozzi. Il seme dell'ippocastano ha una germinabilit\u00e0 limitata nel tempo che non gli permette di riprodursi bene in maniera naturale; tuttavia, se i semi vengono ricoperti con terra e le condizioni ambientali (caldo-umido) sono favorevoli, tale tempo di germinabilit\u00e0 si protrae pi\u00f9 a lungo e cos\u00ec ne aumenta le possibilit\u00e0 di diffusione.\nAltre specie e variet\u00e0 del genere \"Aesculus\"\nUtilizzo.\nPropriet\u00e0 officinali.\nI semi dell'ipposcastano ad alte dosi possono risultare tossici, causando disturbi gastrointestinali e prurito. Il principio attivo caratterizzante (utilizzato per preparazioni officinali) \u00e8 collettivamente conosciuto come escina, nome che rappresenta una miscela di glicosidi triterpenici acilati (saponine) i cui agliconi sono principalmente la protoescigenina e il barringtogenolo C. La differenza tra questi agliconi \u00e8 dovuta alla presenza di un ossidrile nella posizione C-24 della molecola della protoescigenina. Tutte le saponine dell'ippocastano sono legate nella posizione C-3 all'acido glucuronico mentre altri due zuccheri, che possono essere il glucosio, il galattosio o lo xilosio, sono legati alle posizioni C-2 e C-4. L'escina riduce la permeabilit\u00e0 dei capillari aumentandone la resistenza e l'elasticit\u00e0. Parte di questa azione \u00e8 stata anche attribuita alla presenza nell'estratto di flavonoidi come la quercetina e la rutina (o fattore vitaminico P), che sono notoriamente trofici per l'endotelio capillare. Si trovano oggi in commercio preparati standardizzati in modo tale che la quantit\u00e0 giornaliera di escina sia di 100\u2013150\u00a0mg.\nIn generale l'ippocastano ha un effetto antinfiammatorio, migliora il drenaggio linfatico ed aumenta la pressione venosa. Per tale motivo, trova applicazione nel trattamento dell'insufficienza venosa cronica, determinando un miglioramento dei segni e sintomi presenti agli arti inferiori: edema, dolore, prurito, varici, ulcere, senso di tensione e/o affaticamento. Estratti di ippocastano entrano anche nella composizione di preparati per uso esterno contro varici ed emorroidi.\nL'escina si lega alle proteine plasmatiche per cui si sospetta che possa alterare il trasporto di alcuni farmaci. Si ipotizza inoltre che alte dosi di escina possano danneggiare i glomeruli ed i tubuli renali per cui se ne sconsiglia l'uso in caso di insufficienza renale. La presenza di cumarine antitrombotiche fa s\u00ec che l'associazione di ippocastano con farmaci anticoagulanti venga sconsigliata per la sua potenziale pericolosit\u00e0, anche se al momento non sono stati descritti casi in merito.\nApicoltura.\n\u00c8 pianta mellifera, i fiori sono visitati dalle api, che ne raccolgono il polline rosso cremisi ed il nettare, da cui producono un miele chiaro.\nAltri usi.\nNel passato i frutti venivano utilizzati nella medicina veterinaria (da cui deriva il nome, letteralmente \"castagno per cavalli\"). I semi venivano utilizzati per produrre farina e, dopo averli tostati, un surrogato del caff\u00e8. I frutti hanno un effetto moderatamente narcotico e i semi non trattati sono tossici.\nIl legno \u00e8 di cattiva qualit\u00e0. La corteccia era usata come febbrifugo. In alcune zone d'Italia \u00e8 ancora vivo l'uso di portare con s\u00e9 una \"castagna d'india\" come talismano contro il contagio delle malattie da raffreddamento\n. L'ippocastano \u00e8 uno dei fiori di Bach, \"white chestnut\". In Gran Bretagna i semi, chiamati \"conker\", vengono usati per un popolare gioco da bambini.\nAvversit\u00e0.\nDal 1985 si \u00e8 diffusa in Europa una farfalla, la \"Cameraria ohridella\", che minaccia questa specie provocandone l'indebolimento e il disseccamento a seguito delle gallerie scavate dalle larve all'interno delle lamine fogliari.\nL'ippocastano \u00e8 colpito da Guignardia aesculi, agente di danno dell'antracnosi dell'ippocastano, malattia delle foglie che porta al precoce disseccamento delle foglie seguito da filloptosi.\nPropagazione e coltivazione.\nSi moltiplica per seme, che va piantato appena maturo perch\u00e9 perde rapidamente la germinabilit\u00e0. Per una miglior germinazione stratificare i semi a 4\u00a0\u00b0C per 4 mesi appena raccolti."}
{"id": "396491", "revid": "2126053", "url": "https://it.wikipedia.org/wiki?curid=396491", "title": "Lambda", "text": "Il lambda (\u039b, \u03bb) o labda, secondo il nome in greco antico, \u00e8 l'undicesima lettera dell'alfabeto greco, e si traslittera con la lettera \"l\" (elle) italiana. \u00c8, col rho, una consonante liquida. Nel sistema di numerazione dei greci d'et\u00e0 ellenistica, era il segno usato per il numero 30 (con un trattino in alto a destra; con un trattino in basso a sinistra, rappresentava invece il numero ).\nLa lettera lambda deriva dalla lettera fenicia lamedh , ruotata su s\u00e9 stessa (nelle iscrizioni antiche sono attestati vari gradi di rotazione). Dal lambda greco si evolvono poi la lettera latina L e la lettera cirillica \u041b.\nIl nome di questa lettera ha sub\u00ecto un'evoluzione interessante: la forma attestata in origine \u00e8 \u03bb\u03ac\u03b2\u03b4\u03b1 (\"l\u00e1bda\"), cui si aggiunse l'epentesi d'un mi, \u03bb\u03ac\u03bc\u03b2\u03b4\u03b1 (\"l\u00e1mbda\"), creando il nome oggi pi\u00f9 noto. In s\u00e9guito, quando il beta e il delta si spirantizzarono rispettivamente in /\u03b2/ e /\u00f0/, il beta cadde, lasciando il nome com'\u00e8 oggi in greco moderno: \u03bb\u03ac\u03bc\u03b4\u03b1 (\"l\u00e1mda\").\nGli usi.\nIn fisica.\nIl simbolo del lambda minuscolo, \u03bb, rappresenta:\nIl lambda maiuscolo, \u039b, indica:"}
{"id": "396494", "revid": "1718925", "url": "https://it.wikipedia.org/wiki?curid=396494", "title": "Modesto", "text": ""}
{"id": "396495", "revid": "287204", "url": "https://it.wikipedia.org/wiki?curid=396495", "title": "Vendoeuvres", "text": ""}
{"id": "396496", "revid": "119887490", "url": "https://it.wikipedia.org/wiki?curid=396496", "title": "Maurice Allais", "text": "Biografia.\nMaurice Allais nacque nel 1911 a Parigi dove i suoi genitori gestivano un negozio di formaggi. Suo padre mor\u00ec in prigionia in Germania nel 1915. Entra nell'\u00c9cole polytechnique nel 1931, poi nell'\u00c9cole des mines di Parigi nel 1934 cominciando, nel 1936, la sua carriera di ingegnere minerario. Nel 1939 entra nell'esercito, fino alla sconfitta francese del 1940. Torna quindi alla sua carriera amministrativa fino al 1948 e pubblica i suoi primi lavori. Diviene poi ricercatore e docente a tempo pieno presso il CNRS, l'Universit\u00e0 Parigi X, la Facult\u00e9 des sciences de Paris e l'\u00c9cole des mines, guadagnando durante la sua carriera quattordici premi scientifici, tra i quali la medaglia d'oro del Centro Nazionale della Ricerca Scientifica ed il Premio Nobel per l'economia. Va ufficialmente in pensione nel 1980, ma prosegue le sue attivit\u00e0 di ricerca e di insegnamento. Nel 2005 \u00e8 stato insignito dal presidente Jacques Chirac con la Gran croce della Legion d'onore per la sua carriera straordinaria.\nMaurice Allais ha pubblicato pi\u00f9 di 90 articoli ed opere tra cui \"La crisi mondiale oggi\" (1999) dove avanza delle proposte di riforma del sistema finanziario mondiale. Come economista ha dato contributi importanti negli ambiti della teoria delle decisioni e nella politica monetaria ma il suo nome \u00e8 associato, in modo particolare, al cosiddetto paradosso di Allais descritto nel 1953, un problema nell'ambito della teoria delle decisioni che contraddice la teoria dell'utilit\u00e0 attesa.\nCome fisico diede contributi controversi in relazione alle anomalie gravitazionali: l'effetto di Allais, descritto la prima volta nel 1954, \u00e8 il risultato di un esperimento con un pendolo paraconico durante due diverse eclissi.\nPi\u00f9 recentemente Allais analizz\u00f2 statisticamente migliaia di misure con interferometro effettuate da Dayton Miller notando delle relazioni tra il tempo siderale, l'equinozio e altri eventi astronomici, inserendosi nella disputa tra Miller e Robert S. Shankland riguardante anche la teoria della relativit\u00e0 ristretta.\nMor\u00ec il 10 ottobre 2010 all'et\u00e0 di 99 anni.\nIl viaggiatore di Calais.\nMaurice Allais pone la domanda: \"quanto costa un passeggero salito a Calais nel treno per Parigi?\" \nMaurice Allais mostra cos\u00ec che per approssimazioni successive si arriva a ci\u00f2 che deve essere il costo minimo del biglietto affinch\u00e9 la compagnia ferroviaria non si trovi mai in un vicolo cieco. Questo esempio, a lui associato con il nome di \"metafora del viaggiatore di Calais\", illustra che non si pu\u00f2 propriamente parlare del costo di un bene o di un servizio, ma che \u00e8 pi\u00f9 esatto parlare del costo di una decisione, indicando a che livello la si considera.\nL'impegno politico e civile.\n \nDurante la sua carriera accademica Maurice Allais si \u00e8 pi\u00f9 volte schierato. Nel 1947 partecipa assieme agli economisti neoclassici e austriaci Milton Friedman, Ludwig von Mises e Friedrich Hayek alla riunione della fondazione della Mont Pelerin Society, vicino a Vevey, in Svizzera. I membri della Mont Pelerin Society volevano contrastare l'ascesa del keynesismo e favorire un'economia di mercato a livello planetario. \nNel suo libello \"La crisi mondiale oggi\" (1999), dopo una prima parte in cui illustra le dinamiche della crisi del '29 paragonandole a quelle della crisi asiatica (e successivamente globale) del 1997, propone alcune riforme del sistema finanziario insistendo principalmente sui metodi distributivi dello stock di moneta, dalla sua emissione fino ai meccanismi del credito. Per quanto riguarda l'emissione, Allais sostiene che la creazione deve essere \"di competenza dello Stato e dello Stato soltanto\" mentre, in riferimento al sistema del credito, questo va tripartito in tre diverse tipologie di enti: banche di deposito, banche di prestito e banche d'affari ciascuna con precisi vincoli in merito alla creazione di moneta (Allais \u00e8 contrario allo strumento della riserva frazionaria che permette appunto la creazione \"ex nihilo\") e alla dinamica dei prestiti che non dovrebbero mai superare in termini temporali le scadenze dei fondi prestati dai risparmiatori all'istituto.\nMaurice Allais \u00e8 stato uno dei critici del TCE (Trattato costituzionale europeo, o Costituzione Europea) (Maurice Allais, \"Accecamenti\", Le Monde, 14 maggio 2005), e in generale delle modalit\u00e0 di costruzione dell'Unione europea, della quale si professa comunque convinto sostenitore.\nIn generale, \u00e8 anche un critico feroce dell'iperliberismo (laissez faire) sia in campo nazionale che internazionale, e delle modalit\u00e0 a questo ispirate con le quali \u00e8 stata compiuta la mondializzazione. Per questo pi\u00f9 di uno lo ha accusato di avere eseguito un voltafaccia rispetto al \"liberismo\" originario, accuse da lui respinte nettamente, sostenendo di \"non avere mai cambiato opinione\" in proposito.\nNell'articolo \"La Liberalizzazione del Commercio\" -apparso sul settimanale francese \"Marianne\" il 5 dicembre 2005- si pone infatti in una posizione di liberalismo sociale, simile quella espressa da Vilfredo Pareto nel 1906. Fulcro della riflessione in questo pezzo \u00e8 l'ampliamento del commercio su scala transnazionale e transcontinentale. Se la prima ipotesi non solleva troppe preoccupazioni all'autore, il discorso cambia quando le barriere cadono tra insiemi che l'autore definisce \"non omogenei\" sotto i punti di vista: economico, sociale, lavorativo. Evidenziando le criticit\u00e0 dell'integrazione tra contesti dissimili, criticit\u00e0 che trovano una loro prima disamina ne \"Il Capitalismo Storico\" di Immanuel Wallerstein, la logica che ne consegue \u00e8 quella di attuare forme di protezionismo all'interno di insiemi quanto pi\u00f9 ampi ed omogenei possibili, s\u00ec da evitare forme di \"dumping\" sociale. Un esempio di (parziale) successo empirico nell'applicazione del concetto espresso si riscontra nell'Unione Europea, costruita su accordi tra Nazioni e contesti che si trovavano -e si trovano tuttora- in condizioni quasi sovrapponibili per quanto riguarda le strutture produttive, la disciplina del lavoro, le forme di tutela sociale. Una tale impostazione \u00e8, inoltre, integrabile al tema dello sviluppo autocentrato di cui tratta un altro francese, il giornalista e scrittore Guillaume Faye, nel saggio \"Per l'Indipendenza Economica\".\nPremi.\nLa maggior parte dei premi, Allais l'ha ottenuta nel campo dell'Economia.\nAllais ha ricevuto premi anche per meriti nel campo delle scienze naturali:\nMaurice Allais ha fatto parte, come socio straniero, dell'Accademia Nazionale dei Lincei."}
{"id": "396585", "revid": "92723", "url": "https://it.wikipedia.org/wiki?curid=396585", "title": "Duomo di Padova", "text": "La Basilica Cattedrale di Santa Maria Assunta (conosciuta dai patavini semplicemente come il Duomo) \u00e8 il principale luogo di culto cattolico di Padova e sede vescovile della diocesi omonima almeno dal IV secolo.\nDedicata all'Assunzione di Maria ha la dignit\u00e0 di basilica minore ed \u00e8 inoltre sede parrocchiale. Al suo interno si venerano i corpi di san Daniele, san Leonino e di san Gregorio Barbarigo. L'edificio attuale risale al XVI secolo e alla sua costruzione intervenne Michelangelo Buonarroti. Si affaccia su piazza Duomo. Accanto si innalza il complesso del Vescovado.\nDipendono dalla cattedrale le rettorie di San Clemente e San Pietro.\nStoria.\nEt\u00e0 paleocristiana.\nLa prima cattedrale, edificata dopo il cosiddetto editto di Costantino sorgeva, secondo la tradizione, nell'area del sagrato attuale, nella zona segnata oggi da una colonna in pietra sormontata da una croce. Pare fosse originariamente dedicata a santa Giustina e in seguito ad una delle sue ricostruzioni o restauri (462 o 602) la sede episcopale di \"Patavium\" associ\u00f2 ad un primitivo titolo quello di Santa Maria, conforme al culto della Theotokos legittimato dal concilio di Efeso. Sempre antiche fonti, riconducono alla figura del vescovo Tricidio la ricostruzione di una delle primitive chiese, verso l'anno 620 che poi venne ricostruita tra l'899 e il 900 perch\u00e9 \"ab Ungharis inflammata\". Solo nel 1075 il vescovo Olderico consacr\u00f2 una definitiva cattedrale, costruita sulle rovine delle precedenti. Per quest'ultima fase edilizia, gli storici tra i secoli XVII e XIX ipotizzavano un edificio con facciata posta a levante, dotato di una confessione e di una sottoconfessione (cripta) nell'area absidale dove era posta la sepoltura del vescovo Tricidio la cui lapide, con rovine e nicchie fu portata alla luce durante lo scavo delle fondamenta dell'attuale facciata. All'epoca si trov\u00f2 somiglianza tra i rovine ritrovate e l'abside della chiesa di Santa Sofia. Nel 1874 nel tentativo di innalzare un monumento al canonico Francesco Petrarca, furono ritrovati alcuni grossi macigni, giacenti tuttora alla profondit\u00e0 di circa tre metri, al lato est del sagrato. Questa basilica (o una sua ristrutturazione) cadde nel famoso terremoto del 3 gennaio 1117.\nLa campagna di scavo e ricerca promossa dalla cattedra di Archeologia medievale dell'Universit\u00e0 degli Studi di Padova tra il 2011 e il 2012 ha smontato molte ipotesi formulate nel passato e aperto numerose problematiche riguardo allo sviluppo edificatorio dell'intera area del Palazzo Episcopale, della cattedrale e del battistero. Nell'angolo nord-est del sagrato, dove nell'Ottocento si concentrarono ritrovamenti di notevole entit\u00e0, \u00e8 stata individuata la base di una grandiosa torre a pianta quadrata (dieci metri per lato) in stile romanico-adriatico databile tra il X ed XII secolo, forse un campanile della primitiva cattedrale atterrato in epoca imprecisata (XIV secolo?). Gli scavi effettuati alle basi degli edifici databili tra il IX e il XI secolo che si accostano a nord del battistero hanno rivelato una serie di ambienti pavimentati a mosaico databili tra il IV e il V secolo di indubbia destinazione liturgica, ricollegabili ai simili ambienti con stesso motivo pavimentale ritrovati ad Aquileia e Grado, ambienti che furono poi distrutti da un incendio. Tra i ritrovamenti, una scarsella in pietra per reliquie, un lacerto d'altare databile al V o VI secolo, frammenti di arredo liturgico di varie epoche usato come materiale di spiano, sepolcri (56 individui riconosciuti) e tracce di occupazione domestica in et\u00e0 longobarda. Gli scavi, interrotti per mancanza di fondi, attendono ora un seguito.\nLa cattedrale di Macillo.\nA seguito del sisma del 1117, una nuova cattedrale sorse sul progetto dell'architetto Macillo, non \u00e8 chiaro se sui resti della cattedrale oldericiana o in una nuova posizione per favorire l'apertura di una piazza e ampio sagrato. Fu consacrata il 24 aprile 1180.\nLa nuova chiesa si ergeva nell'area dell'attuale cattedrale, con identico orientamento (facciata a levante e presbiterio a ponente) divisa in tre navate di non grandi dimensioni e transetto. La navata laterale a sud si affacciava su una strada che costeggiava il Palazzo Episcopale e il campanile, la navata laterale a nord era contigua al chiostro dei Canonici e il battistero. Internamente le navate erano divise da colonne e pilastri che si alternavano, secondo modulo di tradizione ottoniana.\nNel 1227 si ricostru\u00ec il campanile e tra il 1399 e il 1400 il vescovo Stefano da Carrara promosse alcuni lavori di restauro e abbellimento e la costruzione di volte a crociera.\nLa nuova cattedrale.\nIl vescovo Pietro Barozzi volle ammodernare la chiesa con la costruzione di un nuovo grande presbiterio \"secondo modo et struttura romanae ecclesiae S. Petri\", il progetto di Bernardo Rossellino per il coro della basilica vaticana.\nLa prima pietra dell'avvio ai lavori fu benedetta e posta nelle fondamenta il 6 maggio 1522 dal cardinale Francesco Pisani che con i Canonici e i Prebendati finanziava la ricostruzione. Prendeva avvio un cantiere monumentale che sarebbe perdurato per due secoli. Il 2 gennaio 1551 il capitolo dei Canonici approvava il modello per il presbiterio dell\"'ingegnosissimo e illustrissimo\" Michelangelo Buonarroti a sostituzione di un progetto di Jacopo Sansovino. Il progetto michelangiolesco fu portato a compimento dal proto Andrea da Valle e da Agostino Righetto, nei decenni successivi con non poche variazioni all'idea originale. Il presbiterio veniva inaugurato dal vescovo Federico Cornaro il 14 aprile 1582. Corner aveva intatto fatto abbattere il vecchio campanile medievale che si innalzava sulla sinistra, rispetto alla facciata e fece concludere l'attuale, gi\u00e0 principiato dal cardinale Pisani. La facciata vecchia fu prolungata e adornata con un portale che precedentemente \"era alla parte destra della facciata orientale\". \nVerso il 1635 si prosegu\u00ec con la costruzione del braccio destro del transetto e nel 1693 con quello sinistro, mentre i resti della vecchia cattedrale venivano via via demoliti e occupati dalle nuove navate progettate da Gerolamo Frigimelica e da Giambattista Novello.\nIl 25 agosto 1754 il cardinale Carlo Rezzonico consacr\u00f2 solennemente la nuova cattedrale che ricevette poi il titolo di basilica minore.\nNel 1756 si inizi\u00f2 a costruire la cupola maggiore su progetto di Giovanni Gloria e di Giorgio Massari.\nIl 13 maggio 1797 le truppe francesi irruppero nel duomo e lo \"spogliarono\" accuratamente \"di tutta l'argenteria, splendido dono in gran parte di Clemente XIII\" e di \"altri effetti preziosi\".\nNel 1822 la copertura della cupola maggiore bruci\u00f2 in seguito la caduta di un fulmine. Venne ricomposta poi sotto la guida dell'ingegner Giuseppe Bissacco.\nNel 1931, a cura del Canonico Giovanni Alessi e dell'architetto Vittorio Bettin si restaur\u00f2 il settecentesco pavimento della basilica alterando la precedente conformazione e asportando, nell'occasione, numerose lapidi sepolcrali.\nL'amplissimo capitolo della cattedrale.\nIl capitolo canonicale della cattedrale patavina vanta una storia millenaria e un tempo era annoverato tra i pi\u00f9 ricchi e nobili d'Italia, tanto che i Canonici (sin dal IX secolo) erano definiti \"cardinali di Lombardia\" e il vescovo, parte integrante del capitolo, era definito \"piccolo papa\". Al capitolo, \"seminario dei vescovi\", si aggiungevano poi altre quattro dignit\u00e0 come dodici sottocanonici, sei custodi e sei mansionari. Per un lungo periodo fu autonomo. Tre pontefici uscirono dal capitolo canonicale della cattedrale: Eugenio IV, Paolo II e Alessandro VIII pi\u00f9 diciotto cardinali.\nLa prima dignit\u00e0 corrisponde nel ruolo di canonico arciprete della cattedrale che \u00e8 a \"capo\" del capitolo \"prima dignitas post pontificalem\"; questo, a contrario di altri capitoli che hanno conservato nell'arcidiacono il ruolo primaziale, si deve probabilmente alla figura di san Bellino: in seguito al suo ministero \"sembra stabilita la precedenza dell'Arciprete sopra l'Arcidiacono\".\nCon la bolla \"Decorem Domus Dei\" del papa Alessandro VI al capitolo fu aggiunta la carica del primicerio che seguiva in terza posizione le dignit\u00e0 dell'arciprete e dell'arcidiacono godendo di vari \"benefizj\" tra cui San Pietro in Volta; il primo fu Nicol\u00f2 Malipiero dal 1496.\nPapa Benedetto XIV, con mediazione del vescovo Carlo cardinal Rezzonico, concesse ai Canonici \"l'uso nel coro di Cappa magna, e di Rocchetto, in tempo d'inverno, e di Cotta sopra il Rocchetto nella state, come i Canonici delle Basiliche di Roma; di portare il cordone rosso nel Cappello; nel celebrar la Messa l'uso del Canone, e della Bugia; di godere de' privilegi de' Protonotari della S. Sede, e di mettere sulle loro armi il Cappello de' medesimi Protonotari\"; va aggiunta pure una speciale croce pettorale \"di smalto\" e \"con nastro porpureo pendente al collo\" donata da papa Clemente XIII ai canonici \"con l'obbligo di tramandarla ai Successori\"; questa \u00e8 decorata da una parte dell'Assunzione della Beata Vergine, dall'altro da san Gregorio Barbarigo.\nAi canonici e i canonici onorari, ancora oggi tutti protonotari apostolici soprannumerari \"durante munere\", si aggiungono gli arcipreti di Montagnana, Cittadella e Thiene (pure protonotari) e gli arcipreti col titolo di abate mitrato di Piove di Sacco ed Este.\nTra le figure di spicco e levatura culturale troviamo nel Dugento Pietro Colonna, poi elevato alla porpora da papa Nicol\u00f2 IV. Tra il Trecento e il Quattrocento furono canonici Francesco Petrarca e il compositore Johannes Ciconia. In seguito Pietro Bembo fu \"Canonico soprannumerario per privilegio Pontificio\" e ancora Paolo Gualdo assunse la prima carica di arciprete.\nOggigiorno l'istituzione soffre di un'oggettiva decadenza.\nDescrizione.\nEsterno.\nLa basilica di Santa Maria Assunta nella cattedrale si innalza tra l'imponente mole del palazzo episcopale e la compatta massa del battistero. La pianta \u00e8 a croce latina. Sulla terza campata si eleva un tiburio ottagonale e sulla crociera del transetto l'alta cupola del Gloria coperta a piombo. Ai lati del presbiterio si innalzano due sacrestie, quella dei Canonici e quella dei Prebendati. Tra quest'ultima sacrestia e il braccio del transetto destro si eleva il campanile. Le porte laterali aprono rispettivamente sul piccolo cortile della canonica e su via dietro duomo, verso l'ingresso carraio del palazzo episcopale.\nSul campanile \u00e8 incastonata una lapide mutila d'et\u00e0 romana che menziona la Gens Fabia di Veio, titolo che spett\u00f2 alla popolazione patavina dai tempi della fondazione del municipium nel 49 a.C..\nCampane.\nIl campanile della Cattedrale ospita un concerto di sette campane a sistema veronese (6 in scala di Do + ottavino), tutte fuse dalla Fonderia Pontificia Daciano Colbachini e Figli di Padova nel 1923. \nLa facciata incompiuta.\nLa facciata su cui si aprono i tre portali \u00e8 incompleta. Secondo i progetti di Gerolamo Frigimelica si sarebbe dovuto aprire un arioso atrio di accesso e al piano superiore, un solenne loggiato, sullo stile delle basiliche romane; in facciata un grande frontone classico sostenuto da sei poderose semicolonne di ordine corinzio. Secondo l'architetto a collegare l'atrio, la loggia e il palazzo episcopale, si sarebbe aperta una rampa coperta, sulla destra, rimasta incompiuta. Durante i bombardamenti della prima guerra mondiale un ordigno colp\u00ec la facciata che rovin\u00f2, nella parte superiore. In occasione dei restauri si apr\u00ec il piccolo rosone.\nInterno.\nSuddiviso in tre navate lo spazio \u00e8 misurato e armonioso. Suggestiva la prospettiva dal portale maggiore. Sulla navata centrale si aprono due grandi cupole, una ellittica, in corrispondenza delle cappelle di San Gregorio Barbarigo e San Lorenzo Giustiniani e la maggiore, circolare \u00e8 posta nella crociera. Lungo le navate laterali si aprono le cappelle. Sotto il presbiterio, la cripta e la cappella della Santa Croce.\nNavata destra e cappelle.\nLa prima cappella che si apre sulla navata destra, dall'ingresso, con altare donato nel 1760 dalla fraglia dei calzolai ospita una pala opera di Dionisio Gardini e raffigurante San Pio X (che in fu seminarista a Padova). Originariamente vi era posta una tavola di Giambattista Mingardi raffigurante il martirio dei santi Crispino e Crispiniano, protettori dei calzolai.\nNella seconda cappella, sull'altare, una pala raffigurante il martirio di san Lorenzo, opera di Alessandro Galvano. La cappella di San Lorenzo Giustiniani, con grande altare fu voluta dal Vescovo Nicol\u00f2 Antonio Giustiniani per onorare il suo santo antenato. La statua in marmo di Carrara \u00e8 di Felice Chiereghin (1788). La pala retrostante con la \"Vergine e santi\" \u00e8 attribuita ad Alessandro Varotari \"il Padovanino\". Il vescovo committente \u00e8 sepolto nella cappella. Alle pareti epigrafi e resti di monumenti sepolcrali vescovili appartenenti alla cattedrale macilliana. Dal 1809, dietro all'altare \u00e8 posto, celato da una lastra marmorea, il corpo di san Leonino vescovo di Padova, un tempo venerato nella chiesa di San Leonino in Pr\u00e0 della Valle.\nNell'altare seguente, una moderna raffigurazione del Sacro Cuore (di R. Mulata) a sostituzione di San Carlo Borromeo in preghiera, opera di Battista Bissoni, gi\u00e0 nella basilica antoniana.\nNell'atrio della porta alla canonica due monumenti di Girolamo Campagna, quello di sinistra a Sperone Speroni e quello di destra della figlia Giulia Speroni.\nCappella della Madonna dei Miracoli.\nSul grandioso altare, opera di Mattia Carneri che lo disegn\u00f2 nel 1647 \u00e8 esposto un dipinto bizantineggiante ritenuto per secoli opera di Giotto, ma in realt\u00e0 il dipinto \u00e8 ben pi\u00f9 antico anche se l'attuale \u00e8 frutto di un restauro o di una ridipintura seicentesca. La macchina lignea con volute e cherubini su cui \u00e8 esposto il dipinto, poggia su un pianerottolo rialzato su cui saliva il vescovo o i canonici durante le solennit\u00e0 mariane a venerare l'immagine. Ai lati due statue, opere di Bernardo Falconi, raffiguranti i santi Pietro e Paolo. Sui fianchi dell'altare i cancelli bronzei con i dottori della chiesa precedentemente posti a chiusura del presbiterio, splendida opera di Angelo Scarabello.\nIn alto, due teleri: una \"Adorazione dei Magi\" di Francesco Zanella e l\"'Incoronazione della Vergine\" di Gregorio Lazzarini.\nSul lato destro l'arca e gisant policromo del cardinale Francesco Zabarella, sormontata da monumentale arcosolio gotico su cui sono poste cinque statue (Vergine e Santi) attribuite a Rinaldino di Francia. Il monumento si trovava nella cattedrale maciliana, nella cappella di San Paolo e venne poi rimontato nell'attuale posizione nel 1641 \"levando via tutto l'oro che vie era per essere consumato\" per spese della famiglia del conte Giacomo Zabarella che commission\u00f2 a Luca Ferrari le decorazioni pittoriche a sostituzione degli affreschi quattrocenteschi presenti originariamente.\nDall'altra parte, monumenti funebri di canonici tra cui le iscrizioni del cardinale Bartolomeo Zabarella e di Achille Zabarella.\nSacrestia dei Prebendati.\nNell'atrio, sopra la porta della sacrestia una piccola Nativit\u00e0 seicentesca dalla ricca cornice intagliata, ai lati una tela di Andrea Vicentino e une tela di Francesco Minorello. All'interno tele seicentesche tra cui copia da Caravaggio. Spiccano due \"Santi Pietro e Paolo\" di Francesco Lopez. Al centro del soffitto, \"Assunzione\", su tela di Niccol\u00f2 Bambini e affreschi di Francesco Zanella.\nPresbiterio.\nSul lato della sacrestia dei Prebendati v'\u00e8 un monumento barocco del cardinale Pietro Valier, il busto \u00e8 una copia seicentesca di un lavoro di Gian Lorenzo Bernini, sull'altro, verso la sacrestia dei Canonici vi \u00e8 il monumento al vescovo Francesco Scipione Dondi dall'Orologio. Tra gli organi, l'altare maggiore di Daniele Danieletti consacrato il 2 dicembre 1770 dal vescovo Antonio Marino Priuli e sopra, il baldacchino di Cesare Bovo con il \"Padre Eterno\" di Francesco Zanella. Sopra, ai lati, si susseguono tele inserite negli spazi architettonici: \"Il riposo sulla via dell'Egitto\" di M. Laos, pittore francese del primo Settecento e \"Circonsisione\" di Antonio Fumiani. Segue poi una \"Nativit\u00e0\" di Antonio Balestra e i \"Santi patroni della citt\u00e0 di Padova\" di ignoto settecentesco. Sulla sinistra si innalza il monumento che i Canonici vollero per onorare papa Benedetto XIV che concesse loro la cappa magna e il cardinale Carlo Rezzonico mediatore, \u00e8 opera di Giovanni Maria Morlaiter. Il coro ligneo \u00e8 opera di Filippo Parodi. Al suolo una piccola lapide ricorda l'anno 1698 in cui si portarono a compimento i sedili e la pavimentazione, grazie al lascito del canonico Pietro Labia (\u20201692).\nIl nuovo presbiterio.\nOpera realizzata alla luce delle disposizioni della CEI (not. 31 maggio 1996) in occasione del terzo centenario della morte di san Gregorio Barbarigo. L'opera \u00e8 di Giuliano Vangi: sue sono le decorazioni, l'altare, l'ambone, la cattedra e il crocifisso. Tutto il nuovo spazio, che si innalza al di sotto della cupola del Gloria e sul transetto \u00e8 in marmo di Carrara. Non \u00e8 stato asportato nulla di antico, solo le balaustre sono state ridimensionare e ricollocate. Agli scalini di accesso sono raffigurati i quattro protettori della citt\u00e0 di Padova. L'opera \u00e8 stata accolta con pareri discordanti.\nSotto alla cupola maggiore e quindi al nuovo presbiterio, vi \u00e8 il grande sepolcreto dove riposano le spoglie dei vescovi di Padova. Fu in uso sino al XIX secolo.\nCripta.\nVi \u00e8 conservato il corpo di san Daniele Martire all'interno dell'urna romana sotto la mensa d'altare, da quando fu trasportato dalla basilica di Santa Giustina nel 1076. Accanto all'aula maggiore, sorge la cappella della Santa Croce (si trova al di sotto della Sacrestia dei Canonici) ricoperta di marmi e stucchi nel 1676 per volere dell'illustre canonico letterato Giambattista Vero. Sull'altare, dietro una cancellata veniva conservato il reliquiario della croce, alto 35\u00a0cm., capolavoro dell'oreficeria gotica, opera di Bartolomeo da Bologna \u00e8 ora esposto nel Palazzo Episcopale. Nella cappella sono sepolti i vescovi di Padova, a partire dal vescovo Francesco Scipione Dondi dall'Orologio. Alcuni sono stati trasportati nella cappella (Federico Manfredini, Giuseppe Callegari) dopo il 1945, quando la cappella funeraria neogotica dove erano inumati - presso il cimitero monumentale vicino al santuario dell'Arcella - fu colpita da un feroce bombardamento.\nSacrestia dei Canonici.\nNell'atrio alcuni dipinti: \"Annunciazione\" e\" Visitazione\" di Jean Raoux e un\"'Annunciazione\" di Francesco Zanella. All'interno, la Sacrestia conserva una pinacoteca, frutto dei lasciti dei canonici. Parte della pinacoteca \u00e8 ora esposta al Palazzo Episcopale. Opere di Bassano, Liberi, Forabosco e Brusasorci tra cui spicca una \"Madonna orante\" del Sassoferrato. Nella parte superiore concorrono i ritratti dei canonici illustri, tra cui il pregevole ritratto di Francesco Petrarca.\nCappella del S.S. Sacramento.\nL'altare \u00e8 armoniosa opera del Massari, vi sono inseriti i pannelli in bronzo di Jacopo Gabano tra cui spicca un'ultima cena. I due angeli oranti sono opera di Tommaso Bonazza (destra) e Jacopo Gabano (sinistra). In alto ricchissimo baldacchino in stile rocaille in legno dorato, con simboli eucaristici.\nAlle pareti tele settecentesche di ignoto con Caduta della manna, e consegna della tavole della legge. A destra monumento funebre del cardinale Pileo da Prata opera di Pierpaolo dalle Masegne con arca e gisant e baldacchino, opera del gusto iperrealista gotico di inizio Quattrocento. A sinistra, l'elegante sepolcro del vescovo Pietro Barozzi attribuito ad Alessandro Vittoria e gi\u00e0 attribuito a Tullio Lombardo.\nNavata sinistra.\nDi fronte alla porta verso il palazzo episcopale, il grande pulpito ligneo, commissionato dal canonico Selvatico e magnifica opera di Filippo Parodi, che ha scolpito di sua mano le figure che lo adornano. Nell'atrio della porta, \"Monumento al canonico Francesco Petrarca\" di Rinaldo Rinaldi (1793-1873) e lapide a memoria della visita di papa Pio VI avvenuta nel 1782.\nLa cappella di San Giuseppe con grande altare, opera di Tommaso Bonazza e pala con \"Vergine in trono con san Cesareo e Giuseppe\" di Giovanni Antonio Pellegrini. Accanto all'altare lapide di dedicazione della cappella ai Santi Benedetto e Cesario da parte del vescovo Ildebrandino Conti che qui vi \u00e8 sepolto. La lastra tombale gotica \u00e8 stata recentemente dispersa. Alle pareti, tele di Dario Varotari.\nDopo la cappella di San Gregorio segue la cappella di San Gerolamo con splendida pala di Pietro Damini, \"San Gerolamo che si percuote con un sasso\". Vi \u00e8 raffigurato il committente, Girolamo Selvatico. Nella cappella della Madonna dei ciechi, innanzi la porta d'ingresso sinistra, dove si soffermavano i ciechi, sicuri di trovare l'uscita, sull'altare in marmo bianco \u00e8 collocata una pala di Antonio Buttafogo sulla quale \u00e8 inserita una tavola quattrocentesca, forse dello Squarcione, raffigurante la \"Vergine e il Bambin Ges\u00f9\".\nCappella di San Gregorio Barbarigo.\nRestaurata nel 1997 conserva dal tempo della beatificazione, il corpo di san Gregorio Barbarigo, vescovo di Padova. L'altare sotto cui \u00e8 esposto il santo corpo, \u00e8 di Giorgio Massari. \u00c8 arricchito dai busti bronzei dei quattro santi protettori di Padova opere dell'orafo Angelo Scarabello. La statua in marmo del Santo \u00e8 di Francesco Andreosi. Dietro l'altare \"Crocifissione con sante Maddalena e Caterina\", di Pietro Damini. La cappella \u00e8 decorata a fresco da Giovanbattista Mingardi. Sul pavimento innanzi all'altare \u00e8 sepolto il vescovo Sante Veronese.\nLa musica della cattedrale.\nLa cappella musicale.\nLa cattedrale vantava la cappella musicale pi\u00f9 antica del mondo, infaustamente abolita alla met\u00e0 del Novecento. Istituita alla fine del XIII secolo, era organo dipendente dal capitolo dei Canonici, che designava il maestro di cappella e i musicisti. Il periodo d'oro della cappella fu quello tra XIII e XV secolo quando era guidata da compositori come Marchetto da Padova e Johannes Ciconia di cui restano importantissime testimonianze nel ricchissimo fondo musicale dell'epoca conservato nella biblioteca capitolare. Qualcuno ha ipotizzato che nell'ambito della cappella musicale della cattedrale di Padova sia nato l'uso dei cori spezzati, quello stile policorale pensato e sviluppato dall'allora maestro di cappella Rufino Bartolucci a cui si rifece Adrian Willaert.\nDopo anni di oblio, grazie all'attivit\u00e0 del maestro Alessio Randon, la cattedrale gode oggi di un servizio musicale stabile nella \"Cappella Musicale della Cattedrale\", ufficializzata nel 2015 dal vescovo Antonio Mattiazzo. Organista titolare \u00e8 il maestro Alessandro Perin.\nOrgani a canne.\nStoria.\nL'antico organo.\nAlcuni documenti del XIV secolo ricordano che nella cattedrale era presente un \"magna organa\". Tra il 1457 e il 1459 il celebre organaro Bernardo d'Alemagna costru\u00ec, presso il coro, un nuovo organo che venne presto rifatto (1493) dal figlio Antonio Dilmani. Nel 1497 intervenne sullo strumento Leonardo di Salisburgo che lo ampli\u00f2 con \"novum alium registrum\". Nel 1648 il vecchio organo fu riportato nella nuova cattedrale - dopo un attento restauro affidato ad Ercole Valvassori e la costruzione di una nuova cassa ad opera di Bartolomeo Amighetti - e fu posto \"nel primo nichio del choro\" dalla parte della sagrestia dei canonici. Nel 1700 fu ampliata la cantoria, mentre nel 1707 lo strumento fu radicalmente restaurato da Michele Colberg. L'ultimo ampliamento, ad opera di don Giorgio Pinafo, fu autorizzato nel 1756.\nOrgani Callido.\nNel febbraio del 1790 il capitolo decise di eliminare il vecchio organo e di far costruire due nuovi strumenti battenti, ai lati dell'altare maggiore. I lavori furono affidati a Gaetano Callido, mentre le cantorie furono progettate dall'architetto padovano Daniele Danieletti che realizz\u00f2 due opere simmetriche sullo stile classico con decorazioni in stile rocaille. Alle casse si aggiunsero alcune statue allegoriche di Luigi Verona e a corona, monumentali stemmi episcopali del canonico Giovanni Battista Santonini, finanziatore dell'opera. Il 15 agosto 1791 furono inaugurati gli strumenti con la messa e i vespri cantati dalla cappella Antoniana. Callido install\u00f2 un organo a due manuali con pedaliera in \"cornu epistulae\" e un organo corale ad un solo manuale senza pedaliera in \"cornu evangelii\": gli strumenti furono subito giudicati inadeguati per la vastit\u00e0 dell'ambiente tanto che il Callido minacci\u00f2 di ritirarli e gi\u00e0 nel 1796 il Capitolo si affid\u00f2 a Francesco Dacci per sottoporli ad un intervento migliorativo. Nel 1846 Angelo Agostini restaur\u00f2 e ampli\u00f2 entrambi gli strumenti.\nOrgani Malvestio.\nDalla met\u00e0 del XIX secolo Domenico Malvestio sostitu\u00ec l'organo all'epistola con un nuovo organo meccanico a tre manuali con materiale del Callido e dell'Agostini su progetto di Oreste Ravanello. L'organo fu inaugurato l'11 giugno 1907, ma cadde presto in disuso, tanto che Malvestio posizion\u00f2 un nuovo organo ai lati del coro. Nel 1922 per volere del vescovo Luigi Pellizzo fu liberata la cassa al Vangelo del piccolo strumento Callido/Malvestio che fu ceduto alla parrocchia di Faedis (Udine).\nOrgano Tamburini.\nNel 1958 l'organo Malvestio posto al coro venne acquistato dalla parrocchia di San Luca di Tribano e sostituito con un nuovo strumento ad opera della ditta Tamburini (\"opus 400\"); fu elettrificato l'organo all'epistola e al vangelo, posta una nuova struttura. Le 5380 canne erano gestite da un'unica console a quattro manuali al presbiterio. Lo strumento a trasmissione elettrica era composto da 91 registri (63 reali). Quest'organo \u00e8 rimasto in funzione sino al 1999.\nOrgano maggiore.\nSu progetto di Francesco Finotti, a partire dalle ultime modifiche apportate da Tamburini, nel 2001 la ditta Zanin ha avviato un grande piano di riqualificazione del materiale esistente, la riorganizzazione delle canne all'interno delle casse storiche (con il recupero e la ricollocazione rigorosa dell'opera callidiana) e la dislocazione del materiale fonico estratto su due nuovi corpi posti a pavimento del presbiterio. Durante i lavori \u00e8 stato costruito e posizionato nel transetto un organo suppletivo ad un manuale e pedaliera, tuttora esistente. Il nuovo grande organo della cattedrale \u00e8 stato inaugurato e benedetto domenica 11 aprile 2010. La consolle monumentale, originale della ditta Tamburini, \u00e8 dotata di quattro tastiere di 58 note ciascuna e pedaliera dritta di 32 note, \u00e8 a trasmissione via radio e comanda 4968 canne: quelle relative ai manuali I, II e III e al pedale sono disposte nelle cantorie gemelle del presbiterio, mentre le canne del manuale IV si trovano all'interno delle nuove casse nel presbiterio.\nOrgano corale.\nNel transetto della cattedrale, si trova un secondo organo a canne semovibile. Questo \u00e8 stato costruito nel 1999 da Francesco Zanin per sostituire l'organo maggiore in fase di restauro e, dopo il completamento di quest'ultimo, \u00e8 rimasto con il preciso scopo dell'accompagnamento del coro. A trasmissione meccanica, ha un'unica tastiera di 54 note e una pedaliera retta di 30.\nBattistero del duomo.\nIl battistero di Padova, ubicato a destra della cattedrale, risale al XII secolo, sub\u00ec vari rimaneggiamenti nel secolo successivo, e venne consacrato dal Guido, patriarca di Grado (1281). \u00c8 anche il mausoleo dei Carraresi. Gli affreschi con cui \u00e8 decorato (1375-1376) sono considerati il capolavoro di Giusto de' Menabuoi.\nBiblioteca Capitolare.\nL'ingente patrimonio appartenente alla biblioteca Capitolare, un tempo conservato nei locali superiori alla sacrestia dei Canonici, \u00e8 ora conservato presso appositi spazi nell'Episcopio. \nSi rimanda alla relativa voce per la relativa trattazione.\nCuriosit\u00e0.\nAdiacente alla Sacrestia dei Canonici, \u00e8 tuttora visibile al numero 28 di via Dietro Duomo la casa canonicale di Francesco Petrarca, nominato canonico della basilica nel 1349 per intercessione dell'amico Jacopo II da Carrara. Il signore di Padova intese in tal modo trattenere in citt\u00e0 il poeta il quale, oltre alla confortevole casa, in virt\u00f9 del canonicato ottenne una rendita annua di 200 ducati d'oro."}
{"id": "396590", "revid": "51127", "url": "https://it.wikipedia.org/wiki?curid=396590", "title": "Cattedrale di Padova", "text": ""}
{"id": "396592", "revid": "486946", "url": "https://it.wikipedia.org/wiki?curid=396592", "title": "Kojiro Sasaki", "text": ""}
{"id": "396596", "revid": "10548", "url": "https://it.wikipedia.org/wiki?curid=396596", "title": "Chiese di Taranto", "text": ""}
{"id": "396598", "revid": "287204", "url": "https://it.wikipedia.org/wiki?curid=396598", "title": "Sasaki Kojiro", "text": ""}
{"id": "396601", "revid": "838137", "url": "https://it.wikipedia.org/wiki?curid=396601", "title": "Lega Alpina Lumbarda", "text": "La Lega Alpina Lumbarda \u00e8 stato un piccolo partito regionalista lombardo nato all'inizio degli anni novanta in polemica con la Lega Lombarda di Umberto Bossi, della quale rivendicava peraltro gli stessi principi e obiettivi. Fondatore-leader era Roberto Gremmo.\nStoria.\nNel 1991 lo studioso e attivista dell'autonomismo Roberto Gremmo, all'epoca consigliere regionale della Valle d'Aosta, annunci\u00f2 la formazione di un nuovo movimento politico denominato Lega Alpina, per non lasciare l'esclusivit\u00e0 dei temi autonomisti e regionalisti alla Lega Nord, da poco fondata da Umberto Bossi riunendo diversi movimenti delle regioni settentrionali.\nAlle elezioni politiche del 1992 si presentarono due liste riconducibili alla Lega Alpina: la Lega Alpina Piemont, in tutto il Piemonte sia alla Camera che al Senato, e la Lega Alpina Lumbarda, nelle circoscrizioni Milano-Pavia e Bergamo-Brescia della Camera e in tutta la Lombardia al Senato. Qui ottenne oltre voti, pari al 2,12% su scala regionale, eleggendo senatore Elidio De Paoli.\nNel settembre del 1992 la Lega Alpina Lumbarda, alle elezioni per il consiglio provinciale di Mantova, ebbe il 6,7% e 2 consiglieri (Attilio De Carr\u00e9 e Gabriele Gremmo, figlio di Roberto). La cosa fece molto scalpore perch\u00e9, in una provincia di pianura dove fino a pochi mesi prima il partito non era organizzato, ottenne tanti eletti quanti il PSI, tradizionalmente forte nel Mantovano. La lista elesse consiglieri anche ai comuni di Monza e di Varese (di nuovo Gabriele Gremmo e Attilio de Carr\u00e9) nel dicembre dello stesso anno.\nIl 1993 fu meno positivo per la Lega Alpina Lumbarda: alle elezioni provinciali anticipate di Mantova scese al 4,8% e vide ridursi i suoi consiglieri da due a uno e Roberto Gremmo non conferm\u00f2 il suo seggio al Consiglio della Valle. La Lega Alpina non riusc\u00ec inoltre ad entrare nel Consiglio Comunale di Milano, dove candidava a sindaco Pier Gianni Prosperini .\nAlle elezioni politiche del 1994 il movimento si present\u00f2 nelle tre circoscrizioni lombarde della quota proporzionale della Camera e nei collegi senatoriali della Lombardia: lo sbarramento del 4% su base nazionale alla Camera non le permise di avere dei deputati, ma riusc\u00ec a rieleggere De Paoli grazie al recupero proporzionale del Senato, in cui aveva ottenuto voti (il 4,3% in Lombardia) .\nAlle elezioni europee del 1994 la lista fu presente in tutt'Italia col nome \"Lega Alpina Lumbarda\", grazie all'esenzione dalla raccolta delle firme per i partiti presenti nel parlamento italiano con almeno un eletto. Raccolse circa voti, pari allo 0,3% a livello nazionale, insufficiente per ottenere seggi.\nIn un clima di grande confusione e pochissimi programmi elettorali innovativi per le elezioni politiche del 1996 De Paoli, approfittando del fatto che nel frattempo Roberto Gremmo si era volontariamente ritirato dalla scena politica, un\u00ec le proprie forze con quelle di Autonomia Alleanza Lombarda - Lega di Angela Bossi, guidata dalla sorella di Umberto Bossi e dal marito Pierangelo Brivio, nella Lega per l'Autonomia Alleanza Lombarda. La lista non riusc\u00ec ad eleggere alcun senatore. Successivamente avvenne una rottura tra le due componenti che avevano dato origine alla lista: De Paoli continu\u00f2 ad utilizzare per proprio conto il nome \"Lega per l'Autonomia Alleanza Lombarda\" aggiungendovi la dicitura \"Lega Pensionati\", malgrado i tentativi degli ex sodali di impedirglielo.\nIl nome e il simbolo della Lega Alpina Lumbarda sono stati riutilizzati in occasione delle elezioni amministrative del 2009 in seguito al respingimento da parte della commissione elettorale del simbolo della Lega per l'Autonomia - Alleanza Lombarda - Lega Pensionati nelle province di Brescia e Cremona. Elidio De Paoli ha quindi utilizzato il logo e il nome del vecchio movimento fondato da Gremmo."}
{"id": "396605", "revid": "486946", "url": "https://it.wikipedia.org/wiki?curid=396605", "title": "Ganryu", "text": ""}
{"id": "396607", "revid": "1924342", "url": "https://it.wikipedia.org/wiki?curid=396607", "title": "The Diary of Alicia Keys", "text": "The Diary of Alicia Keys \u00e8 il secondo album dell'artista americana Alicia Keys, pubblicato nel 2003. L'album \u00e8 riuscito a vendere 618.000 copie nella prima settimana sul mercato ed ha poi proseguito, fino a collezionare numerosi dischi di platino in tutto il mondo. Ha venduto in totale circa 8 milioni di copie. In Italia ha conquistato il disco d'oro.\nAi Grammy Awards del 2005, viene premiato come \"Miglior Album R&amp;B\". Sempre in quell'occasione, Alicia ottiene altri tre premi, quasi replicando il record di due anni prima, quando ne aveva ottenuti cinque in una sola serata.\nSingoli.\nI singoli estratti dall'album sono quattro: \"You Don't Know My Name\", \"If I Ain't Got You\", \"Karma\" e \"Diary\". \"Diary\" \u00e8 stato pubblicato solo negli Stati Uniti. \"You Don't Know My Name\" \u00e8 la \"miglior canzone R&amp;B\" e \"If I Ain't Got You\" la \"miglior performance vocale femminile R&amp;B\" ai Grammy Awards del 2005. Tre dei quattro singoli estratti hanno conquistato la top 10 della Billboard Hot 100, mentre l'ultimo, Karma, ha raggiunto la top 20."}
{"id": "396615", "revid": "110157", "url": "https://it.wikipedia.org/wiki?curid=396615", "title": "Piccole guerre", "text": "Little Wars (\"Little Wars: A Game for Boys from Twelve Years to One Hundred and Fifty and for that More Intelligent Sort of Girl Who Likes Games and Books\") \u00e8 un manuale di gioco scritto da H.G. Wells; \u00e8 considerato il primo regolamento di wargame tridimensionale moderno. Si tratta di un gioco da tavolo (anche se sarebbe pi\u00f9 appropriato definirlo \"da pavimento\") che ricrea una battaglia con l'uso di soldatini, cannoni a molla giocattolo e miniature di edifici, alberi e altri elementi del paesaggio. Wells era un vero maniaco di questo gioco, nel quale sovente coinvolgeva i suoi ospiti: ne descrisse le regole in due volumi: \"Floor Games\" (1911) e \"Little Wars\" (1913).\nNel libro sono citate le sole iniziali dell'amico e compagno di giochi che ha aiutato l'autore a sviluppare il sistema di gioco: J.K.J. \u00c8 facile intuire che si tratta di Jerome Klapka Jerome, lo scrittore e umorista inglese divenuto famoso soprattutto grazie ai romanzi Tre uomini in barca (per tacere del cane) e Tre uomini a zonzo.\nRegole.\nIl gioco \u00e8 estremamente semplice, ma richiede, se si seguono alla lettera le istruzioni di Wells, una lunga preparazione.\nLo scrittore costruiva un campo di battaglia all'interno di un quadrato col lato di 5 metri. All'interno, piazzava un'intera cittadina, costruita coi materiali pi\u00f9 svariati, dalla cartapesta al cartone da imballaggio. Wells aveva una cura maniacale per i particolari e le sue chiese, i suoi castelli e le sue case avevano grondaie, finestre e travi accuratamente disegnate.&lt;br&gt;\nUna volta terminato il campo di battaglia (il che poteva richiedere anche settimane), Wells disponeva ai due lati due eserciti formati ciascuno da 200 soldatini di piombo e 6 piccoli cannoni di ottone. Questi cannoni in miniatura potevano sparare un cilindro di legno di circa 2 centimetri fino a 8 metri di distanza.\nI due giocatori, a turno, usavano i cannoni per abbattere i soldatini nemici, oppure facevano avanzare il proprio esercito per raggiungere i cannoni dell'avversario e metterli fuori uso. Gli edifici potevano essere usati come riparo e conquistati, oltre che, naturalmente, abbattuti. Chi perdeva il proprio esercito o tutti i cannoni, perdeva la partita.\nEdizioni.\n\"Little Wars\" venne pubblicato per la prima volta nel 1913 da Frank Palmer. \u00c8 stato ristampato numerose volte ed \u00e8 ora disponibile presso il Project Gutenberg. Un'edizione del 2004 pubblicata dalla Skirmisher Publishing LLC include un'introduzione del progettista di giochi Michael J. Varhola e una prefazione di Gary Gygax.\nIn Italia, il volume arriva con il titolo di \"Piccole Guerre\" nel 1990 grazie all'editore Sellerio, in un'edizione curata da Sergio Valzania."}
{"id": "396621", "revid": "2225", "url": "https://it.wikipedia.org/wiki?curid=396621", "title": "The diary of Alicia Keys", "text": ""}
{"id": "396628", "revid": "647919", "url": "https://it.wikipedia.org/wiki?curid=396628", "title": "Little wars", "text": ""}
{"id": "396640", "revid": "2225", "url": "https://it.wikipedia.org/wiki?curid=396640", "title": "Armageddon (film)", "text": ""}
{"id": "396650", "revid": "287204", "url": "https://it.wikipedia.org/wiki?curid=396650", "title": "Etica protestante", "text": ""}
{"id": "396678", "revid": "61051", "url": "https://it.wikipedia.org/wiki?curid=396678", "title": "Harpaphe haydeniana", "text": "Il millepiedi a macchie gialle (\"Harpaphe haydeniana\" Wood, 1864) \u00e8 un millepiedi dell'ordine dei Polydesmida.\nDescrizione.\nQuesti millepiedi hanno circa 20 segmenti e 31 paia di zampe. Le femmine hanno due paia di zampe nel settimo segmento, mentre i maschi hanno apparentemente un singolo paio. Il paio \u00e8 in realt\u00e0 presente, ma \u00e8 modificato in gonopodio per il trasferimento dello sperma.\nHanno una vita che dura circa da 2 a 3 anni.\nDistribuzione.\n\"Harpaphe haydeniana\" vive nell'umidit\u00e0 del sottobosco delle foreste lungo la costa Nord-Americana dell'Oceano Pacifico dalla California all'Alaska.\nRiproduzione e muta.\nL'accoppiamento avviene prevalentemente in primavera. Numerose centinaia di piccole uova, della dimensione di un seme di papavero, vengono deposte riunite in gruppi direttamente sul terreno o sulle foglie morte del sottobosco.\nAlla nascita i piccoli millepiedi sono piccoli e di colore bianco, con solamente poche zampe. Si nutrono di \"humus\".\nDovranno mutare ben sette volte per divenire adulti, impiegando circa due anni.\nAl momento della muta, costruiscono una camera protettiva con il terreno e vi si rinchiudono dentro sigillandola completamente. Rimangono all'interno per numerose settimane liberandosi del vecchio esoscheletro e aggiungendo a quelli esistenti nuovi segmenti con nuove zampe. Quando il nuovo esoscheletro si \u00e8 indurito, creano con la bocca un'apertura nella camera ed emergono.\nPredatori.\nQuesti millepiedi non hanno molti predatori. Impiegano due differenti sistemi difensivi:"}
{"id": "396698", "revid": "1305772", "url": "https://it.wikipedia.org/wiki?curid=396698", "title": "Allegiance (videogioco)", "text": "Allegiance \u00e8 un videogioco caratterizzato da un mix di elementi strategici in tempo reale e combattimenti spaziali, inizialmente sviluppato dalla Microsoft (per la precisione Microsoft Research) e ora mantenuto dalla sua community fin dalla diffusione pubblica del codice sorgente. Allegiance supporta solo la modalit\u00e0 on-line.\nUna delle caratteristiche pi\u00f9 uniche di Allegiance \u00e8 la marcata importanza del gioco di squadra: tutti i principali eventi delle partite richiedono una buona organizzazione e collaborazione da parte dei compagni. Per potersi organizzare efficientemente sono disponibili, oltre alla classica chat testuale, numerosi messaggi vocali (\"voice-chats\") predefiniti volti a migliorare la \"situational awareness\" (l'abilit\u00e0 di capire cosa sta succedendo e cosa bisogna fare).\nL'obiettivo \u00e8 distruggere tutte le basi spaziali delle altre squadre. Di solito le partite sono disputate tra 2 team di 5-20 giocatori ciascuno, ma \u00e8 possibile avere fino a 6 team e/o 200 giocatori. \u00c8 disponibile un gran numero di navi diverse, ma nella maggior parte di casi \u00e8 necessario ricercare alcune tecnologie per poterle utilizzare; sono inoltre disponibili tecnologie volte al miglioramento delle basi e delle navi.\nIl campo di gioco \u00e8 immaginabile come delle bolle di spazio (settori) circondate da ampie regioni di antimateria. Per poter passare da un settore all'altro bisogna utilizzare dei portali (\"aleph\") che connettono i vari settori tra loro secondo degli schemi (mappe) prestabilite.\nLe tecnologie e le navi pi\u00f9 importanti non sono gratis ma hanno un valore in crediti: i crediti si ottengono attraverso dei \"Miners\" (che minano Elio-3 da appositi asteroidi), attraverso la paga (data automaticamente ad ogni giocatore a intervalli di tempo), o delle cassette di denaro che galleggiano nello spazio. Normalmente tutti i giocatori donano tutte le loro entrate a un giocatore, il comandante, che ha il compito di organizzare il team, gestire le risorse, costruire nuove basi ed investire nelle tecnologie. Il comandante ha inoltre il potere di cacciare ('to boot', dall'inglese 'boot', stivale) membri della squadra che non collaborano o creano disturbi. Smettere di donare \u00e8 possibile (e in alcuni casi specifici pu\u00f2 essere utile) ma normalmente non viene utilizzato, in quanto \u00e8 il comandante che deve gestire il denaro della squadra. Il sistema dell'economia permette anche l'ammutinamento: se tutti i giocatori di un team smettono di donare a un giocatore, questo perde il ruolo di comandante in favore di un altro membro della squadra.\nAllegiance, uscito nel 2000 dopo un lungo periodo di beta testing, ha ricevuto nello stesso anno il premio \"Bets Game Nobody Played\" da GameSpot. Infatti, a causa della scarsa qualit\u00e0 dei server o la mancanza di pubblicit\u00e0 (o entrambi), questo videogioco non ha mai raggiunto il successo commerciale che gli era stato pronosticato. Nel 2002 i server della Microsoft sono stati ufficialmente chiusi, ma la ristretta community \u00e8 riuscita a sopravvivere e a continuare a giocare attraverso l'applicazione di alcune patch e tool esterni. Nel 2004 la Microsoft ha diffuso il codice sorgente di Allegiance, ma a causa dell'incompatibilit\u00e0 del codice con i moderni compilatori C++ la prima versione pubblicata dalla comunit\u00e0 \u00e8 uscita solo il 1\u00ba marzo 2006, sotto il nome ufficiale di \"Free Allegiance Zone\". In questi quattro anni, per\u00f2, la community si \u00e8 lentamente disgregata; con l'uscita delle prime versioni del gioco prodotte dalla community, comunque, il bilancio demografico della comunit\u00e0 tende al positivo, sfiorando i 200 giocatori online contemporaneamente.\nAllegiance richiede un lungo periodo di apprendimento delle basi: per aiutare i \"newbie\" a imparare i fondamentali velocemente, la comunit\u00e0 ha attivato un sito per l'auto-apprendimento e un corso, @cadet, della durata di 8 settimane, gestito da giocatori veterani. Per chi vuole eccellere nell'arte del comandare, c'\u00e8 un altro corso, @ACS (\"Allegiance Commanding School\") dalla durata di 6 mesi.\nEssendo un gioco relativamente datato, i requisiti di sistema sono piuttosto bassi: bastano una scheda video anche vecchia e una connessione dial-up a 33 kbps. \u00c8 piuttosto richiesto il Framework .NET 2.0 per l'autenticazione alla modalit\u00e0 online."}
{"id": "396720", "revid": "289247", "url": "https://it.wikipedia.org/wiki?curid=396720", "title": "Fulham FC", "text": ""}
{"id": "396795", "revid": "26898", "url": "https://it.wikipedia.org/wiki?curid=396795", "title": "Pippo Pollina", "text": "Vive da anni a Zurigo, e gode di grande popolarit\u00e0 in Svizzera e Germania. Pur cantando prevalentemente in italiano, la sua fama in Italia \u00e8 arrivata invece assai in ritardo, nonostante esibizioni e collaborazioni con artisti e gruppi di fama internazionale.\nBiografia.\nGli inizi con gli Agricantus.\nPippo Pollina nasce a Palermo il 18 maggio 1963. Studia sin da ragazzo la chitarra classica e la teoria musicale. La sua storia artistica inizia, sempre a Palermo, nel 1979, anno in cui fonda un gruppo musicale e culturale, gli Agricantus, che segneranno una fase importante nella ricerca delle tradizioni musicali popolari sia della Sicilia e dell'Italia del Sud, sia dell'America Latina. Gli Agricantus iniziano a esibirsi in concerti in Italia e all'estero; contemporaneamente, Pollina svolge un'intensa attivit\u00e0 di divulgazione nelle scuole medie e superiori.\nNel 1983 Pippo Pollina inizia a collaborare al mensile \"I Siciliani\", fondato e diretto dallo scrittore Giuseppe Fava; un'esperienza formativa decisiva, che si interromper\u00e0 pochi mesi pi\u00f9 tardi, quando Giuseppe Fava viene assassinato dalla mafia a Catania. Socialmente e politicamente assai impegnato, Pollina non si ritrova nel clima italiano degli anni ottanta e, nel 1985, abbandona gli studi e l'Italia e parte per una sorta di peregrinazione senza meta in tutta Europa. \u00c8 in Ungheria, in Germania Est, in Inghilterra, in Francia, in Austria, nei Paesi Bassi, passando per la Germania Ovest e per la Svizzera, fino alla Scandinavia. Per vivere fa di tutto, arrivando a fare il musicista di strada e a esibirsi nei ristoranti; racconta le sue storie e ne raccoglie delle altre. Notato da un cantautore svizzero tedesco, Linard Bardill, viene da lui invitato, nel 1987, a partecipare a un progetto discografico in lingua romancia, intitolato \"I nu passaran\" (\u201cNon passeranno\u201d) e ad una tourn\u00e9e che tocca la Svizzera, il Belgio e la Germania.\nPippo Pollina in Svizzera e i primi album.\nNel 1987 Pippo Pollina incide il suo primo album (\"Aspettando che sia mattino\") in Svizzera, con l'etichetta Zytglogge, e si stabilisce definitivamente nella Confederazione Elvetica. Inizia la sua prima tourn\u00e9e da solista; nel 1989 viene premiato dalla TV svizzera tedesca DRS1 che gli produce anche il secondo album, \"Sulle orme del re Minosse\". Nel 1991 esce il terzo album, \"Nuovi giorni di settembre\", e Pollina si esibisce nei principali festival svizzeri, come l'Open Air di San Gallo e quello di Lugano; suona e canta assieme a personaggi come Van Morrison e Tracy Chapman. Inizia un'amicizia e una collaborazione con uno dei principali cantautori tedeschi, Konstantin Wecker, che frutta il quarto album, \"Le pietre di Montsegur\" (1993). \u00c8 un successo discografico nei paesi di lingua tedesca, che \u201cadottano\u201d Pollina come il rappresentante di un'italianit\u00e0 moderna e fuori da ogni schema e luogo comune. Nel 1995 Pollina incide \"Dodici lettere d'amore\" con la collaborazione del cantautore francese Georges Moustaki, che lo aiuta nella composizione del brano \"Leo\", dedicato a uno dei massimi poeti in musica francese, L\u00e9o Ferr\u00e9, scomparso da soli due anni. Ne segue una lunga tourn\u00e9e che lo porta anche in Francia e in Egitto (dove suona, oltre che assieme a Moustaki e a Wecker, anche con Jos\u00e9 Feliciano e Angelo Branduardi).\nNel 1997 Pippo Pollina incide \"Il giorno del falco\", album interamente dedicato al cantautore cileno V\u00edctor Jara, imprigionato e ucciso nello \"Estadio Chile\" di Santiago pochi giorni dopo il golpe del generale Pinochet dell'11 settembre 1973. La canzone che d\u00e0 il titolo all'album , che nel testo include anche due celebri versi in spagnolo di una canzone di Jara: \"Yo no canto por cantar ni por tener buena voz, canto porque la guitarra tiene sentido y raz\u00f3n\" (\u201cIo non canto per cantare ne perch\u00e9 ho una buona voce, canto perch\u00e9 la chitarra ha senso e ragione\u201d).\nAlla fine dello stesso anno, una casa editrice di Stoccarda, la Facteon, pubblica un volume dedicato a Pippo Pollina, intitolato \"Camminando Camminando\". La sua fama in Germania \u00e8 al culmine: il libro \u00e8 scritto in forma di lunga intervista dal critico musicale dell'importante quotidiano zurighese \"Tages Anzeiger\", Benedetto Vigne. L'allora sindaco di Palermo ed europarlamentare, Leoluca Orlando, viene a sapere del libro durante un soggiorno a Bruxelles. A seguito di un colloquio con Orlando, Pollina decide che \u00e8 il momento di tornare a suonare anche in Italia.\nIl ritorno in Italia.\nA Palermo viene organizzata una conferenza stampa di presentazione. Sono presenti anche i giornalisti de \"La Repubblica\", e RAI 1 riprende l'evento. Segue una tourn\u00e9e con tappe a Roma, Napoli, Caserta e, infine, Palermo. Nel 1998 \"Il giorno del falco\" esce anche in Italia; in seguito, durante la tourn\u00e9e invernale 1998/1999 nei paesi di lingua tedesca, Pollina si esibisce assieme al chitarrista argentino Pablo Miguez. La tourn\u00e9e estiva lo vede invece impegnato in Italia assieme al sassofonista statunitense Charlie Mariano.\nNel 1999, il sociologo e parlamentare Nando dalla Chiesa pubblica \"Storie eretiche di cittadini perbene\" in cui un capitolo intero \u00e8 dedicato alla vicenda di Pippo Pollina. Sempre nel 1999 Pollina pubblica in Italia un singolo, \"Ken\", cui segue la prima vera tourn\u00e9e organizzata in quindici tappe (che si conclude al Teatro Biondo di Palermo).\nIl successo.\nIl settimo album di Pollina, \"Rossocuore\", viene pubblicato nel settembre 1999 in contemporanea in Italia, Austria, Germania e Svizzera. Vi partecipano oltre 35 musicisti che vanno da alcuni membri della Filarmonica di Zurigo all'organista Hammond Matt Clifford (ex dei Rolling Stones). Assieme a lui cantano Jos\u00e9 Seves Sep\u00falveda degli Inti-Illimani (che interpreta assieme a Pollina il brano \"Lettera di un condannato a morte\"), il conterraneo Franco Battiato e Nada Malanima. Ne segue una tourn\u00e9e con 100 date e un videoclip, \"Finnegan's Wake\" (dal titolo della celebre opera sperimentale di James Joyce), interpretato assieme a Battiato.\nA met\u00e0 del \"2000\" incide l'ottavo album \"Elementare Watson\", nel quale sono presenti due brani registrati a Londra nei famosi studios di Abbey Road assieme alla London Simphony Orchestra. L'album non viene per\u00f2 distribuito in Italia. Realizza anche un videoclip assai trasmesso della canzone \"Weg vo Zuri\" (\"Via da Zurigo\" nel dialetto svizzero tedesco). Torna in Italia nel febbraio 2001 per una breve tourn\u00e9e (Roma, Verona). In estate \u00e8 assieme agli Inti-Illimani per una tourn\u00e9e (da segnalare che il celebre gruppo esegue \"Il giorno del falco\", in italiano, anche nelle tourn\u00e9e cilene e sudamericane). Pippo Pollina compie anche un'impegnativa traduzione adattando in italiano \"Amsterdam\", uno dei capolavori di Jacques Brel.\nNel dicembre 2001 Pippo Pollina pubblica il suo nono album, il primo esclusivamente per l'Italia: si tratta di Versi per la libert\u00e0, che viene salutato dalla critica italiana e dalle riviste specializzate come un capolavoro; ne parlano anche il \"Corriere della Sera\" e \"Il Messaggero\", che cominciano a parlare di Pollina come grande erede della canzone d'autore italiana. Nel disco spicca il brano \"Il giorno del falco\" che Pollina interpreta assieme agli Inti-Illimani e nel quale \u00e8 presente una coda proveniente dalla canzone \"Canto de las estrellas\", brano degli Inti-Illimani contenuto nell'album \"Arriesgar\u00e9 la piel\". Nel 2002 Pollina forma la \"Palermo Acoustic Band\" . Sempre nel 2002, Pollina improvvisa una tourn\u00e9e assieme al suo vecchio amico Linard Bardill, che riporta un inaspettato enorme successo tanto da convincere i due a pubblicare un album che significativamente si intitola \"Insieme\", stampato in poche migliaia di copie che vanno esaurite in poche settimane.\nNel 2003 Pollina pubblica \"Racconti Brevi\", contenente tra l'altro la versione (da molti giudicata impossibile) de \"La m\u00e9moire et la mer\", lo sterminato testo di L\u00e9o Ferr\u00e9 (ma la versione cantata \u00e8 assai pi\u00f9 breve di quella poetica), per la quale Pollina rimane due mesi in Toscana lavorando a contatto con la compagna di Ferr\u00e9 che lo aiuta nel compito. Nell'album vi \u00e8 anche un brano in siciliano, intitolato \"Banneri\" (\u201cBandiere\u201d).\nDel 2004 \u00e8 l'album antologico \"Camminando\", allegato a una lunga monografia su Pollina della rivista Independent Music.\nNel 2005 esce \"Bar Casablanca\", il primo album interamente italiano di Pippo Pollina. Un nuovo album di brani inediti registrati in presa diretta presso l'Auditorium di Storie di Note a Orvieto (Tr).\nNel 2006 Pollina pubblica il doppio live \"Racconti e canzoni\" si tratta di un prodotto che racchiude in unica confezione un dvd di uno spettacolo portato in giro per l'Italia con Serena Bandoli in un alternarsi di teatro e musica, e un cd con uno spettacolo da solo con piano e chitarra.\nUltimo Volo.\nNel 2007 viene invece registrata dal vivo una sua orazione civile sul disastro aereo di Ustica, intitolata \"Ultimo volo. Orazione civile per Ustica\" e commissionata in occasione dell'inaugurazione del museo per la memoria, a Bologna, dove sono esposti i resti del DC 9. \nA questa riuscitissima opera, collabora tra gli altri Manlio Sgalambro che in questa orazione impersonifica il DC 9 abbattuto.\nSeguir\u00e0 un tour con diverse rappresentazioni.\nCaff\u00e8 Caflisch, S\u00fcden e il libro autobiografico.\nNel 2008 vede la luce l'album a quattro mani con Linard Bardill dal titolo \"Caff\u00e8 Caflisch\" contenente pezzi in italiano e in tedesco.\nNel 2009 esce \"Tra due isole\" ennesimo live con l'orchestra del conservatorio di Zurigo, diretta da Massimiliano Matesic registrato alla prima zurighese.\nAlla fine del 2010 annuncia la pubblicazione del libro autobiografico , a cui far\u00e0 seguito, a partire da gennaio 2011, un tour che toccher\u00e0 Svizzera, Germania e Italia. Verranno portate in scena le pi\u00f9 importanti canzoni dell'artista siciliano, alternate alla lettura di alcuni passi del libro stesso e alla proiezione di immagini e filmati privati e pubblici.\nNel 2012 pubblica l'album \"S\u00fcden\" assieme a Werner Schmidbauer e Martin K\u00e4lberer.\nL'Appartenenza.\nIl 21 gennaio 2014 pubblica \"L'Appartenenza\", un album di inediti.\n\"L'Appartenenza\" contiene alcune collaborazioni con artisti italiani e stranieri quali Giorgio Conte, Etta Scollo e Werner Schmidbauer. Inoltre nel brano \"E se ognuno fa qualcosa\", Pippo Pollina omaggia Don Pino Puglisi, sacerdote in prima linea contro la mafia ucciso 20 anni prima a Palermo."}
{"id": "396797", "revid": "305524", "url": "https://it.wikipedia.org/wiki?curid=396797", "title": "Alchitarocchi", "text": ""}
{"id": "396854", "revid": "110157", "url": "https://it.wikipedia.org/wiki?curid=396854", "title": "Bussy (Estavayer)", "text": "Bussy (toponimo francese) \u00e8 una frazione di 496 abitanti del comune svizzero di Estavayer, nel Canton Friburgo (distretto della Broye).\nStoria.\nGi\u00e0 comune autonomo che si estendeva per 3,60\u00a0km\u00b2, il 1\u00ba gennaio 2017 \u00e8 stato accorpato agli altri comuni soppressi di Estavayer-le-Lac, Morens, Murist, Rueyres-les-Pr\u00e9s, Vernay e Vuissens per formare il nuovo comune di Estavayer.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "396871", "revid": "998297", "url": "https://it.wikipedia.org/wiki?curid=396871", "title": "R\u00f6ntgen (unit\u00e0 di misura)", "text": "Il r\u00f6ntgen (simbolo R) \u00e8 un'unit\u00e0 di misura dell'esposizione a una radiazione ionizzante. Non fa pi\u00f9 parte delle unit\u00e0 del Sistema internazionale. \u00c8 stata l'unit\u00e0 storica dell'esposizione a raggi gamma e raggi X.\nIl r\u00f6ntgen \u00e8 definito come la quantit\u00e0 di radiazione che produce una ionizzazione di uno 1 statcoulomb, ovvero circa 2,08 \u00d7 109 coppie di ioni, per ogni cm3 di aria a e . \nSi ha che 1 R = .\nSebbene sia stato un grande passo nella standardizzazione della misura delle radiazioni, il roentgen ha lo svantaggio di rappresentare solo la quantit\u00e0 della ionizzazione dell'aria, ma senza fornire una misura diretta della radiazione assorbita da altri materiali, per esempio dai diversi tessuti umani. Per esempio, un roentgen deposita 0,00877 gray (0,877 rad) di dose in aria secca, o 0,0096 Gy (0,96 rad) nei tessuti molli. Un roentgen di raggi X deposita nelle ossa fra 0,01 e 0,04 Gy (fra 1 e 4 rad), a seconda dell'energia delle radiazioni. \nL'unit\u00e0 di misura prende il nome dal fisico tedesco Wilhelm Conrad R\u00f6ntgen. "}
{"id": "396896", "revid": "111373", "url": "https://it.wikipedia.org/wiki?curid=396896", "title": "Cugy (Friburgo)", "text": "Cugy (toponimo francese) \u00e8 un comune svizzero di 1\u00a0729 abitanti del Canton Friburgo, nel distretto della Broye.\nStoria.\n 2005 ha inglobato il comune soppresso di Vesin.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nCugy \u00e8 servito dall'omonima stazione sulla ferrovia Friburgo-Yverdon.\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "396907", "revid": "7336", "url": "https://it.wikipedia.org/wiki?curid=396907", "title": "Abrotano", "text": ""}
{"id": "396910", "revid": "7336", "url": "https://it.wikipedia.org/wiki?curid=396910", "title": "Abr\u00f2tano", "text": ""}
{"id": "396913", "revid": "7336", "url": "https://it.wikipedia.org/wiki?curid=396913", "title": "Erba reale", "text": ""}
{"id": "396959", "revid": "640277", "url": "https://it.wikipedia.org/wiki?curid=396959", "title": "Santuario della Madonna della Guardia di Genova", "text": ""}
{"id": "396962", "revid": "198277", "url": "https://it.wikipedia.org/wiki?curid=396962", "title": "Antonello Cuccureddu", "text": "Biografia.\nNato in una famiglia di umili origini, ha un fratello di qualche anno pi\u00f9 giovane, Carmelo, anche lui cimentatosi come calciatore nello stesso periodo di Antonello, seppur con minore successo, avendo circoscritto la propria carriera alle categorie inferiori.\nCaratteristiche tecniche.\nGiocatore.\nCalciatore molto eclettico, venne impiegato come jolly di difesa e centrocampo, svariando da mezzala \u2014 suo ruolo originario \u2014 a mediano, da terzino fluidificante a stopper. In questo senso, rimane singolare quanto accadde nella Serie A 1975-1976 quando, in un'epoca ancora lontana dalla numerazione fissa, Cuccureddu termin\u00f2 quel campionato vestendo ben sette diversi numeri di maglia, con altrettanti ruoli ricoperti: il n. 2 (contro Napoli, Roma, Bologna, Sampdoria e Perugia), il n. 3 (Verona, Como, Fiorentina, Cagliari e Cesena), il n. 4 (Fiorentina), il n. 7 (Como), il n. 8 (Verona), il n. 10 (Inter e Ascoli) e il n. 11 (Torino).\nNel corso della sua carriera, oltre a dinamismo e intelligenza tattica, rivel\u00f2 ben presto delle spiccate attitudini offensive; a tal proposito, agli esordi in Serie A si guadagn\u00f2 il paragone con Eusebio Castigliano, storico mediano del Grande Torino, tra i primi nel ruolo a specializzarsi anche nel cercare la battuta a rete. Dotato di un destro teso, potente e preciso, Cuccureddu lo mise a frutto con conclusioni da fuori area, calci piazzati e rigori: con 26 segnature nella massima divisione italiana, tutte maturate durante la sua militanza nella Juventus \u2014 ne sigl\u00f2 39 in totale \u2014, emerse come uno dei difensori-centrocampisti pi\u00f9 prolifici di sempre in Serie A.\nAllenatore.\nCome allenatore predilige utilizzare moduli di provata affidabilit\u00e0, basati su una solida difesa a quattro elementi, vedi il classico 4-4-2 o il derivato 4-3-1-2.\nCarriera.\nGiocatore.\nClub.\nInizi\u00f2 a giocare a pallone in giovane et\u00e0 grazie al padre, presidente di una piccola formazione amatoriale della nat\u00eca Alghero, la Rinascita; and\u00f2 in seguito al Fertilia con cui, ancora minorenne, vinse il campionato sardo di Seconda Categoria. La vera carriera calcistica inizi\u00f2 per lui con la stagione 1967-1968, quando pass\u00f2 per 2 milioni di lire alla di Sassari, in Serie C, dove venne impiegato come centrocampista puro.\nNell'annata 1968-1969, acquistato per 30 milioni, si trasfer\u00ec al appena retrocesso in Serie B; nonostante la giovane et\u00e0 l'allenatore Silvestri gli concesse numerose presenze nel torneo cadetto, la maggior parte delle quali da titolare, facendo s\u00ec che Cuccureddu contribuisse attivamente all'immediato ritorno delle rondinelle in massima categoria. Inizi\u00f2 la stagione seguente ancora nelle file della squadra biancazzurra, fin quando nel settembre 1969 dest\u00f2 le attenzioni della in occasione di un incontro di Coppa Italia a Torino, in cui il diciannovenne \"Cuccu\" marc\u00f2 con successo l'esperto del Sol: la prova offerta convinse i piemontesi, di l\u00ec a un paio di mesi, a prelevarlo dai lombardi per la somma di 350 milioni, con il giocatore che and\u00f2 cos\u00ec a indossare la maglia per la quale aveva sempre tifato.\nFece il suo debutto in bianconero il 12 novembre 1969, nella sfida di Coppa delle Fiere a Berlino Ovest contro l'; tuttavia l'esordio pi\u00f9 ricordato \u00e8 quello di quattro giorni dopo in Serie A, nella trasferta di , in cui trov\u00f2 anche la sua prima rete in massima divisione, quella dell'1-1 finale: \u00abla Juventus era malmessa in classifica [...] ci trovammo sotto di un goal, la gente urlava \"serie B, serie B\". Nel finale mi giunse fra i piedi la palla buona ed infilai Albertosi. Quel goal rappresent\u00f2 molto, fu una specie di trampolino [...]\u00bb.\nLa rete pi\u00f9 importante della sua carriera la segn\u00f2 il 20 maggio 1973, durante l'ultima giornata del campionato 1972-1973. Mentre il , in vantaggio di un punto rispetto ai bianconeri, perdeva 5-3 a Verona, la Juventus riusciva a recuperare lo svantaggio iniziale in casa della , dapprima pareggiando con Altafini e poi vincendo 2-1 a tre minuti dalla fine, con un tiro da fuori area di Cuccureddu; questo successo consent\u00ec ai piemontesi di conquistare il loro quindicesimo scudetto. Il campionato successivo, 1973-1974, si rivel\u00f2 tra i migliori sul piano personale, in particolar modo sotto l'aspetto realizzativo: chiuse infatti quel torneo a quota 12 gol, dopo esserne stato persino capocannoniere per lunghi tratti.\nCuccureddu gioc\u00f2 per dodici stagioni con la divisa della Juventus, emergendo come uno degli elementi pi\u00f9 importanti dei plurititolati bianconeri degli anni 1970, passati sotto la guida di Vycp\u00e1lek, Parola e Trapattoni: con la \"Vecchia Signora\" mise in bacheca sei titoli nazionali (1971-1972, 1972-1973, 1974-1975, 1976-1977, 1977-1978 e 1980-1981), la Coppa Italia 1978-1979 e, soprattutto, la Coppa UEFA 1976-1977, il primo importante trofeo internazionale del club torinese. Nell'estate 1981, trentunenne, si accas\u00f2 alla dove, nel campionato 1981-1982, sfior\u00f2 un ennesimo scudetto dopo un lungo duello proprio contro la sua ex squadra. A Firenze chiuse con la Serie A nel 1984, a causa di vari infortuni alla schiena. Con l'annata 1984-1985 concluse poi definitivamente la carriera agonistica, in Serie C2, nelle file del .\nNazionale.\nDopo aver maturato tre presenze con la maglia della nazionale Under-21 nel biennio 1969-1971, furono 13 le partite di Cuccureddu in nazionale A, tutte sotto la gestione del commissario tecnico Enzo Bearzot: tra queste \u00e8 compreso l'esordio del 26 ottobre 1975 a Varsavia contro la , e i 5 incontri disputati al in Argentina (chiuso dagli azzurri al quarto posto) che ne fecero il primo calciatore sardo a scendere in campo nella fase finale di un Mondiale \u2014 eguagliato in seguito dai soli Zola nel 1994, e Sirigu nel 2014.\nL'ultimo incontro di Cuccureddu in nazionale risale al dicembre 1978, contro la ; in generale, non riusc\u00ec mai a entrare stabilmente nel \"giro azzurro\", da cui venne definitivamente estromesso all'indomani del mondiale argentino: \u00abNon discuto le scelte di Bearzot: certamente avr\u00e0 avuto le sue ragioni. Per\u00f2 un discorsino mi avrebbe fatto piacere. In fondo il mio contributo l'avevo dato\u00bb.\nAllenatore.\nGli inizi.\nIntrapresa la carriera di allenatore una volta chiusa l'attivit\u00e0 agonistica, nel 1988 eredita da Salvatore Jacolino la panchina della squadra Primavera della , incarico che manterr\u00e0 fino alla met\u00e0 del decennio seguente. A Torino vince nella stagione 1993-1994 il Campionato Primavera e il Torneo di Viareggio \u2014 due successi che mancavano alle giovanili bianconere, rispettivamente, da oltre venti e trent'anni \u2014, e nell'annata seguente la prima Coppa Italia Primavera nella storia del club; contribuisce inoltre in questi anni alla crescita di una giovane promessa quale Del Piero, futura \"bandiera\" juventina.\nA tale esperienza si affianca nella stagione 1990-1991 quella di vice della prima squadra durante la gestione tecnica di Luigi Maifredi, avendo anche l'occasione di debuttare in Serie A, sostituendo lo squalificato Maifredi, nella sfida casalinga del 30 settembre 1990 contro la (0-0).\nLe serie minori.\nNel 1997-1998 ottiene l'ottava posizione con l', in Serie C1. Dopo una fugace esperienza alla guida della nel 1998-1999, in Serie B, dov'\u00e8 sostituito da Luigi Delneri, nel 1999-2000 passa ad allenare il , sempre in C1, portando la squadra pitagorica, dopo un entusiasmante campionato, alla storica promozione in cadetteria con quattro giornate di anticipo. La separazione dai crotonesi avviene l'anno successivo, quando \u00e8 esonerato dopo alcune giornate. Nel 2004-2005 guida l' in C1, ma a poche giornate dal termine viene sollevato dall'incarico, non potendo dunque partecipare attivamente alla promozione in cadetteria dei biancoverdi. Nella stagione 2005-2006 \u00e8 sulla panchina della Sassari Torres che porta sino alle semifinali play-off, dove gli isolani vengono eliminati dal .\nNel novembre 2006 diviene il nuovo allenatore proprio dei grossetani, e in sei mesi riesce a portare la squadra maremmana dai bassifondi della classifica alla prima posizione; il 13 maggio 2007 il Grosseto vince 1-0 a Padova e viene promosso, per la prima volta nella sua storia, in Serie B. Cuccureddu in Maremma ha ottenuto una delle migliori medie-punti di sempre tra gli allenatori biancorossi: 53 punti in venticinque match, pari a 2,12 punti a partita.\nNel giugno 2007 arriva la chiamata del , in C1, che con Cuccureddu punta alla promozione. Dopo una buona partenza la squadra accusa un calo e, a seguito di quattro sconfitte interne consecutive, viene esonerato: sar\u00e0 richiamato dopo due sole partite, coincise con altrettante sconfitte.\nIl 23 marzo 2009 viene chiamato dal , in sostituzione dell'esonerato Giuseppe Galderisi. Dopo aver centrato la salvezza diretta, viene confermato per altre due stagioni. Tuttavia nell'annata successiva, il 12 gennaio 2010, dopo una serie negativa di risultati e all'indomani della sconfitta in casa con la , viene sollevato dalla guida tecnica degli abruzzesi.\nIl 30 settembre 2013 viene annunciato il suo ingaggio come direttore tecnico dell', nel torneo regionale di Eccellenza, dimettendosi dopo un mese dall'incarico per divergenze sui programmi. Poche settimane dopo, il 26 novembre, in seguito all'esonero di Stefano Cuoghi, riassume la carica di allenatore del Grosseto, in Prima Divisione, da cui viene esonerato il 27 gennaio 2014 a seguito di altalenati risultati culminati nella sconfitta contro una sua ex squadra, il Perugia.\nDopo il ritiro.\nDopo il ritiro fonda nella nat\u00eca Alghero una societ\u00e0 calcistica dilettantistica, la \"Antonello Cuccureddu 1969\". Per quest'attivit\u00e0, nel giugno 2017 viene indagato dalla procura di Sassari con l'accusa di turbativa d'asta, finendo a processo nel gennaio 2020; nel maggio dello stesso anno la vicenda vede Cuccureddu ottenere parere favorevole da parte del tribunale amministrativo regionale."}
{"id": "396979", "revid": "2175", "url": "https://it.wikipedia.org/wiki?curid=396979", "title": "Cuccureddu", "text": ""}
{"id": "396986", "revid": "123613795", "url": "https://it.wikipedia.org/wiki?curid=396986", "title": "Grande Genova", "text": "Il concetto di Grande Genova, ovvero la Genova che si estende per circa dalle scogliere di Nervi ai litorali pietrosi di Voltri lungo la costa, e nell'entroterra nelle parti inferiori delle vallate del Polcevera e del Bisagno, risale al 1926, quando 19 comuni del Genovesato fino ad allora autonomi vennero aggregati al comune di Genova, aggiungendosi ai 6 comuni della bassa val Bisagno inglobati nel 1874.\nRispetto alle aree urbane delle altre grandi citt\u00e0 italiane quella genovese si distingue per il fatto di non avere veri e propri quartieri periferici, ma piuttosto una serie di cittadine con un forte senso di appartenenza, una consolidata struttura economica e sociale e un proprio centro storico, che non vengono percepite come periferie; a testimonianza della forte identit\u00e0 locale, in molti quartieri del ponente (in particolare da Sestri a Voltri) e nella val Polcevera \u00e8 tuttora diffuso l'uso degli abitanti di dire \"vado a Genova\" e non \"vado in centro\". Si pu\u00f2 perci\u00f2 definire Genova una citt\u00e0 policentrica, in cui il ruolo di periferia, inteso come area degradata, oltre che ai pochi quartieri di edilizia popolare nati negli anni settanta nelle zone collinari, a partire dal secondo dopoguerra \u00e8 paradossalmente attribuito all'antico centro storico, abbandonato dagli originari abitanti ed andato incontro ad una progressiva decadenza, pur in presenza di segnali di ripresa negli ultimi anni.\nL'agglomerato urbano costituito dai sobborghi industriali \u00e8 diventato nel tempo un tutt'uno con il cuore della citt\u00e0, collegato da numerose linee di autobus, dalle linee ferroviarie litoranee, la Genova-Pisa e la Genova-Ventimiglia, e in parte dalla metropolitana di Genova, che collega la stazione ferroviaria di Genova Brignole con il quartiere di Rivarolo.\nEvoluzione storica.\nSituazione precedente alle aggregazioni del 1874.\nL'aggregazione dei comuni limitrofi all'attuale centro cittadino portata a compimento nel 1926 dal regime fascista \u00e8 il risultato di un processo cominciato negli anni settanta del secolo precedente.\nFino al 1874 il territorio comunale della citt\u00e0 di Genova coincideva con l'area urbana compresa all'interno della cinta muraria seicentesca, le cosiddette Mura Nuove, e suddivisa in sei rioni, detti sestieri:\nA seguito del rapido aumento della popolazione verificatosi negli anni venti dell'Ottocento, saturati tutti gli spazi all'interno della citt\u00e0 medioevale, venne elaborato un primo piano di espansione urbanistica, peraltro ancora entro i limiti storici del comune, che interess\u00f2 le aree non ancora urbanizzate comprese tra la cinta muraria pi\u00f9 antica e le seicentesche \"Mura nuove\": intorno alla met\u00e0 del XIX secolo la citt\u00e0 si espanse sulle colline alle spalle della citt\u00e0 con gli insediamenti residenziali di Castelletto, destinati alle elite borghesi e quelli popolari di Oregina e Lagaccio.\nLe aggregazioni del 1874.\nDa questa operazione di riassetto urbanistico emerse la necessit\u00e0 di ampliare i confini cittadini per far spazio a nuove infrastrutture e zone residenziali destinate al ceto medio. L'attenzione dell'amministrazione genovese venne rivolta ai comuni limitrofi della bassa val Bisagno, dove gi\u00e0 esistevano infrastrutture al servizio della citt\u00e0, prima fra tutte \"il magnifico camposanto, meraviglia di nazionali e stranieri\", come ebbe a scrivere il sindaco di Genova Andrea Podest\u00e0 nella relazione con la quale il 4 marzo 1873 sottopose alla giunta il piano di ingrandimento territoriale oltre i vecchi sestieri.\nLa proposta approvata dalla giunta genovese, nonostante l'opposizione dei comuni interessati, fu accolta dal re Vittorio Emanuele II che il 26 ottobre 1873 con il Regio Decreto n. 1638 stabil\u00ec con decorrenza dal 1\u00ba gennaio 1874 l'annessione a Genova dei seguenti comuni:\nLe aggregazioni del 1926.\nIl processo di costituzione della \"Grande Genova\" fu portato a compimento nel 1926 con uno dei pi\u00f9 vasti ampliamenti territoriali condotti in Italia in quel periodo. Negli stessi anni il regime fascista aveva provveduto ad analoghe operazioni di accorpamento alle grandi citt\u00e0 di alcuni comuni limitrofi (tra questi si segnalano tra gli altri i casi di Milano, Napoli, Venezia e Reggio Calabria), ma il caso genovese si distingue per l'entit\u00e0 dell'incremento territoriale e demografico, che vedeva coinvolti, accanto a piccoli comuni, vere e proprie cittadine connotate da una forte identit\u00e0 quali Sampierdarena e Sestri Ponente, che non a caso vissero l'accorpamento alla vicina citt\u00e0 come una vera e propria degradazione.\nCon il R.D.L. n. 74 del 14 gennaio 1926 vennero quindi incorporati nel capoluogo diciannove comuni. La nuova entit\u00e0 amministrativa divenne operativa dal 1\u00ba luglio 1926, portando la popolazione del comune di Genova da una popolazione di abitanti a una di abitanti.\nL'aggregazione, fortemente voluta dal regime fascista soprattutto per favorire lo sviluppo delle attivit\u00e0 industriali e portuali, non fu indolore per il paesaggio dei borghi marinari e delle colline del ponente, che di l\u00ec a poco sarebbero stati trasformati in una grande area industriale, nonostante gli abitanti abbiano contrastato, per quanto possibile nel contesto storico e politico dell'epoca, quest'operazione autoritaria, manifestando un forte attaccamento ai propri luoghi di vita che si \u00e8 trasmesso alle generazioni successive e perfino agli immigrati arrivati nel secondo dopoguerra dal sud Italia. Al contrario dei grandi centri industriali in alcune localit\u00e0 meno popolate, come Apparizione, Borzoli e San Quirico il nuovo assetto amministrativo fu invece accolto con favore perch\u00e9 andava a risolvere definitivamente cronici problemi di gestione.\nUn'altra motivazione era l'intento di valorizzare le aree centrali del comune storico che negli anni seguenti furono oggetto di un notevole rinnovamento urbanistico caratterizzato da soluzioni architettoniche tipiche del periodo fascista. Esempi significativi di questo modello di sviluppo urbanistico furono la realizzazione di piazza della Vittoria e piazza Dante, con gli edifici e i monumenti in stile razionalista disegnati da Marcello Piacentini.\nAccanto alle motivazioni principali di carattere amministrativo ed economico, molti osservatori vi lessero anche la volont\u00e0 del regime di porre sotto controllo la popolazione dei centri industriali del ponente e della val Polcevera, connotati da una forte adesione alle idee socialiste.\nI comuni aggregati furono i seguenti:\nNel levante:\nNella val Bisagno:\nNella val Polcevera:\nNel ponente:"}
{"id": "396989", "revid": "1543377", "url": "https://it.wikipedia.org/wiki?curid=396989", "title": "Les Montets", "text": "Les Montets (toponimo francese) \u00e8 un comune svizzero di 1\u00a0439 abitanti del Canton Friburgo, nel distretto della Broye.\nStoria.\nIl comune di Les Montets \u00e8 stato istituito il 1\u00ba gennaio 2004 con la fusione dei comuni soppressi di Aumont, Frasses, Granges-de-Vesin e Montet; capoluogo comunale \u00e8 Montet.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nGeografia antropica.\nFrazioni.\nLe frazioni di Les Montets sono:\nInfrastrutture e trasporti.\nLes Montets \u00e8 servito dalla stazione di Frasses sulla ferrovia Payerne-Yverdon."}
{"id": "397013", "revid": "834", "url": "https://it.wikipedia.org/wiki?curid=397013", "title": "Roentgen", "text": ""}
{"id": "397024", "revid": "619191", "url": "https://it.wikipedia.org/wiki?curid=397024", "title": "Rem", "text": ""}
{"id": "397035", "revid": "7336", "url": "https://it.wikipedia.org/wiki?curid=397035", "title": "R.E.M.", "text": ""}
{"id": "397044", "revid": "1776051", "url": "https://it.wikipedia.org/wiki?curid=397044", "title": "S\u00e9vaz", "text": "S\u00e9vaz (toponimo francese) \u00e8 un comune svizzero di 293 abitanti del Canton Friburgo, nel distretto della Broye.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "397046", "revid": "22166", "url": "https://it.wikipedia.org/wiki?curid=397046", "title": "Nontiscordardime", "text": ""}
{"id": "397180", "revid": "1564499", "url": "https://it.wikipedia.org/wiki?curid=397180", "title": "Agnelli", "text": ""}
{"id": "397231", "revid": "15756", "url": "https://it.wikipedia.org/wiki?curid=397231", "title": "Estavayer-le-Lac", "text": "Estavayer-le-Lac (toponimo francese; in tedesco \"St\u00e4ffis am See\", desueto) \u00e8 una frazione di 6\u00a0291 abitanti del comune svizzero di Estavayer, nel Canton Friburgo (distretto della Broye); ha lo status di citt\u00e0.\nGeografia fisica.\nEstavayer-le-Lac si affaccia sul Lago di Neuch\u00e2tel.\nStoria.\nGi\u00e0 comune autonomo che si estendeva per 8,93\u00a0km\u00b2 e che 2012 aveva inglobato il comune soppresso di Font, il 1\u00ba gennaio 2017 \u00e8 stato accorpato agli altri comuni soppressi di Bussy, Morens, Murist, Rueyres-les-Pr\u00e9s, Vernay e Vuissens per formare il nuovo comune di Estavayer, del quale Estavayer-le-Lac \u00e8 il capoluogo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nEstavayer-le-Lac \u00e8 servita dall'omonima stazione sulla ferrovia Friburgo-Yverdon.\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "397247", "revid": "111373", "url": "https://it.wikipedia.org/wiki?curid=397247", "title": "Estavayer", "text": "Estavayer (toponimo francese) \u00e8 un comune svizzero di 9\u00a0494 abitanti del Canton Friburgo, nel distretto della Broye del quale \u00e8 il capoluogo.\nGeografia fisica.\nEstavayer si affaccia sul Lago di Neuch\u00e2tel e appartiene alla zona friburghese della Broye.\nStoria.\nIl comune di Estavayer \u00e8 stato istituito il 1\u00ba gennaio 2017 con la fusione dei comuni soppressi di Bussy, Estavayer-le-Lac, Morens, Murist, Rueyres-les-Pr\u00e9s, Vernay e Vuissens; capoluogo comunale \u00e8 Estavayer-le-Lac.\nGeografia antropica.\nFrazioni.\nLe frazioni di Estavayer sono:\nInfrastrutture e trasporti.\nEstavayer \u00e8 servito dalla stazione di Estavayer-le-Lac sulla ferrovia Friburgo-Yverdon; sul suo territorio, presso Rueyres-les-Pr\u00e9s, sorge l'aerodromo militare di Payerne."}
{"id": "397259", "revid": "767487", "url": "https://it.wikipedia.org/wiki?curid=397259", "title": "Bisturi", "text": "Un bisturi, in medicina, \u00e8 uno strumento molto affilato utilizzato principalmente nell'ambito della chirurgia.\nEtimologia.\nAlcuni autori ritengono che l'etimologia della parola \"Bisturi\" derivi originariamente dal termine \"Pistorium\", parola latina usata in passato per indicare la citt\u00e0 di Pistoia, famosa per i suoi abili artigiani in grado di fabbricare il \"Pistorienses gladii\", una spada tipica di quella citt\u00e0. Nel tempo questa parola avrebbe subito distorsioni diventando \"bistorie\", che si sarebbe poi diffusa, diventando in francese \"bistouri\" o \"bistourin\" (1564), in spagnolo \"bistur\u00ed\" e in inglese \"bistoury\" (sebbene oggi pi\u00f9 comunemente chiamato \"scalpel\" o \"lancet\"). L'origine dell'etimo \"bistorie\" rimane tuttavia incerto, e la suddetta ipotesi etimologica \u00e8 tutt'ora oggetto di critiche. Infatti \u00e8 possibile che il termine \"bisturi\" derivi dalla parola \"sculprum rasorium\", strumento usato dai barbieri dell'Antica Roma nel 400 a.C., sia per la rasatura che per le incisioni chirurgiche. Con l'affinarsi delle attivit\u00e0 chirurgiche, il \"rasorium\" sarebbe stato modificato dando origine al \"scalpellum bistortum\" (\"bis\", due volte, e \"tortum\" dal verbo latino \"torqueo\" che significa curvare/girare): strumento chirurgico caratterizzato da due bordi taglienti montati su un manico dritto per facilitare l'incisione della cute e l'esecuzione di salassi. Il termine \"scalpellum bistortum\" avrebbe poi subito ulteriore modifiche diventando \"bistorio\" in occasione del primo e del secondo Concilio Lateranense (rispettivamente nel 1123 e nel 1139): quando vennero bandite attivit\u00e0 inerenti l'uso o la perdita di sangue, divenendo considerata peccato e sacrilegio.\nStoria.\nL'uso di bisturi \u00e8 documentato nell'antico Egitto: gli egizi effettuavano infatti incisioni a fini medici utilizzando degli affilati bisturi in ossidiana.\nDescrizione.\nI bisturi possono avere la lama fissa o rimovibile di varia forma e grandezza. Tali lame sono generalmente cos\u00ec affilate che \u00e8 sufficiente appoggiare la mano nuda su di esse per provocare un taglio. Esse sono sottili e piatte per assicurare un taglio ben diritto.\nDato l'uso delicato di questo strumento, il manico del bisturi \u00e8 inoltre spesso ricoperto con materiale antiscivolo non poroso nel caso di quelli riutilizzabili (che vengono risterilizzati con l'autoclave), la lama viene sempre sostituita dopo ogni uso, si ricicla solo il manico. Successivamente, al pari delle siringhe per uso medico, sono utilizzati anche in confezioni usa e getta.\nCome si usa.\nCi sono tre diverse posture per impugnare il bisturi:\nTipi di bisturi.\nEsistono diverse fogge di lame e vanno dal nr. 10 al 24G, 25, 36-36G\nIl bisturi inteso come lama si chiama bisturi freddo. Inoltre esistono anche il bisturi elettrico, il bisturi laser e il bisturi diamantato.\nCaratteristiche tecniche.\nSono costruiti con acciaio inossidabile martensitico della classe AISI 440 (notazione statunitense), caratterizzata da un tenore di carbonio dell'1% circa e di cromo del 17% circa (si supera il minimo del 12% perch\u00e9 una parte non trascurabile forma carburi di cromo con il carbonio); un esempio \u00e8 l'acciaio X90CrMo18."}
{"id": "397260", "revid": "124931534", "url": "https://it.wikipedia.org/wiki?curid=397260", "title": "Stadio Ezio Scida", "text": "Lo stadio comunale Ezio Scida (gi\u00e0 Campo sportivo Citt\u00e0 di Crotone) \u00e8 un impianto sportivo situato nella citt\u00e0 italiana di Crotone.\nMaggiore arena scoperta della citt\u00e0 calabrese, \u00e8 sede degli incontri casalinghi del , principale club calcistico locale, nonch\u00e9 delle partite interne della selezione di football americano degli Achei Crotone.\nL'impianto \u00e8 intitolato alla memoria del calciatore crotonese Ezio Scida, morto in un incidente stradale mentre si recava in trasferta con la squadra pitagorica.\nStoria.\n lo stadio venne poi inaugurato nello stesso anno. L'intitolazione a Scida si dovette all'iniziativa di Silvio Messinetti, all'epoca sindaco di Crotone e presidente del club calcistico locale.\nSebbene dal 1981 l'area su cui l'impianto sorge sia stata dichiarata inedificabile dalla soprintendenza all'archeologia, belle arti e paesaggio per le province di Catanzaro, Cosenza e Crotone in quanto insistente sopra i resti dell'antica agor\u00e0 di Kroton (tra i maggiori centri urbani della Magna Grecia), lo stadio non \u00e8 stato abbandonato; al contrario, col passare dei decenni \u00e8 stato pi\u00f9 volte ristrutturato ed ampliato.\nNella sua conformazione originaria, l'arena poteva ospitare fino a circa 5000 spettatori, suddivisi su due tribune laterali (delle quali una coperta) e una singola curva sul lato meridionale del prato (sede dei collettivi della tifoseria organizzata crotonese).\nComplici le crescenti fortune del calcio crotonese, nel 1999 venne aggiunta un'ulteriore curva sul lato nord (capace di 980 posti) e successivamente si provvide a ingrandire la tribuna scoperta (portata a 2500 posti), la tribuna coperta (2329 posti) e il settore ospiti (834 posti). Un anno dopo, allorch\u00e9 il Crotone ottenne la promozione in Serie B, venne riedificata la curva sud (ampliata a 2940 posti). La capienza totale pass\u00f2 a 9400 spettatori, presto ulteriormente aumentati a 11 640.\nGli interventi pi\u00f9 incisivi ebbero luogo negli anni 2010: nel febbraio 2014 il Comune di Crotone finanzi\u00f2 la ristrutturazione della tribuna distinti (che venne dipinta nei colori sociali rossobl\u00f9 del Football Club Crotone), Dopo la promozione in Serie A dei pitagorici, conseguita nel 2016, si \u00e8 infine provveduto ad ampliare lo stadio a circa 16 500 posti (conformemente alle norme in vigore per il massimo campionato italiano): tale risultato \u00e8 stato ottenuto mediante l'implementazione di nuove gradinate in tubi metallici e la modernizzazione degli spalti preesistenti. Al contempo sono stati ammodernati i locali tecnici, ampliati i varchi d'accesso e potenziato l'impianto di videosorveglianza.\nPer consentire la messa in opera di tali interventi (che vennero rallentati a causa dei vincoli imposti - e poi derogati - dalla gi\u00e0 citata Soprintendenza archeologica), il dovette disputare le prime gare della stagione 2016-2017 allo stadio Adriatico di Pescara. Il \"nuovo\" Scida venne infine riaperto il 23 ottobre 2016 con la disputa della gara di campionato Crotone-Napoli, vinta dagli ospiti per 1-2.\nIl significativo ampliamento della tribuna principale aveva bens\u00ec comportato l'asportazione della tettoia a protezione della stessa: lo stadio rimodernato presentava dunque una configurazione completamente priva di ripari dagli agenti atmosferici. Ci\u00f2 caus\u00f2 le proteste di alcuni tifosi, i quali lamentarono di essersi abbonati ad un settore che - sulla carta - avrebbe invece dovuto essere provvisto di copertura. A tale inconveniente venne posto rimedio nell'estate del 2017, allorch\u00e9 venne montata una copertura parziale della tribuna centrale (a mezzo di tettoia prefabbricata retta da tralicci metallici).\nSempre nel precampionato 2017-2018 vennero praticati ulteriori lavori di miglioramento dell'arena, con l'abbassamento delle barriere di separazione tra spalti e campo (fatta salva la Curva sud) e l'installazione di un maxischermo al di sopra della Curva nord.\nNel luglio 2018, essendo scaduta la deroga di due anni per il temporaneo aumento di capienza, la Soprintendenza ai Monumenti diniega il rinnovo, con la diffida a rimuovere le tribune amovibili sorte su reperti archeologici e il 24 agosto 2018 lo stadio viene dichiarato inagibile.\nIl 17 settembre 2018 il TAR annulla il decreto di inagibilit\u00e0.\nIncontri di selezioni nazionali.\nIl 28 novembre 2012 lo Scida ha ospitato una partita amichevole tra la selezione B Italia e la PFN (nazionale di seconda divisione russa), risoltasi in un pareggio a reti inviolate.\nIl 16 ottobre 2018 lo Scida ha ospitato una gara della nazionale under 20 italiana contro i pari et\u00e0 del Portogallo.\nEventi extrasportivi.\nLo stadio Scida accoglie anche eventi di massa di natura non sportiva, quali ad esempio concerti pop:\nDati tecnici.\nLo stadio, al termine dei lavori di riallestimento del 2016, presenta una struttura composita a pianta rettangolare. Gli spalti (capaci di un totale di 16 640 posti a sedere, in gran parte dotati di seduta autonoma) si articolano in quattro settori indipendenti e non raccordati, cos\u00ec distribuiti:\nData l'assenza di strutture intermedie (pista di atletica leggera, velodromo o analoghi ausili), gli spalti affacciano direttamente sui bordi del terreno di gioco, il quale risulta orientato di 30\u00b0 in direzione n-n/e. Il prato \u00e8 in erba naturale e misura lateralmente 105 x 68 m.\nQuattro torri-faro angolari (alloggiate negli spazi tra i quattro settori degli spalti) assicurano l'illuminazione notturna dell'arena."}
{"id": "397261", "revid": "2028514", "url": "https://it.wikipedia.org/wiki?curid=397261", "title": "Arcangelo Uriele", "text": "Uriele o Uriel o (\u05d0\u05d5\u05bc\u05e8\u05b4\u05d9\u05d0\u05b5\u05dc, \"Luce di Dio\" nella lingua ebraica) \u00e8 uno degli arcangeli della tradizione ebraica e di alcune chiese cristiane. Il suo nome \u00e8 analogo al nome \"Uria\", da cui differisce per l'uso di un diverso nome ebraico per Dio: \"Ya\" al posto di \"El\".\nEl in ebraico \u00e8 uno dei nomi dell'unico Dio, o la radice di nomi di persona collegati a Lui, come Elia profeta o Emmanuele (nome di Ges\u00f9 Cristo, inteso come Dio).\nNell'ebraismo.\nGli angeli menzionati nei libri pi\u00f9 antichi della Bibbia Ebraica sono senza nomi. Effettivamente, il rabbino Simeon ben Lakish di Tiberiade (230-270), asserisce che tutti i nomi specifici degli angeli e demoni vengono riportati dagli Ebrei di Babilonia, e alcuni critici moderni tendono ad acconsentire. Dei sette arcangeli del giudaismo post-esilio, solo tre, Gabriele, Michele e Raffaele, vengono menzionati per nome nelle scritture che gradualmente diventano accettate come la Bibbia canonica (solo il secondo \u00e8 per\u00f2 definito come arcangelo, mentre gli altri come semplici angeli). Altri quattro, tuttavia, vengono nominati nel capitolo XX del \"Libro di Enoch\" (II secolo a.C.): oltre Uriele questi sono Raguel, Sariel e Remiel. \nUriele compare anche nel \"Secondo Libro di Esdra\", un'aggiunta apocrifa nella tradizione della letteratura apocalittica creata da \"Esdra\", nella quale il profeta Esdra pone a Dio una serie di domande, e Uriel viene inviato da Dio per istruirlo. Uriel \u00e8 spesso identificato come il cherubino che \"sta a guardia dei cancelli dell'Eden con una spada fiammeggiante\", o come l'angelo che \"veglia sul tuono e il terrore\" (1 Enoch). \nNella \"Vita di Adamo ed Eva\", Uriele \u00e8 visto come uno dei cherubini del terzo capitolo della Genesi. Egli \u00e8 anche comunemente identificato come uno degli angeli che aiutarono a seppellire Adamo e Abele in Paradiso.\nSecondo le tradizioni della mistica medievale ebraica, Uriele \u00e8 diventato l'Angelo della Domenica (\"Jewish Encyclopedia\"), Angelo della Poetica, e uno dei Sacri Sephirot. \u00c8 anche l'angelo che predisse a No\u00e9 l'arrivo del diluvio universale:\nEgli controll\u00f2 sulle porte d'Egitto che vi fosse il sangue d'agnello, durante le piaghe. Egli detiene inoltre la chiave dell'Inferno durante i Tempi della Fine, e condusse Abramo verso l'Ovest.\nIn opere apocrife e relative alla qabbalah Uriele \u00e8 stato assimilato o confuso con Azrael, Nuriel, Uryan, Jeremiel, Vretil, Sariel, Puruel, Phanuel, Jehoel e Israfel.\nNel cristianesimo.\nNell'Apocalisse di Pietro appare come l'Angelo del Pentimento, rappresentato come se fosse senza piet\u00e0 come un qualsiasi demone. \nIl \"Libro di Enoch\" \u00e8 da secoli considerato apocrifo dalla Chiesa Cattolica, Chiesa Ortodossa e Chiesa Protestante: nessuno dei 4 angeli aggiuntivi \u00e8 menzionato nella Bibbia canonica per nome. \nPer la Chiesa Cattolica non sono mai stati proclamati santi, a loro non sono quindi consacrati luoghi di culto, n\u00e9 sono oggetto di venerazione o presenti nel calendario liturgico. \nI quattro angeli non sono presenti col loro nome nemmeno nel calendario della Chiesa Ortodossa, dove non risultano essere santi; la loro festivit\u00e0 \u00e8 aggiunta da alcune Chiese all'equivalente cattolico della Solennit\u00e0 di tutti i Santi. La festivit\u00e0 del 29 settembre e 8 novembre \u00e8 dedicata a due Archistrateghi, titolo greco equivalente di arcangelo, mentre tutti gli altri non presenti per nomi sono \"angeli della sesta classe\", secondo la comune angelologia medioevale. Quando quattro arcangeli sono associati ai quattro punti cardinali, Uriele viene generalmente utilizzato come quarto, in aggiunta ai tre nominati nella Bibbia.\nNell'Islam.\nLa figura dell'arcangelo viene spesso accostata a quella di un angelo presente nella tradizione coranica ed islamica, Israfil.\nNella tradizione esoterica moderna.\nNella modernit\u00e0, in un'ottica solo marginalmente cristiana (Angelologia), Uriele \u00e8 identificato variamente come serafino, cherubino, reggente del Sole, fiamma di Dio, angelo della Divina Presenza, colui che presiede e vigila sul Tartaro (inferno), arcangelo della salvezza, e, in scritture successive, \u00e8 identificato con Fanuele, \"volto di Dio\".\n\u00c8 spesso raffigurato con un libro o un rotolo di papiro (per la sua saggezza). Uriele \u00e8 un patrono delle Arti, ed \u00e8 descritto da Milton come \"lo spirito dalla vista pi\u00f9 acuta in tutto il Cielo\". Nel Libro Terzo del \"Paradiso perduto\" di John Milton, Uriele, in carica nell'orbita del Sole, asserve il ruolo di occhio di Dio, ma inconsapevolmente guida Satana, angelo caduto, verso la Terra appena creata.\nUriel governa l'elemento Terra. Il libro o il rotolo di papiro che tiene tra le mani sono i simboli della saggezza che guida l\u2019evoluzione. Si tratta della saggezza che viene dalla terra: \u00e8 la Natura che mostra e insegna."}
{"id": "397293", "revid": "247222", "url": "https://it.wikipedia.org/wiki?curid=397293", "title": "Victoria Abril", "text": "Biografia.\nVictoria Abril ha debuttato nel cinema, appena tredicenne, con una parte nella commedia \"Obsesi\u00f3n\" del regista Francisco Lara Polop. Nel 1976 ha partecipato al popolare programma della Televisi\u00f3n Espa\u00f1ola \"Un, dos, tres... responda otra vez\" come valletta. Dopo il suo esordio cinematografico seguiranno altre interpretazioni alternate ad apparizioni in programmi TV. La svolta della sua carriera \u00e8 arrivata quando ha iniziato a lavorare per il regista Vicente Aranda, che ha saputo valorizzarne le doti recitative in film apprezzati come \"Cambio sesso\", \"Assassinio al comitato centrale\" (film basato sull'omonimo romanzo di Manuel V\u00e1zquez Montalb\u00e1n) e \"Amantes - Amanti\".\nNel corso della carriera Victoria Abril ha recitato per i pi\u00f9 importanti registi spagnoli e francesi, fra i quali vanno ricordati Pedro Almod\u00f3var (\"La legge del desiderio\", \"L\u00e9gami!\", \"Tacchi a spillo\", \"Kika\"), G\u00e9rard Jugnot, Manuel Guti\u00e9rrez Arag\u00f3n e Carlos Saura. Ha inoltre partecipato anche ad alcune produzioni hollywoodiane, riscuotendo per\u00f2 scarso successo di critica. Affascinata dalla danza, \u00e8 anche cantante, con due album finora pubblicati.\nVita privata.\nHa due figli. Vive a Parigi dal 1982. Parla spagnolo, portoghese, francese ed italiano."}
{"id": "397316", "revid": "984922", "url": "https://it.wikipedia.org/wiki?curid=397316", "title": "Rio Melz", "text": "Il rio Melz (o rio di Slingia) (\"Meltzbach\" o \"Schlinigbach\" in tedesco) nasce nei pressi del Passo di Slingia in Alto Adige. Scorre nella valle Slingia e confluisce dopo circa 12 chilometri da destra nel fiume Adige a Burgusio. Il corso del fiume \u00e8 completamente compreso nel comune di Malles Venosta, il principale centro bagnato dal fiume \u00e8 Slingia. Principale affluente \u00e8 il rio Arunda."}
{"id": "397317", "revid": "83531", "url": "https://it.wikipedia.org/wiki?curid=397317", "title": "Melz", "text": "Melz \u00e8 un comune del Meclemburgo-Pomerania Anteriore, in Germania.\nAppartiene al circondario della Seenplatte del Meclemburgo ed \u00e8 parte della comunit\u00e0 amministrativa (\"Amt\") di R\u00f6bel-M\u00fcritz."}
{"id": "397318", "revid": "4106", "url": "https://it.wikipedia.org/wiki?curid=397318", "title": "Rio di Slingia", "text": ""}
{"id": "397319", "revid": "287204", "url": "https://it.wikipedia.org/wiki?curid=397319", "title": "KMail", "text": "KMail \u00e8 il programma per la gestione della posta elettronica nell'ambiente desktop KDE.\n\u00c8 stato sviluppato inizialmente da Stefan Taferner ed \u00e8 ora sviluppato da un gruppo di sviluppatori che fanno capo a Ingo Kl\u00f6cker e Dan Sanders.\nBench\u00e9 sia nato come un semplice programma di posta elettronica, e possa essere usato ancora in tal modo, \u00e8 divenuto la base di Kontact, un programma integrato per la gestione della posta elettronica, dei calendari, dei messaggi Usenet e delle fonti di notizie RSS.\nGestisce le cartelle, il filtraggio dei messaggi, la ricezione e composizione dei messaggi in formato HTML ed i set di caratteri internazionali. Supporta IMAP, POP3 e mailbox locali per la posta in arrivo. Pu\u00f2 inviare i messaggi tramite SMTP o sendmail. \nGestione spam.\nKMail utilizza due filtri speciali per fornire un accesso modulare ai programmi di filtraggio spam:k\nQuesti filtri modulari possono essere combinati con filtri di testo per individuare (per esempio) e-mail che sono state contrassegnate da SpamAssassin cercando nelle intestazioni speciali che aggiunge.\nGestione della crittografia.\nKMail gestisce in modo integrato i messaggi OpenPGP e decifra automaticamente i messaggi dopo che l'utente ha fornito la password.\nI messaggi cifrati vengono visualizzati circondati da un bordo blu, quelli che sono stati firmati digitalmente sono messi in evidenza da un bordo verde.\nGestione \"groupware\".\nQuando \u00e8 usato come componente della \"suite\" di programmi PIM \"Kontact\", KMail pu\u00f2 funzionare come un client \"groupware\", e condividere liste di contatti, posta elettronica, calendari e annotazioni tra gli utenti."}
{"id": "397344", "revid": "287204", "url": "https://it.wikipedia.org/wiki?curid=397344", "title": "Nasty Boys", "text": "Nasty Boys, espressione di lingua inglese che significa \"ragazzi cattivi\", pu\u00f2 riferirsi a:"}
{"id": "397347", "revid": "580197", "url": "https://it.wikipedia.org/wiki?curid=397347", "title": "Macroglossum stellatarum", "text": "La sfinge del galio (Macroglossum stellatarum )) \u00e8 un lepidottero appartenente alla famiglia Sphingidae, diffuso in Eurasia e Nordafrica; \u00e8 conosciuto anche col nome di \"fiutola\", \"farfalla sfinge\" o \"sfinge colibr\u00ec\".\nQuando attiva, passa con estrema rapidit\u00e0 da un fiore all'altro senza mai posarsi: resta in volo librato su di essi per pochi secondi battendo velocemente le ali ad una frequenza di 70-80 volte al secondo, al pari dei colibr\u00ec pi\u00f9 piccoli e protendendo la lunga spirotromba verso i fiori per suggere il nettare, analogamente ai colibr\u00ec.\nHa abitudini diurne e crepuscolari. Vola nei mesi caldi dell'anno e si posa solo per riposare dopo il crepuscolo, ben nascosta dalla vegetazione, coprendo con le ali anteriori le posteriori e lasciando scoperto l'addome.\nDistribuzione e habitat.\nLa sfinge del galio \u00e8 presente lungo un'ampia fascia boreale del Vecchio mondo, dal Portogallo al Giappone, ma \u00e8 stanziale solo nelle aree temperato-subtropicali (bacino del Mediterraneo e regioni orientali). \u00c8 una volatrice resistente e veloce, capace di ampie dispersioni tanto da poter essere osservata potenzialmente ovunque nell'emisfero settentrionale durante l'estate. Tuttavia alle latitudini maggiori (ad esempio a nord delle Alpi europee e del Caucaso russo) raramente sopravvive all'inverno.\nQueste falene sono facilmente osservabili in giardini, parchi, prati, cespugli e macchie ai margini dei boschi, dove crescono le piante su cui si alimentano (caprifogli, valeriana rossa e molte altre).\nBiologia.\nLe larve solitamente pascolano su galio o robbia, ma sono state documentate anche su valeriane, stellarie ed epilobii.\nGli adulti sono particolarmente attratti da fiori nettarini dal calice lungo e sottile, a cui attingono con la proboscide evitando cos\u00ec la competizione con altri insetti. Esempi di tali piante comprendono \"Valeriana\", \"Jasminum\", \"Buddleia\", \"Nicotiana\", \"Primula\", \"Viola\", \"Syringa\", \"Verbena\", \"Echium\", \"Phlox\", \"Lavandula\", \"Stachys\". \u00c8 noto che essi tendono a \"coltivare\" i fiori, ossia tornano alle stesse distese floreali pressappoco alla medesima ora del giorno.\nOgni anno si verificano almeno due deposizioni di uova. Gli adulti sono visibili in qualsiasi periodo dell'anno, specialmente nella fascia meridionale dell'areale, dove possono aversi fino a quattro deposizioni. Svernano negli interstizi di rocce, alberi ed edifici; in caso di giornate invernali particolarmente temperate possono emergere per nutrirsi.\nUovo.\nLe uova, d'un lucido colore verde pallido, sono sferiche (1\u00a0mm diam.), a imitazione delle gemme di \"Galium\", piante ospiti su cui le femmine ne depongono fino a 200, ciascuno su una pianta diversa. La schiusa richiede dai 6 agli 8 giorni.\nLarva.\nAppena fuoriuscite le larve sono giallo chiaro; con la successiva muta assumono la colorazione verde con due strisce chiare ai lati e il corno posteriore tipico delle sfingidi. Il corno \u00e8 rosso porpora, poi blu con estremit\u00e0 arancione nell'ultima muta. Brucano alla sommit\u00e0 delle piante e riposano nel folto dei rami. Pur dipendendo dal tepore del sole, lo stadio larvale pu\u00f2 essere anche di soli 20 giorni.\nPupa.\nLe pupe sono bruno-pallido con una proboscide prominente e due spine acuminate all'estremit\u00e0 della crisalide. Sono avvolte in bozzoli setosi tra i residui della pianta ospite o tra i resti delle foglie cadute al suolo.\nAdulto.\nLe ali anteriori sono brune, attraversate da ondulate linee nere, mentre quelle posteriori sono arancioni orlate di nero. L'addome \u00e8 piuttosto ampio, terminato da una breve coda a ventaglio. L'apertura alare \u00e8 di 45\u2013100\u00a0mm e fino a 200mm, la falena pu\u00f2 raggiungere una lunghezza da 4 a 6 centimetri."}
{"id": "397351", "revid": "117271485", "url": "https://it.wikipedia.org/wiki?curid=397351", "title": "Sant'Enea (Perugia)", "text": "Sant'Enea \u00e8 una frazione del comune di Perugia (PG).\nUltima propaggine del territorio comunale prima di Marsciano, il paese \u00e8 posto a 289 , sulla sommit\u00e0 di una dolce collina coltivata e ricca di vigneti. Il paese, che attorno alla met\u00e0 degli anni cinquanta aveva oltre mille abitanti (1.038 nel 1951) ha perso, negli ultimi decenni, parte della propria popolazione e conta attualmente solo 702 residenti. Amministrativamente, fa parte della IX circoscrizione \"San Martino in Colle\" del Comune di Perugia.\nStoria.\nLe origini del paese risalgono al XII secolo. Sant'Enea deriva il suo nome dal latino \"Agnes\" (Agnese, nome della santa protettrice del paese), volgarizzata dapprima in \"Agnea\" ed infine in \"Enea\". \u00c8 accertata, nel 1252, anche la presenza di un nucleo di frati camaldolesi dipendenti dal monastero di S. Severo di Perugia. Il centro storico \u00e8 fortificato da mura di protezione e accessibile solo attraverso due porte.\nEconomia.\nDa sempre l'agricoltura e la viticoltura rappresentano l'attivit\u00e0 prevalente del Paese. Sant'Enea \u00e8 anche conosciuto e rinomato per gli oramai quasi introvabili \"ziri\" (particolari contenitori in terracotta): nel XIX secolo il Marchese Cappoli avvia questa attivit\u00e0, che per diverso tempo dar\u00e0 lavoro agli abitanti locali. Gli \"ziri di Sant'Enea\" sono caratterizzati dalla presenza di una verniciatura interna, la cui composizione rimane in parte misteriosa. Il paese, al giorno d'oggi, si dedica principalmente all'agricoltura e all'allevamento suinicolo. Intorno alla prima settimana di maggio, ogni anno, vi si tiene la sagra denominata \"Primavera a Sant'Enea\"."}
{"id": "397369", "revid": "767487", "url": "https://it.wikipedia.org/wiki?curid=397369", "title": "Luigi Buscalioni", "text": "Professore di botanica in varie universit\u00e0, si interess\u00f2 di anatomia e fisiologia vegetale, compiendo studi notevoli sulla cellula e pubblicando vari lavori di genetica, morfologia, teratologia, anatomia, fisiologia, ecologia e fitogeografia, di tecnica microscopica, di parassitologia vegetale.\nNel 1899, nella sua qualit\u00e0 di rappresentante dell'Orto botanico di Pavia, su invito della Societ\u00e0 Geografica Italiana e sotto l'egida del Ministero della Pubblica Istruzione organizz\u00f2 una spedizione nella regione amazzonica allo scopo di studiarne la flora. Furono riportati in patria oltre 5.000 campioni di piante che, per\u00f2, sono stati ritrovati solo recentemente (1985, 1995) nei depositi dell'Erbario Romano . Il diario delle esplorazioni dell'Amazonia fu pubblicato da Buscalioni nel 1901 sul \u201cBollettino della Societ\u00e0 geografica italiana\u201d.\nNel 1904 fond\u00f2 l'Istituto Botanico di Sassari.\nDal 1906 al 1923 fu Direttore dell'Orto botanico di Catania, ove si adoper\u00f2 per realizzare l'ordinamento sistematico secondo Engler. Le sostanziali modifiche apportate, se da un lato permisero un'organizzazione pi\u00f9 razionale, dall'altro provocarono innumerevoli polemiche, legate alla rimozione di esemplari arborei di un certo pregio. \u00c8 innegabile comunque che sotto la sua direzione l'Istituto di Botanica di Catania fu sede di un fervore di ricerca senza precedenti.\nDal 1923 al 1928 fu Direttore dell'Orto botanico di Palermo.\nDal 1\u00ba novembre 1928 diviene titolare della Cattedra di Botanica dell'Universit\u00e0 di Bologna.\nDal 1932 al 1933 fu Direttore dell'Orto botanico di Ferrara."}
{"id": "397374", "revid": "122843260", "url": "https://it.wikipedia.org/wiki?curid=397374", "title": "Ponte alle Grazie", "text": "Il ponte alle Grazie \u00e8 un ponte del centro cittadino di Firenze e varca, con una struttura di cinque arcate, il fiume Arno qualche centinaio di metri dopo la pescaia di San Niccol\u00f2. Va da via de' Benci a piazza dei Mozzi, incrociate rispettivamente coi lungarni Generale Diaz e delle Grazie di qua d'Arno e Torrigiani e Serristori in Oltrarno. \nStoria.\nIl ponte di Rubaconte.\nIl ponte \u00e8 datato 1957, ricostruzione del precedente e antico ponte detto \"Rubaconte\", dal nome del podest\u00e0 Rubaconte da Mandello che lo aveva fatto costruire nel 1227, su disegno che Giorgio Vasari riconduce all'architetto Lapo, ossia \"Jacopo Tedesco\". Anticamente si presentava con una struttura a nove arcate ed era il ponte pi\u00f9 lungo e antico di Firenze, ancora pi\u00f9 vetusto del Ponte Vecchio, che nelle nuove forme risale al 1345. Due arcate sulla riva sinistra furono chiuse nel 1347 per ampliare piazza dei Mozzi e nell'Ottocento il numero di arcate si ridusse a sei, per la costruzione dei lungarni, come testimoniano numerose fotografie Alinari del periodo.\nQuesto ponte resistette a tutte le grandi alluvioni, compresa quella del 1333, che si era invece portata via il Ponte Vecchio e il ponte Santa Trinita. Tra i ponti di Firenze, assieme al Ponte Vecchio, fu infatti quello che nel tempo resistette al meglio alle piene, eccezion fatta per le spallette, periodicamente risarcite.\nIl ponte Rubaconte era reso caratteristico dalla presenza sulle pigne di numerose casette di legno, per lo pi\u00f9 tabernacoli, poi trasformati in cappelle, romitori e botteghe, simili a quelle ancora esistenti sul Ponte Vecchio, ma poste solo all'altezza dei piloni. Due di questi edifici furono noti per essere stati all'origine di altrettanti monasteri femminili, quello delle Romite del Ponte detto dell'Arcangelo Raffaello e quello delle Murate. Nella cella delle \u00abmurate\u00bb visse, sin dal 1320, una piccola comunit\u00e0 di monache di clausura trasferite poi nel Quattrocento nel monastero omonimo in via Ghibellina.\nVi erano poi due oratori, uno dedicato a santa Caterina e l'altro alla Madonna del Soccorso, di patronato degli Alberti presente sul primo pilone dell'antica struttura, detta \"santa Maria alle Grazie\" (attribuita al Maestro della Santa Cecilia, fine XIII-inizi XIV secolo), ritenuta miracolosa e oggetto di devozione popolare. Da questo tabernacolo il ponte prese il nuovo nome. Tra le case, due furono pi\u00f9 volte segnalate nella letteratura per aver visto rispettivamente la nascita del beato francescano Tommaso dei Bellacci, l'altra dell'oratore e poeta satirico Benedetto Menzini.\nL'Ottocento.\nQuesti edifici, ormai abbandonati, furono per\u00f2 distrutti, verso il 1876, per allargare la carreggiata del ponte e farvi passare sopra la linea tranviaria. Le sue spallette divennero di ghisa, materiale decorativo molto in voga a quei tempi.\nIn quell'occasione il venerato tabernacolo fu spostato sul lungarno Diaz in un oratorio che prese in nome di \"Santa Maria delle Grazie\", appunto. Questa piccola struttura, costruita nel 1874 dall'architetto Vittorio Bellini per conto dei Mori Ubaldini nel giardino del palazzo Alberti-Malenchini, sub\u00ec notevoli danni durante la guerra e di nuovo con l'alluvione del 1966.\nLa distruzione.\nNell'agosto del 1944 le sue possenti arcate fatte saltare con mine dalle truppe naziste in ritirata, che distrussero anche tutti gli altri ponti sull'Arno escluso il solo Ponte Vecchio, i cui accessi vennero per\u00f2 ridotti in enormi cumuli di macerie.\nLa ricostruzione.\nL'anno successivo (1945) fu bandito un concorso per la sua ricostruzione e risult\u00f2 vincitore il progetto del gruppo formato dagli architetti Giovanni Michelucci, Edoardo Detti, Riccardo Gizdulich e Danilo Santi e dall'ingegnere Piero Melucci. Il progetto che prevedeva una soluzione, stavolta, di sole cinque arcate, e fu realizzato dopo un tormentato iter costruttivo con notevoli variazioni rispetto alle idee iniziali (come la minore altezza delle pile di sostegno e la scomparsa dei prolungamenti dei medesimi che \"abbracciavano\" la carreggiata), con l'inaugurazione solo il 24 febbraio 1957, dopo un travagliato iter concorsuale e di realizzazione.\nLe discussioni sorte all'interno della commissione giudicatrice in merito all'esclusione dei progetti in cemento armato non costituivano aspetti secondari di sola natura tecnica, ma investivano un problema di sostanza: non solo il ponte da progettare doveva sorgere infatti nel centro della citt\u00e0, a diretto confronto con il ponte Vecchio e con le architetture circostanti, ma doveva inoltre inglobare alcune pile superstiti consolidate.\nLa scelta del materiale e delle forme costruttive rappresent\u00f2 perci\u00f2 un chiaro orientamento di principio che rifletteva una precisa posizione culturale. La linea vincente in questo caso fu comunque quella moderatamente moderna che permettesse l'uso del cemento armato seppure col trattamento esterno in pietraforte, materiale ritenuto, evidentemente, pi\u00f9 \"presentabile\" del calcestruzzo.\nLa struttura venne realizzata apportando notevoli variazioni rispetto al progetto vincitore, la pi\u00f9 sostanziale delle quali riguarda l'altezza delle pile. Originariamente queste salivano ad agganciare saldamente la soletta orizzontale superando sensibilmente i parapetti, con un effetto di prepotente uscita dall'acqua, sottolineato dalla rastremazione verso l'alto. Il successivo ridimensionamento dell'altezza riporta invece completamente l'immagine dell'oggetto nella tradizionale sintassi pila/sostegno - soletta/trave eliminando ogni suggestione strutturale e simbolica.\nVicende successive.\nNel 2014 l'artista Clet Abraham install\u00f2 sul ponte la scultura \"L'Uomo comune\", rimossa e reinstallata a pi\u00f9 riprese fino a una sua ricollocazione nel 2021.\nDescrizione.\nLa struttura del ponte \u00e8 costituita da una trave Gerber in cemento armato a cinque luci di lunghezza variabile e una larghezza che va dai 9 metri delle campate centrali ai 14 delle carreggiate di imbocco. Le 6 nervature a profilo inferiore sagomato curvo sono collegate inferiormente da una controsoletta continua a spessore variabile, e superiormente dall'impalcato della carreggiata viaria e dai traversi (che portano a sbalzo ampi marciapiedi, larghi 2,60\u00a0m per ciascun lato). Tra le due solette alloggiano gli impianti a rete (acquedotto, gas, energia elettrica), collocati in un vano ispezionabile sottostante i marciapiedi. I rivestimenti esterni sono in pietra forte e, con gli intonaci, si inseriscono nel segno della tradizione locale e del rispetto del contesto urbano.\nIl ponte caratterizzato dall'attraversare una rapida naturale del fiume Arno. Le pile dei ponti sono infatti state ribassate secondo vari studi e confronti per poggiare su una piattaforma in pietraforte che negli anni \u00e8 stata profondamente modificata dal fiume e lo continua ad essere tuttora, forse pi\u00f9 visibilmente di prima. Tale piattaforma \u00e8 moderatamente rialzata sul letto fluviale e funziona parzialmente come briglia. Essendo un punto a elevata pendenza relativa del fiume e addirittura assoluta sul livello del mare (a quest'ultimo proposito vi sono scarti fino ad un metro e mezzo da una parte all'altra), tale piattaforma contiene la discesa a valle di numerosi massi che in caso di forti piene potrebbe divenire insidiosa. \nIl ponte alle Grazie si presenta come una struttura convenzionale e funzionale, moderatamente moderno che si armonizza con le strutture storiche attigue."}
{"id": "397386", "revid": "21880", "url": "https://it.wikipedia.org/wiki?curid=397386", "title": "Orto botanico dell'Universit\u00e0 di Catania", "text": ""}
{"id": "397388", "revid": "181699", "url": "https://it.wikipedia.org/wiki?curid=397388", "title": "Grado di giudizio", "text": "Con grado di giudizio, nel diritto processuale, indica la fase delimitata da una sentenza o da una qualsiasi decisione nel merito emessa da un organo giudicante.\nA seconda del tipo di processo in esame possono variare le eccezioni proponibili, le prove ammissibili ed il giudice chiamato a pronunciarsi sulla controversia.\nNell'ordinamento giuridico italiano sono previsti dalla Costituzione due gradi del processo nel giudizio di merito (primo grado e appello), ma, comunque, \u00e8 sempre possibile adire la Corte di Cassazione per \"violazione di legge\"."}
{"id": "397392", "revid": "1632387", "url": "https://it.wikipedia.org/wiki?curid=397392", "title": "The End of This Chapter", "text": "The End of This Chapter \u00e8 il quinto album del gruppo musicale finlandese Sonata Arctica, uscito in Giappone il 24 settembre 2005, ed in seguito distribuito in tutto il mondo.\nL'album \u00e8 una raccolta, dopo quattro album (\"Ecliptica\", \"Silence\", \"Winterheart's Guild\" e \"Reckoning Night\"), quattro minicd (\"Successor\", \"Orientation\", \"Takatalvi\" e \"Don't Say a Word\") e sette singoli.\nSulla copertina \u00e8 presente il simbolo del gruppo, un lupo in un paesaggio invernale nel quale si notano, oltre al ghiaccio ed un faro, lo stemma dei Sonata Arctica.\nL'album \u00e8 stato pubblicato in due versioni: quella CD e quella DVD che, oltre alle tracce gi\u00e0 presenti nel cd, contiene anche cinque versioni live acustiche registrate nel 2004, due dei tre video realizzati, ed un booklet con la storia dei Sonata Arctica ed informazioni sul Sonata Arctica Museum.\nTutti i testi sono stati scritti da Tony Kakko e arrangiati dall'intero gruppo."}
{"id": "397402", "revid": "831312", "url": "https://it.wikipedia.org/wiki?curid=397402", "title": "Giro d'Italia 1957", "text": "Il Giro d'Italia 1957, quarantesima edizione della \"Corsa Rosa\", si svolse in ventuno tappe dal 18 maggio al 9 giugno 1957 per un percorso totale di 3\u00a0926 km. Fu vinto da Gastone Nencini.\nAlla partenza della diciottesima tappa Gaul era in maglia rosa con 56\" su Nencini e 1'17\" su Bobet. Dopo 102\u00a0chilometri Gaul si ferm\u00f2 per fare pip\u00ec e i francesi scatenarono l'offensiva insieme a Nencini e Poblet. Poblet si aggiudic\u00f2 la tappa, con 1'26\" su Baldini e Bobet e 1'38\" su Nencini. Gaul arriv\u00f2 in trentesima posizione con un ritardo di 10 minuti, infuriato con Bobet per il colpo basso. La mossa non bast\u00f2 al francese per vincere il Giro: la maglia rosa pass\u00f2 sulle spalle di Nencini che la conserv\u00f2 con pochi secondi di vantaggio sino a Milano.\nSquadre e corridori partecipanti.\nPartecipano alla competizione 120 ciclisti in rappresentanza di quindici squadre, ciascuna composta da otto ciclisti. Quattro formazioni, Cora-Elv\u00e9, Velo Club Bustese, ERG-Girardengo e Ignis-Doniselli, gareggiano in rappresentanza rispettivamente di Belgio, Francia, Paesi Bassi e Spagna; Faema-Guerra presenta una selezione internazionale (ciclisti di Lussemburgo, Svizzera e Italia), mentre le altre dieci squadre sono interamente italiane."}
{"id": "397404", "revid": "1544448", "url": "https://it.wikipedia.org/wiki?curid=397404", "title": "Richard Dawkins Award", "text": "Il Richard Dawkins Award \u00e8 un premio assegnato annualmente a una persona (o a pi\u00f9 persone) per la loro notevole opera di promozione dell'ateismo. Viene assegnato dalla Atheist Alliance durante il suo congresso annuale, in riconoscimento del lavoro di Richard Dawkins.\nNei criteri ufficiali del premio si legge:\n\"Il Richard Dawkins Award verr\u00e0 assegnato ogni anno per onorare un eminente ateo, i cui contributi hanno innalzato la consapevolezza pubblica della filosofia di vita nonteista; che attraverso scritti, media e arti e/o sul palco sostengono una maggiore conoscenza scientifica; che attraverso opere o con esempi insegnano l'accettazione della filosofia nonteista; e il cui atteggiamento pubblico riflette la filosofia di vita nonteista senza compromessi del Dott. Richard Dawkins.\""}
{"id": "397405", "revid": "125757335", "url": "https://it.wikipedia.org/wiki?curid=397405", "title": "Bowser", "text": " \u00e8 un personaggio immaginario presente nella serie di videogiochi \"Mario\". Re dei Koopa, \u00e8 il principale antagonista di Mario.\nVuole conquistare il Regno dei Funghi e per questa ragione ha rapito in varie occasioni la Principessa Peach.\nFin dalla sua prima apparizione in \"Super Mario Bros.\", Bowser \u00e8 apparso in tutti i titoli della saga pubblicati da Nintendo dal 1985.\nIn Giappone, il personaggio ha il titolo di . Nella versione in inglese del manuale di \"Super Mario Bros.\" era definito \"Bowser, King of the Koopas\" (\"Bowser, re dei Koopa\") e \"the sorcerer king\" (\"il re stregone\").\nCaratteristiche.\nBowser \u00e8 un'enorme tartaruga. Presenta aculei sul carapace, un paio di corna sulla testa e dei bracciali borchiati sulle braccia e nei polsi. Sebbene non sia un drago, \u00e8 in grado di sputare sfere di fuoco dalle sue fauci.\n\u00c8 in grado di compiere ampi balzi e di scuotere la terra intorno a s\u00e9 all'atterraggio. In \"Super Mario Galaxy\" riesce inoltre ad appallottolarsi e a rotolare.\nIn \"Super Mario 64\" \u00e8 capace di teletrasportarsi o di scuotere la terra saltando.\nOrigine.\nDurante la creazione Shigeru Miyamoto voleva basarsi su Re Amo, il cattivo de \"Le tredici fatiche di Ercolino\". Tuttavia Takashi Tezuka era convinto che il nemico di Mario non dovesse essere un bue, ma una tartaruga. Insieme decisero quindi di ridisegnare l'aspetto di Bowser basandosi sulle tartarughe Koopa.\nMiyamoto aveva in mente una rosa di nomi giapponesi basati su piatti coreani, tra cui \u30e6\u30c3\u30b1 Yukke (da yukhoe) e \u30d3\u30d3\u30f3\u30d0 Bibinba (da bibimbap). Alla fine opt\u00f2 per Kuppa, da gukbap. Per il mercato statunitense il nome divent\u00f2 Koopa fino a \"Super Mario Bros. 3\". Da \"Super Mario World\" si opt\u00f2 per cambiare nome in Bowser.\nNel film \"Super Mario Bros.\" Bowser \u00e8 interpretato da Dennis Hopper ed il suo aspetto \u00e8 basato sui rettili.\nApparizioni.\nBowser appare per la prima volta in \"Super Mario Bros.\" (1985). Nel videogioco per Nintendo Entertainment System Bowser invade con i Koopa Troopa il Regno dei Funghi, trasforma i suoi abitanti in blocchi e rapisce la Principessa Peach. Tuttavia non fa i conti con Mario che attraverser\u00e0 otto mondi e sconfigger\u00e0 sette differenti boss, prima di raggiungere Bowser e salvare la principessa. In \"\" Bowser ripeter\u00e0 il suo tentativo di conquistare il Regno dei Funghi.\nIn \"Super Mario Bros. 3\" (1988) viene affiancato dai Bowserotti (Larry, Morton, Wendy, Iggy, Roy, Lemmy e Ludwig) nella conquista del Regno di Funghi. Sempre con l'aiuto dei Bowserotti nel videogioco \"Super Mario World\" (1990) Bowser tenta d'invadere la Terra dei Dinosauri intrappolando gli Yoshi. In questo titolo viene introdotta la Koopa Clown Car, una sorta di elicottero con le fattezze di un clown, che verr\u00e0 usata nuovamente in \"Paper Mario\".\nDopo la sua apparizione in \"Super Mario Kart\" (1992), Bowser torner\u00e0 nuovamente come rivale di Mario in \"Hotel Mario\" (1994). Nello stesso anno esce \": il titolo inizia con Bowser che rapisce nuovamente la Principessa Peach ma viene scacciato dal suo castello in seguito all'arrivo di Exor, una gigantesca spada che colpisce la dimora di Bowser. Nel prosieguo della storia si alleer\u00e0 con Mario per riprendere possesso del suo covo. In questo videogioco Bowser utilizzer\u00e0 i suoi artigli, Categnaccio ed arriver\u00e0 a scagliare Mario contro i nemici.\nIn \" (1995) appare per la prima volta Baby Bowser. In questo titolo tenta invano di sottrarre Yoshi a Baby Mario. Viene inoltre trasformato in un essere gigante dal Magikoopa Kamek.\nIn \"Super Mario 64\" (Nintendo 64, 1996), rapisce di nuovo Peach e s'impossessa del suo castello. Per sconfiggerlo, Mario deve raccogliere un certo numero di Stelle ed entrare in tre differenti livelli: in ognuno di questi, deve afferrare Bowser per la coda e lanciarlo su delle bombe, che circondano il perimetro del suo campo di battaglia.\n\"Super Mario Sunshine\" (GameCube, 2002) ha segnato il debutto di Bowser Jr., unicogenito di Bowser e nuovo grande rivale di Mario. La storyline parrebbe suggerire che Junior sia figlio di Bowser e della Principessa Peach: in realt\u00e0 al termine di Super Mario Sunshine, Bowser stesso rivela a Junior che la Principessa Peach non \u00e8 la vera madre.\nIn ' (Game Boy Advance, 2003), Bowser e Mario si alleano per un breve periodo all'inizio del gioco, dopo di che esso perde la memoria a causa di un incidente. In seguito, diviene l'assistente, per un certo tempo, del megalomane ladro Champo, con cui cerca di trovare ricchezze; dopo una battaglia con i fratelli Mario egli \u00e8 scagliato sulle alture di Fagiolandia, dove la Strega Ghignarda si impossessa del suo corpo trasformandolo in Ghigno Bowser, una versione di Bowser modificata. La stessa sorte gli tocca in ', dove la Principessa Shroob riesce ad entrare nel suo corpo facendogli mangiare il suo corpo tramutato in un fungo. In quest'ultimo videogioco compare la sua versione fanciullesca, conosciuta come Baby Bowser.\nIn \"Super Paper Mario\" si allea con Mario per sconfiggere il Conte Cenere.\nIn \"Super Mario Galaxy\" (Wii, 2007), Bowser attacca il regno dei funghi dal cielo con una flotta di galeoni volanti, aiutato dal figlio Bowser Jr. Grazie a una gigantesca astronave Bowser rapisce la Principessa Peach portando nello spazio l'intero castello. Mario dovr\u00e0 quindi inseguirlo attraverso diversi pianeti per poterlo sconfiggere ancora una volta e liberare la principessa.\nIn \"Super Smash Bros. Brawl\" (Wii, 2008), nella modalit\u00e0 avventura, l'Emissario del Subspazio, Bowser fa la parte del nemico, ovvero l'Esercito del Subspazio a fianco a Ganondorf (che lo tradisce come ha fatto Tabuu, la divinit\u00e0 a cui Bowser ubbidiva). Qui, Bowser spara a tutti quelli che vede con il suo cannone oscuro per trasformarli in trofei da collezione. Dopo aver scoperto di essere stato ingannato, Bowser si allea con il protagonista divenendo un personaggio giocabile.\nIn \"New Super Mario Bros\" per Nintendo DS compare come principale antagonista del gioco insieme a Bowser Junior. Il gioco si apre con quest\u2019ultimo che rapisce Peach, costringendo Mario ad attraversare gli otto mondi proposti dal gioco per salvarla. Il giocatore affronta Bowser nel castello del Mondo 1. Dopo essere stato sconfitto, cade nella lava, riducendosi ad una forma scheletrica. Viene affrontato in questo stato nell'ultimo livello, nel castello del mondo 8. Dopo che Mario lo sconfigge, il re dei Koopa viene rigenerato da Junior che, lanciandolo in un pentolone, lo fa rinascere pi\u00f9 grande e pi\u00f9 forte di prima.\nIn \"New Super Mario Bros. Wii\" (Wii, 2009), Bowser riappare come antagonista, affiancato dai Bowserotti. Alla fine di ogni mondo, Mario deve affrontare un Bowserotto, eccezion fatta per l'ultimo, nel quale deve affrontare lo stesso Bowser. L'ambientazione della battaglia \u00e8 simile a quella del gioco precedente, con un ponte levatoio sopra un lago di lava. Dopo che Mario fa cadere Bowser dal ponte attivando l'interruttore, Kamek (che si era travestito da Principessa Peach) usa la sua magia e fa diventare Bowser enorme, iniziando l'ultima battaglia del gioco.\nIn \"\" (Nintendo DS, 2009), come suggerisce il titolo, Mario e Luigi finiscono nella pancia del re dei Koopa, il quale \u00e8 un personaggio giocabile. Bowser pu\u00f2 tirare pugni, soffiare fuoco e schiacciare grossi interruttori col suo guscio. Il suo obiettivo \u00e8 quello di riprendersi il suo castello e i suoi servi, sottratigli dall'antagonista Sogghigno.\nIn \"Super Mario Galaxy 2\" (Wii, 2010), Mario viene invitato da Peach per mangiare una torta. Mentre si dirige al suo castello cominciano ad arrivare dei Luma (piccole stelline gialle) congelati da Bowser, che si vede sullo sfondo che arriva nella forma gigantesca, poich\u00e9 egli ha il potere della Megastella. Dopo di che Bowser salta sul castello, prende Peach e con un balzo si dirige nell'Universo, di cui si \u00e8 gi\u00e0 impossessato. Infine dopo il combattimento epico tra i due, Bowser viene rimpicciolito perdendo tutti i suoi poteri.\nIn \"\" (Nintendo 3DS, 2012) Bowser diventa potentissimo grazie al potere degli sticker reali, che gli permetteranno di: modificare il mondo di carta, potenziare i suoi alleati, creare una scogliera magica attorno al suo castello volante e infine diventare un gigante di cartone che verr\u00e0 per\u00f2 sconfitto da Mario e Corinne (guardiana degli sticker reali). In questo gioco Bowser viene accompagnato da Kamek, che lo aiuter\u00e0 fino alla fine, e poi Bowser Jr., a cui doner\u00e0 il potere di modificare alcune cose del mondo di carta. Nel gioco Bowser possiede il suo castello volante e la flotta di navi elicottero, comandate da suo figlio Bowser Jr..\nBowser \u00e8 apparso anche in altre serie e spin-off come \"Mario Golf\", \"Mario Kart\", \"Mario Party\", \"Mario Tennis\", \"Super Smash Bros. Melee\", \"Mario Slam Basketball\", \"Mario Smash Football\", \"Mario Strikers Charged Football\", \"Mario Power Tennis\" e \"Mario Sports Mix\".\nIn \"Super Mario 3D Land\" Bowser \u00e8 il boss del mondo 8 ma un Goomba e Kamek rispettivamente nei mondi 1 e 5 hanno preso le sue sembianze con la coda Tanooki al posto dell'originale. Si trova solo nei castelli.\nIn \"Super Mario 3D World\" Bowser compare in tre livelli. I primi due scontri sono nel castello del mondo 1 e in quello del mondo castello: qui Bowser compare sulla sua automobile e cerca di colpire Mario lanciandogli delle bombe a forma di pallone da calcio. Per sconfiggerlo, Mario deve rilanciargli le bombe, in modo da recargli danno. Il terzo scontro, invece, \u00e8 quello finale, alla fine del mondo Bowser, nella sua supertorre. Qui Bowser, con una Super Campanella, si trasforma in Meowser: pu\u00f2 arrampicarsi sulla torre, graffiare Mario con i suoi artigli e danneggiarlo scuotendo la sua coda. Nella seconda parte, Meowser usa anche delle Doppie Ciliegie per moltiplicarsi. Mario deve evitare tutti gli ostacoli e, una volta arrivato in cima, deve premere quattro volte il blocco POW, sul quale si trova Meowser, in modo da sconfiggerlo definitivamente.\nIn quest'ultimo gioco appare in tutti i castelli dei mondi S. Bowser apparir\u00e0 anche come personaggio giocabile nella modalit\u00e0 \"Bowser Party\" in \"Mario Party 10\" dopo essere stato uno dei boss principali della serie. Compare infine sia come personaggio giocabile che come antagonista (insieme al Dr. Eggman della serie \"Sonic\") in tutti i giochi dello spin-off \"Mario &amp; Sonic ai Giochi Olimpici\".\nIn \"Super Mario Odyssey\", gioco per Nintendo Switch del 2017, Bowser ricopre ancora il ruolo di antagonista principale. Il gioco si apre con il re dei Koopa vestito da sposo su un vascello volante con Peach, che vuole sposare contro la sua volont\u00e0. \nQui avviene il primo combattimento con il re dei Koopa, che finisce con la sconfitta di Mario, che viene scaraventato gi\u00f9 dal velivolo. \nInsieme al Tubalese Cappy, Mario deve attraversare diversi Regni per trovare Bowser e la principessa, raccogliendo lune e oggetti preziosi lungo il tragitto.\nNel gioco fanno la loro prima comparsa i Broodals, quattro conigli bianchi alleati di Bowser, che osteggiano Mario durante il suo tragitto.\nA met\u00e0 dell'avventura Bowser stesso riaffronta Mario nel regno dei Nembi; qui Bowser viene battuto nel combattimento, ma non ancora sconfitto fa precipitare la Odyssey con a bordo i protagonisti tirandole contro una palla di cannone. Successivamente Bowser tenta di distruggere nuovamente la Odyssey in groppa al Drago dei Ruderi. \nUna volta raggiunta la Luna, Mario e Cappy interrompono il matrimonio tra Bowser e Peach. Allora Bowser, infuriato, fa cadere Mario in una botola. Qui Bowser ingaggia un'ultima battaglia con Mario, da cui per\u00f2 esce nuovamente sconfitto. In seguito, l'area in cui si trovano inizia a crollare e i personaggi cadono ancora pi\u00f9 in profondit\u00e0. Mario cap-tura Bowser e fugge dalla distruzione imminente, facendosi strada a suon di pugni e fiammate per raggiungere la superficie della luna.\nDopodich\u00e9, Bowser si rialza e i due spasimanti iniziano a corteggiare la principessa, con Mario che le offre un razzofiore e Bowser un bouquet di Piante Piranha, ma vengono respinti entrambi. Infine, Peach sale sulla Odyssey con Cappy e Tiara, e invita i due a raggiungerla sulla navetta. Entrambi corrono e spiccano un salto, ma Mario, saltando su Bowser, riesce a raggiungere la principessa, mentre il re dei Koopa ricade sulla Luna.\nFuori dalla serie, \u00e8 un personaggio utilizzabile nel gioco \".\nAltri media.\nBowser compare come antagonista principale nella serie anime di tre puntate \", insieme agli scagnozzi Iggy e Larry, e nel film d'animazione \"Super Mario Bros. - Peach-hime kyushutsu dai sakusen!\".\nAppare come antagonista anche nelle serie animate statunitensi \"The Super Mario Bros. Super Show!\", \"Le avventure di Super Mario\" e \"Super Mario World\", dove per\u00f2 \u00e8 diverso dalla sua controparte videoludica: \u00e8 di colore verde e porta una corona in testa. Inoltre i suoi sette scagnozzi Bowserotti sono riconosciuti come suoi figli. Nella versione originale \u00e8 chiamato \"Koopa\", mentre in quella italiana \"Attila\".\nNegli anni 90 \u00e8 diventato il protagonista di una serie televisiva in live action dal titolo \"King Koopa's Kool Kartoons\" in cui \u00e8 interpretato da Patrick Pinney.\nNel film \"Super Mario Bros.\", del 1993, Bowser \u00e8 interpretato da Dennis Hopper, nuovamente con il nome Koopa, ed il suo aspetto \u00e8 basato sui rettili.\nIl personaggio fa un'apparizione nel film \"Ralph Spaccatutto\", pellicola animata prodotta dalla Disney nel 2012.\nForme alternative.\nBaby Bowser.\nBaby Bowser, come suggerisce il nome, \u00e8 la versione infanta del Re dei Koopa, nonch\u00e9 l'acerrimo nemico di Baby Mario. Appare per la prima volta in ' come boss finale del mondo 8, dove Kamek lo rende gigante. Appare anche in ', dove rappresenta la controparte di Bowser nel passato.\nSkelobowser.\n \u00e8 la controparte scheletrica di Bowser, nonch\u00e9 il Re dei Tartosso, la forma scheletrica dei Koopa Troopa.. Appare per la prima volta in \"New Super Mario Bros.\", nel \"Mondo 1\", dove Bowser, cadendo nella lava, si brucia fino a consumarsi tutta la pelle.\nEssendo Skelobowser la controparte scheletrica del Re dei Koopa, non si notano grandi cambiamenti nell'aspetto, eccetto ovviamente il colore e la consistenza del suo corpo: essendo infatti costituito di ossa \u00e8 completamente bianco; il carapace, invece, che in Bowser \u00e8 verde, in Skelobowser appare rosso scuro. I suoi capelli sono raccolti in una coda e i collari attorno al collo e alle braccia sono anch'essi rossi. Le corna sono leggermente pi\u00f9 lunghe e gli occhi hanno una forma lievemente pi\u00f9 appuntita. La personalit\u00e0 di Skelobowser \u00e8 pressoch\u00e9 la stessa della sua versione vivente: un cattivo crudele e spietato. Il suo ruggito \u00e8 anche pi\u00f9 terrificante di quello di Bowser.\nEssendo la versione scheletrica di Bowser, Skelobowser ha gli stessi poteri di Bowser, ma con alcune modifiche. Le sue fiamme sono blu (il che suggerisce una temperatura molto pi\u00f9 calda delle solite fiamme di Bowser) ed \u00e8 insensibile al fuoco e alla lava. Dimostra anche la capacit\u00e0 di lanciare le ossa.\nIn \"New Super Mario Bros.\", per sconfiggere Skelobowser, Mario deve schivare i suoi attacchi, i quali includono il respiro di piccole palle di fuoco e il lancio delle sue stesse ossa e aspettare per fare un grosso salto. Dopo aver fatto ci\u00f2 bisogna colpire lo Skull Switch, distruggendo il ponte e gettandolo in un pozzo molto profondo, quando colpisce finalmente la terra, tutto il suo corpo cade a pezzi.\nSkelobowser fa la sua seconda apparizione giocabile in \"Mario Kart Wii\". \u00c8 un personaggio categorizzato pesante come il suo omologo Bowser. Tuttavia, sarebbe meglio classificarlo in classe di peso inferiore in quanto la sua costituzione \u00e8 fatta solo di ossa, ma in realt\u00e0 \u00e8 stato associato a questa categoria per la sua grandezza (per esempio, Rosalinda e Waluigi, dovrebbero essere in una classe di peso inferiore ma per la loro grandezza sono stati associati alla classe pesante). Skelobowser \u00e8 stato anche un avversario (CPU) in un evento di marzo 2009, attaccando continuamente il giocatore con palle di fuoco per tutta la durata della gara. L'evento si svolgeva nella pista Castello di Bowser versione \"Mario Kart 64\". \u00c8 sbloccabile giocando tutti i circuiti Wii 150cc prendendo almeno 1 stella.\nSkelobowser fa la sua terza apparizione nel gioco \"Mario &amp; Sonic ai Giochi Olimpici Invernali\". Egli appare come ultimo nemico nella modalit\u00e0 festival per Wii e nella modalit\u00e0 avventura per Nintendo DS. Il personaggio viene incontrato durante l'evento di Hockey, capitano di una squadra di tre Tartosso, dove \u00e8 portiere. Nel versione per DS viene anche incontrato nel \"Curling Bowling\" e nella \"Discesa super sonica\". A differenza della seconda apparizione, Skelobowser non \u00e8 giocabile.\nIn \"Super Mario 3D Land\" Skelobowser ritorna come boss nei castelli dei mondi speciali 1 e 5. Dopo essere caduto nella lava, la pelle di Bowser si \u00e8 sciolta lasciando solo lo scheletro. Skelobowser in questo gioco pu\u00f2 sputare palle di fuoco blu e compiere grandi salti. Come in \"New Super Mario Bros\" bisogner\u00e0 di nuovo colpire lo Skull Switch per farlo cadere nella lava.\nIn \"Mario Tennis Open\" Skelobowser torna come personaggio giocabile, sbloccabile finendo il terzo livello di Occhio alla macchia. In questo gioco \u00e8 un tipo difesa. In \"New Super Mario Bros. 2\" Skelobowser torna come boss del castello del mondo stella. Il suo modo di attaccare sar\u00e0 come quello della sua controparte (solo che lancer\u00e0 le sue ossa al posto dei martelli) e verr\u00e0 M ingigantito anche lui dai Bowserotti come Bowser. In \"\" Skelobowser pu\u00f2 essere affrontato come boss opzionale nel ring.\nIn \"Mario Party 10\" Skelobowser torna come versione scheletrica di Bowser, boss finale della modalit\u00e0 Mario Party, e attaccher\u00e0 solo quando questi finir\u00e0 nella lava sconfitto. I suoi modi di attaccare saranno le capacit\u00e0 di sputare palle di fuoco blu e lanciare le proprie ossa contro i personaggi giocabili.\nIn \"Mario Kart Wii\" Skelobowser \u00e8 un personaggio sbloccabile ottenendo almeno una stella nel rank finale di tutti i trofei del Gran Premio R\u00e9tro della classe 100cc. In \"Mario Kart 8\" Skelobowser \u00e8 un personaggio scaricabile con il 2\u00b0 DLC a pagamento, mentre in \"Mario Kart 8 Deluxe\" sar\u00e0 disponibile gratuitamente. In \"Mario Kart Tour\" Skelobowser \u00e8 un personaggio ottenibile casualmente tramite i \"Tubi\" o tramite il negozio giornaliero.\nGiga Bowser.\nGiga Bowser, apparso per la prima volta in \"Super Smash Bros. Melee\", ha un aspetto pi\u00f9 feroce e cattivo a vedersi, infatti \u00e8 alto 16m. Aumenta molto anche la sua potenza, grazie anche alle corna pi\u00f9 lunghe e al muso pi\u00f9 allungato, il quale gli d\u00e0 un aspetto pi\u00f9 draconico.\nIn \"Melee\" \u00e8 un boss segreto affrontabile nella Modalit\u00e0 Classica solo se completata in modalit\u00e0 normale o superiore entro 18 minuti; \u00e8 anche un avversario nell'Evento cinquantuno con Mewtwo e Ganondorf al suo fianco. In \"Super Smash Bros. Brawl\" e in \"Super Smash Bros. for Nintendo 3DS e Wii U\" invece Bowser pu\u00f2 trasformarsi nella sua controparte durante la sua mossa finale. In \"Super Smash Bros. Ultimate\" riappare nuovamente come boss nella modalit\u00e0 avventura \"La Stella della Speranza\" ed \u00e8 controllato da Kiaran."}
{"id": "397408", "revid": "767487", "url": "https://it.wikipedia.org/wiki?curid=397408", "title": "Default (gruppo musicale)", "text": "I Default sono stati un gruppo musicale canadese formatosi a Vancouver nel 2001.\nIl loro primo album \"The Fallout\" \u00e8 stato prodotto da Chad Kroeger, cantante dei Nickelback."}
{"id": "397410", "revid": "4106", "url": "https://it.wikipedia.org/wiki?curid=397410", "title": "Chazay", "text": ""}
{"id": "397412", "revid": "486946", "url": "https://it.wikipedia.org/wiki?curid=397412", "title": "Daltonico", "text": ""}
{"id": "397414", "revid": "1892390", "url": "https://it.wikipedia.org/wiki?curid=397414", "title": "Cherie Blair", "text": "Biografia.\n\u00c8 figlia dell'attore televisivo Anthony Booth, che nel 1968 recit\u00f2 accanto a Monica Vitti nel film di Mario Monicelli \"La ragazza con la pistola\".\nHa sposato Tony Blair nel 1980.\nIl suo studio legale (Matrix Law) \u00e8 stato ingaggiato dal governo albanese a difesa del criminale di guerra albanese Ramush Haradinaj nel processo contro di lui presso il tribunale dell'Aja.\nLa parcella di Matrix Law ammonta a 7 milioni di euro.\nIl 29 novembre 2012 Haradinaj \u00e8 stato dichiarato \"non colpevole\" (di crimini di guerra contro i Serbi) dal tribunale dell'Aja."}
{"id": "397415", "revid": "1075510", "url": "https://it.wikipedia.org/wiki?curid=397415", "title": "Nicolaus Mercator", "text": "Nel 1632 entr\u00f2 nell'Universit\u00e0 di Rostock e nel 1641 vi ottenne una laurea. Dopo un breve periodo di studio a Leida, nel 1642 ottenne un posto all'Universit\u00e0 di Rostock. Nel 1648 ottenne un insegnamento all'Universit\u00e0 di Copenaghen, interrotto nel 1654, quando questa universit\u00e0 fu chiusa per la peste.\nVisse poi a Parigi dal 1655 al 1657. Nel 1657 fu insegnante privato di Joscelyne Percy, figlio del decimo Conte del Northumberland, a Petworth nel Sussex, e successivamente insegn\u00f2 matematica a Londra dal 1658 al 1682. Nel 1666 divenne membro della Royal Society. Progett\u00f2 un cronometro da usare per la navigazione per Carlo II d'Inghilterra.\nTrasferitosi in Francia nel 1682, progett\u00f2 le fontane del Palazzo di Versailles; il pagamento di tale lavoro non gli venne per\u00f2 versato, in quanto lo si condizionava alla sua conversione al cattolicesimo, ed egli mor\u00ec in misere condizioni nel 1687.\nNell'ambito della matematica, Nicolaus Mercator \u00e8 noto soprattutto per il suo trattato sui logaritmi, intitolato \"Logarithmo-technica\", pubblicato nel 1668. In esso viene descritta la serie di Mercator, scoperta indipendentemente anche da Gregorio di San Vincenzo e da Newton:\nQuesto sviluppo fu ottenuto considerando lo sviluppo in serie geometrica dell'espressione per l'iperbole equilatera\ne applicando a tale sviluppo il procedimento di quadratura proposto da John Wallis.\nIn questo trattato viene usato per la prima volta, per il logaritmo in base e, il termine \"logaritmo naturale\" (nella sua forma latina \"log naturalis\"). L'uso di questo termine da parte di Nicolaus Mercator \u00e8 piuttosto sorprendente in quanto precede gli sviluppi del calcolo infinitesimale, nel quale sono evidenziate le propriet\u00e0 del logaritmo in base \"e\" che possono essere considerate \"naturali\"."}
{"id": "397417", "revid": "226458", "url": "https://it.wikipedia.org/wiki?curid=397417", "title": "Serie di Mercator", "text": "In matematica, per serie di Mercator o serie di Newton-Mercator si intende la serie di Taylor della funzione logaritmo naturale.\nEssa \u00e8 data dalla formula \nespressione valida per formula_2.\nQuesta serie fu scoperta indipendentemente da Isaac Newton, Nicolaus Mercator e Gregorio di San Vincenzo. \nFu pubblicata per la prima volta nel 1668 nel trattato \"Logarithmo-technica\" di Nicolaus Mercator.\nDerivazione.\nLa serie pu\u00f2 essere ricavata differenziando ripetutamente la funzione logaritmo naturale iniziando con \nIn alternativa, si pu\u00f2 partire con l'uguaglianza (la serie geometrica): \nla quale fornisce, in ragione formula_5 e per formula_6: \nIntegriamo i membri da formula_8 a formula_9:\ne svolgiamo questi integrali: il primo vale immediatamente\nper il secondo, dato che la serie converge uniformemente per formula_12, possiamo \"integrare termine a termine\":\nQuindi abbiamo ottenuto:\nCaso particolare.\nPonendo formula_15, la serie di Mercator si riduce alla cosiddetta serie armonica a segni alterni\nSi verifica infatti che la serie\nconverge \"uniformemente\" anche nel punto formula_18 (per il criterio di Leibniz), e pertanto, essendo somma di funzioni continue in quel punto (polinomi), \u00e8 ivi continua. Allora la serie e la funzione formula_19 ammettono lo stesso limite per formula_20, cio\u00e8:\nQuesta si pu\u00f2 considerare anche caso particolare relativo a formula_22 della funzione eta di Dirichlet formula_23."}
{"id": "397418", "revid": "599", "url": "https://it.wikipedia.org/wiki?curid=397418", "title": "Niklaus Kauffman", "text": ""}
{"id": "397419", "revid": "599", "url": "https://it.wikipedia.org/wiki?curid=397419", "title": "Nicholas Mercator", "text": ""}
{"id": "397420", "revid": "599", "url": "https://it.wikipedia.org/wiki?curid=397420", "title": "Serie di Newton-Mercator", "text": ""}
{"id": "397421", "revid": "599", "url": "https://it.wikipedia.org/wiki?curid=397421", "title": "Serie armonica generalizzata", "text": ""}
{"id": "397428", "revid": "22643", "url": "https://it.wikipedia.org/wiki?curid=397428", "title": "Dialetto umbro", "text": ""}
{"id": "397429", "revid": "2194416", "url": "https://it.wikipedia.org/wiki?curid=397429", "title": "Intercettazione", "text": "L'intercettazione \u00e8 l'azione o l'insieme di azioni operate al fine di acquisire nozione ed eventualmente copia di uno scambio di comunicazioni fra due o pi\u00f9 soggetti terzi di cui si analizzano, spesso a loro insaputa, le comunicazioni intercorse tra di essi.\nStoria.\nLe intercettazioni sono state in pi\u00f9 occasioni al centro di avvenimenti storici forieri di conseguenze di importante portata, come ad esempio avvenne per lo scandalo Watergate, che nel 1972 costrinse alle dimissioni il presidente degli Stati Uniti d'America del tempo.\nNel 2013 sempre gli Stati Uniti sono stati al centro del cosiddetto Datagate, riguardante intercettazioni abusive di massa condotte da enti strategici di quel paese.\nIl rapporto tra il valore della conoscenza e quello della riservatezza ha anche sollecitato una giurisprudenza di bilanciamento tra i due interessi, tentata a livello sovranazionale dalla Corte europea dei diritti dell'uomo.\nAnalisi e caratteristiche.\nOggetto possono essere i dialoghi o la corrispondenza o comunque ogni scambio di parole che i medesimi avessero fra essi a produrre nella fallace convinzione di non essere ascoltati o letti. L'intercettazione v\u00ecola quindi la segretezza delle comunicazioni; pu\u00f2 essere condotta anche da privati, ma quando \u00e8 imputabile agli Stati persegue o finalit\u00e0 giurisdizionali (persecuzione di reati) o finalit\u00e0 di censura, allestite per il controllo degli oppositori politici o a fini di polizia, come ad esempio per il controllo dei detenuti.\nL'intercettazione \u00e8 in genere un'attivit\u00e0 essenziale nell'ambito delle operazioni condotte dai servizi segreti. Il rischio di intercettazione della corrispondenza ha dato origine all'utilizzo di contromisure preventive quali l'adozione di cifrari con cui rendere incomprensibile il contenuto dei messaggi a lettori diversi dal destinatario, a meno di successo di eventuali azioni contrapposte di crittoanalisi. Con l'avvento della telefonia, sono nate le stazioni di intercettazione, in genere militari, che ebbero grande sviluppo durante la prima guerra mondiale.\nCon lo sviluppo di internet l'intercettazione telematica ha fatto sorgere da un lato attivit\u00e0 lecite di informatica forense, dall'altro attivit\u00e0 pressoch\u00e9 ovunque considerate illecite di spionaggio telematico.\nTipologie.\nIntercettazione telefonica.\nL'intercettazione telefonica opera con o senza la collaborazione degli operatori telefonici, che in molti paesi sono obbligati ad adempiere alle richieste (in genere della locale autorit\u00e0 giudiziaria) tramite le proprie strutture tecnologiche ed organizzative (all\u2019interno della funzione di Security o della funzione Affari Legali in genere \u00e8 allocata la funzione d\u2019azienda che gestisce le richieste dell\u2019AG, che in termini pratici possono consistere nell\u2019attivazione delle intercettazione dei servizi di telecomunicazione, la fornitura dei tabulati delle comunicazioni effettuate nel passato, l\u2019identificazione degli abbonati, ecc.). In simili casi le linee telefoniche obiettivo dell'intercettazione vengono duplicate, in maniera completamente impercettibile all'utilizzatore, e le conversazioni in copia sono instradate verso un apposito centro intercettazioni, in cui possono essere registrate su supporti magnetici o digitali. Le registrazioni vengono solitamente protette con sistemi di cifratura.\nIl risultato di un'intercettazione richiesta agli operatori telefonici dipende molto da ci\u00f2 che gli operatori sono in grado di attuare, tecnicamente e legalmente, con la collaborazione dei cosiddetti fornitori di \"terze parti\". Un punto importante dell'intercettazione \u00e8 la relazione tra gli standard tecnici e le leggi che regolamentano questo aspetto all'interno di ogni nazione. Le specifiche tecniche emanate da organismi internazionali in materia di intercettazione legale delle comunicazioni costituiscono a tutti gli effetti un'indicazione circa le modalit\u00e0 con cui deve essere effettuata l'intercettazione e su come devono essere presentati i dati intercettati alle competenti Autorit\u00e0. La legislazione nazionale pu\u00f2 dunque divergere, anche solo parzialmente, dall'aderenza a questi standard.\nGli standard internazionali in materia d'intercettazione legale sono apparsi solo negli anni 2000. Al momento solo le organizzazioni 3GPP e ANSI hanno prodotto un modello di riferimento per le intercettazioni legali. Il 3GPP (Third Generation Partnership Project) \u00e8 un gruppo di lavoro di carattere internazionale, creato da un accordo di collaborazione nel dicembre 1998 tra una serie di organizzazioni tra cui ETSI, che si occupa della standardizzazione dei sistemi di telecomunicazioni in tutti i loro aspetti. L'ANSI (American National Standards Institute) \u00e8 un'organizzazione privata non a fini di lucro, che produce standard industriali per gli Stati Uniti.\nIn funzione di alcuni vincoli, fra cui la segretezza delle indagini, l'utilizzo o meno del telefono come mezzo di comunicazione da parte di un soggetto indagato, l'impiego di contromisure contro le intercettazioni, gli investigatori impiegano anche altre tecniche; fra queste, le intercettazioni ambientali e le intercettazioni informatiche.\nIntercettazione telematica.\nL'intercettazione opera classicamente mediante l'acquisizione di pacchetti di dati in transito sulla Rete. Pu\u00f2 essere impostata per l'acquisizione dei dati che sono trasmessi o ricevuti da un singolo utente o da gruppi di utenti, e come illustrato nel 2013 dal caso detto del \"Datagate\", ricorrendo le condizioni tecniche \u00e8 possibile anche effettuare intercettazioni di massa.\nLe tecniche principali di intercettazione consentono di acquisire i pacchetti di dati o mentre questi sono in libero transito dal computer emittente a quello ricevente, oppure - grazie ad appositi software spia che si installano sul computer della vittima all'insaputa della stessa - \u00e8 il computer osservato a trasmettere i dati di interesse alla stazione intercettante all'insaputa dell'utente.\nIntercettazione ambientale.\nLe intercettazioni ambientali sono realizzate principalmente con l'impiego di microspie, microfoni direzionali, microfoni a contatto e telecamere nascoste. Le microspie propriamente dette sono microfoni occulti idonei a captare i suoni e trasmetterli via cavo o via radio a una idonea stazione ricevente, ovvero immagazzinare quanto captato in memorie che verranno lette (o, gergalmente, \"sbobinate\") lontano dal punto di cattura. Le telecamere ovviamente hanno una funzione del tutto analoga relativamente alle immagini che sia possibile catturare dal punto di osservazione, e in genere comprendono al loro interno quanto necessario per svolgere lo stesso compito per l'audio.\nIl problema tecnico per microspia e telecamera \u00e8 duplice, e riguarda dapprima il posizionamento della sorgente di dati, che spesso richiede l'introduzione in propriet\u00e0 private e/o in ambienti abitati, e poi dell'accesso ai dati che vengono catturati. Nel caso non sia possibile una trasmissione via radio, ai dati si potr\u00e0 accedere soltanto recuperando fisicamente il dispositivo, ripetendo l'accesso all'area osservata.\nIl microfono direzionale invece \u00e8 un tipo di microfono adatto all'uso da relativa distanza; essendo dotato di un cono con funzione di amplificazione selettiva dei suono provenienti da una determinata direzione, oltre che di adeguato software di ottimizzazione e filtraggio del suono catturato, con il direzionale \u00e8 possibile ascoltare conversazioni anche senza avere un dispositivo all'interno dell'area osservata.\nIl microfono a contatto \u00e8 invece un dispositivo munito di software per la massimizzazione della resa fonica in termini volumetrici, che tipicamente consente di ascoltare conversazioni che si svolgono al di l\u00e0 di una parete o una soletta, oppure a distanza mediante l'appoggio a tubazioni o altri conduttori impropri (ad esempio impianti di riscaldamento centralizzato).\nTecniche anti-intercettazione.\nPer impedire che un'intercettazione telefonica possa risultare efficace, principalmente si utilizzano diversi tipi di strumenti di crittografia, mediante i quali si impiegano tecnologie applicabili a computer e telefoni mobili programmabili (smartphone) e che \"criptano\" la voce prima di inviarla su una rete dati (GSM CSD, PSTN, ISDN, UMTS, GPRS, HSDPA).\nSimili software lavorano senza il coinvolgimento dell'operatore di telefonia e devono essere installati nel terminale emittente e in quello destinatario, i quali introducono un livello di cifratura ulteriore a quello della rete GSM, oppure uno \"scrambling\", in cui una o pi\u00f9 funzioni d'onda che disturbano la comunicazione creando un rumore di fondo che rende indecifrabile la conversazione, se questo non viene filtrato ed eliminato dai programmi installati sui terminali.\nUn esempio \u00e8 il primo standard di sicurezza telefonica ZRTP, considerato sicuro dallo stesso ente di standardizzazione dei protocolli internet Internet Engineering Task Force, con cui \u00e8 possibile cifrare le telefonate che queste viaggino su rete telefonica fissa o mobile.\nZRTP pone al centro della verifica della sicurezza la relazione fra gli interlocutori a cui viene richiesto di verificare verbalmente un codice di sicurezza della chiamata. Verificato questo (\"Short authentication string\") la chiamata \u00e8 cifrata con lo standard di sicurezza SRTP.\nZRTP \u00e8 implementato da Philip Zimmermann, ha attirato l'attenzione di aziende produttrici di sistemi anti intercettazione e di tutta la comunit\u00e0 opensource.\nMolte associazioni di attivisti e organizzazioni dedite alla protezione della privacy e della libert\u00e0 di espressione supportano la diffusione dello standard ZRTP.\nAspetti legali specifici.\nPoich\u00e9 la funzione giudiziaria dell'intercettazione ha per scopo di produrre una prova da valersi in sede eminentemente processuale, in molti ordinamenti sorge un problema allorch\u00e9 venga presentata una prova illecitamente costituita: poich\u00e9 il tipo di operazioni in cui consiste l'intercettazione \u00e8 fisiologicamente esposto a raccogliere elementi che ne minano la perfetta liceit\u00e0, accade talora che sia presentata come prova un'intercettazione non correttamente eseguita.\nIn simili evenienze, alcuni sistemi ammettono la prova ancorch\u00e9 irregolarmente formata e si riservano eventualmente di perseguire l'illecito relativo all'intercettazione, pur consentendo per\u00f2 che l'intercettazione abbia effetto sul processo. In altri sistemi dalla prova non ammissibile non possono derivare effetti in danno del reo.\nNel mondo.\nGiuridicamente, in molti ordinamenti degli Stati del mondo l'intercettazione \u00e8 vietata al cittadino mentre \u00e8 consentita, a determinate condizioni, a soggetti di diritto pubblico, classicamente esercenti funzioni giudiziarie e di polizia. Soprattutto per quanto riguarda l'utilizzo dello strumento nella procedura penale, \u00e8 un mezzo di ricerca della prova.\nLe intercettazioni telematiche sono variamente interpretate dai diversi ordinamenti, e spesso si ha distinzione fra comunicazioni in fonia attraverso internet (ad esempio con sistemi VOIP) e comunicazioni scritte. Non di rado le norme dei singoli stati assimilano le previsioni alle precedenti normative per l'intercettazione in fonia oppure per l'intercettazione di corrispondenza: l'intercettazione di una telefonata via Voip \u00e8 cio\u00e8 regolamentata, sostanzialmente, come quella di qualsiasi telefonata, mentre per le restanti comunicazioni ci si regola come per il controllo della posta.\nItalia.\nL'intercettazione, nell'ordinamento giuridico italiano, \u00e8 un mezzo di ricerca della prova previsto e disciplinato dall'art. 266 e seguenti del codice di procedura penale italiano. L'organo competente a disporla \u00e8 il PM, ai fini del procedimento penale. Nell'ambito della finalit\u00e0 meramente investigativa di prevenzione dei reati, sono ammesse anche intercettazioni preventive."}
{"id": "397430", "revid": "547034", "url": "https://it.wikipedia.org/wiki?curid=397430", "title": "Masgwid Gloff", "text": "Secondo figlio del re del Rheged, Gwrast Lledlwm. Sembra aver ereditato la parte meridionale del reame paterno nel tardo V secolo e quindi divenne il primo re indipendente dell'Elmet (o Elfed). La sua capitale potrebbe essere stata \"Campodonum\" (Leeds), sebbene \u00e8 possibile che fosse il centro del sotto-regno separato di Loidis.\nCollegamenti esterni.\n Early British Kingdoms"}
{"id": "397433", "revid": "767487", "url": "https://it.wikipedia.org/wiki?curid=397433", "title": "Sommersturm", "text": "Sommersturm, noto anche con il titolo internazionale Summer Storm, \u00e8 un film tedesco, del 2004, il 2\u00b0 lungometraggio firmato da Marco Kreuzpaintner.\nLa storia tratta dello stato d'incertezza iniziale di un giovane ragazzo gay e del suo successivo, felice, coming out.\nTrama.\nTobi e Achim sono due adolescenti: grandi amici, fanno parte di una squadra di canottaggio, e capita anche che a volte si masturbino assieme. Tobi \u00e8 molto innamorato di Achim, ma non ha ancora mai avuto il coraggio di confessarglielo, in quanto teme che il suo sentimento non sia n\u00e9 compreso n\u00e9 condiviso.Capita in seguito che i due si rechino ad una festa con gli altri componenti della squadra di canottaggio alla quale appartengono entrambi, formata anche da ragazze. Achim finisce per fidanzarsi con Sandra, mentre una sua amica, Anke, cerca di corteggiare Tobi.\nDopo il party i due ragazzi si incontrano per stare un po' assieme. Achim cerca di spiegare a Tobi che, anche se sta con una ragazza, la loro amicizia rimarr\u00e0 sempre forte come prima; allora Tobi gli propone, dopo la gara che li attende, un viaggio inter-rail, ed Achim accetta. Tobi, molto contento di questo successo ottenuto, si avvicina ad Achim \u00e8 cerca di baciarlo, ma Achim lo interrompe. Tobi subito si scusa dicendo che \u00e8 ubriaco. Achim allora gli chiede come fosse andata con Anke, ed egli risponde, per evitare che l'amico possa finir per insospettirsi di qualcosa, che hanno gi\u00e0 fatto sesso.\nLa mattina seguente la squadra parte per gli allenamenti in preparazione alla gara. Arrivati a destinazione incontrano subito i loro avversari. I ragazzi legano con i componenti di una squadra avversaria, i Queerschlag, i quali, in una discussione, spiegano che il termine queer \u00e8 presente nel nome della squadra, perch\u00e9 sono tutti gay. Cala il silenzio nella squadra di Tobi, e i Queerschlag, cos\u00ec, decidono di campeggiare altrove.\nAchim confessa a Tobi che \u00e8 pronto per avere un rapporto sessuale con Sandra, ma lei no. Anke viene a conoscenza del fatto che Tobi ha raccontanto di aver fatto sesso con lei, e vuole spiegazioni. Tobi si scusa dicendo che ha immaginato di dormire insieme a lei, ma essendo un ragazzo timido vorrebbe che fosse lei a prendere l'iniziativa.\nI due amici vanno vicino al lago dove Tobi cerca di baciare Achim ma lui lo respinge e se ne va, dicendo che non sarebbe andato oltre alla masturbazione. Tobi gli urla che un bacio non \u00e8 nulla rispetto a quello che fanno gi\u00e0. Nel frattempo stavano arrivando i ragazzi della Queerschlag, anche loro intenti ad andare al lago, che ascoltano le parole di Tobi. Il ragazzo subito si tuffa nel lago, come se si volesse nascondere da tutti gli altri. Una volta riemerso si accinge ad andarsene, ma i ragazzi della Queerschlag lo invitano a restare. Grazie alla richiesta di uno di loro, Leo, Tobi decide di restare. I ragazzi si divertono e alla fine Tobi si addormenta al sole. Al suo risveglio c'\u00e8 solo Leo a fargli compagnia, che si propone per mettergli della crema sulla schiena.\nTobi non risponde ma lascia fare, poi si gira, i due si guardano, si baciano, si tolgono i costumi e fanno l'amore.\nNel ritornare al campo Tobi incontra Anke che lo persuade, ma Tobi le confessa che lui \u00e8 innamorato di un'altra persona, di un ragazzo. Achim dice a Tobi che questa estate andr\u00e0 in Sud America con Sandra, e quindi rinvia di un anno il loro viaggio inter-rail.\nMalte, un ragazzo della Queerschlag, pensa che grazie al suo fisico pu\u00f2 avere qualsiasi uomo, anche etero. Le sue attenzioni si rivolgono verso un ragazzo dell'altra squadra, Georg, e dopo varie discussioni Malte gli d\u00e0 un bacio alla francese.\nGeorg, preso dal panico dalla sua forte omofobia, scappa nel bosco. Georg quella sera non rientra al campeggio, e gli allenatori delle due squadre decidono di andarlo a cercare, con tutti i ragazzi. Tobi trova George nascosto su un albero. I ragazzi si apprestano, cos\u00ec, a ritornare al campeggio, ma Tobi fa notare che mancano Achim e Sandra. Qualcuno dice di non preoccuparsi, dato che i due probabilmente staranno facendo ben altro, ma Tobi infastidito dall'idea cerca di convincere i ragazzi a cercare i due. Un ragazzo della Queerschlag, allora, gli chiede se fosse geloso della ragazza, cercando di insinuare qualcosa. L'allenatore di Tobi dice che Tobi non \u00e8 gay e cerca una conferma da Tobi, ma lui non risponde. Avviene un giro di parole e cos\u00ec i due gruppi si offendono, si prendono a botte e Leo si frattura una spalla.\nInizia una forte tempesta estiva: i ragazzi si recano al campeggio per recuperare la loro roba e per trovare rifugio in un ostello l\u00ec vicino. Entrati nella villa l'allenatore dice ai ragazzi che chi non \u00e8 gay pu\u00f2 anche trovarsi una stanza dove dormire. Tobi all'inizio resta da solo sulle scale, poi va nella stanza di Achim e Sandra, ma Achim lo caccia via dicendo che la loro amicizia \u00e8 solo un ricordo, cos\u00ec Tobi va a stare nel bagno riscaldandosi con l'acqua calda della doccia.\nNella villa arrivano anche i Queerschlag. Leo vede Tobi in quello stato e lo invita a dormire da lui. Quella sera Achim, Anke e Tobi, ognuno nella propria stanza, riflettono su cosa sia successo in questi giorni.\nLa mattina seguente le due squadre vanno in cucina e si mettono in gruppi diversi. Entra Tobi e cala il silenzio. Tobi si siede con la sua squadra, d\u00e0 un bacio sulla guancia ad Anke: tutti lo guardano. Tobi fa cos\u00ec il suo coming out, chiedendo se non gli \u00e8 pi\u00f9 permesso baciare una donna perch\u00e9 \u00e8 gay. Il gruppo non fa commenti su questo e ritornano a parlare di come organizzarsi per la gara. Dato che Leo \u00e8 ferito alla spalla e che non pu\u00f2 gareggiare l'allenatore di Tobi decide di far andare con i Queerschlag Georg, il ragazzo omofobo. Vincono i Queerschlag, mentre la squadra di Tobi arriva al secondo posto.\nTobi chiede ad Achim se mai lo perdoner\u00e0 e lui gli risponde che si dovr\u00e0 abituare all'idea.\nI ragazzi tornano a casa, Tobi scende dal pullman resta immobile a guardare casa sua e poi sorride."}
{"id": "397444", "revid": "2225653", "url": "https://it.wikipedia.org/wiki?curid=397444", "title": "Movimento spazialista", "text": "Il movimento spazialista, detto anche movimento spaziale, arte spaziale e spazialismo, \u00e8 un movimento artistico nato nel 1946, fondato da Lucio Fontana in Argentina in gemellaggio con la Galleria Il Cavallino di Venezia. A sua volta, questa galleria aveva stretto un forte legame con la Galleria Apollinaire di Milano, gi\u00e0 galleria di Fontana.\nDescrizione.\nIl primo testo teorico alla base della nascita dello Spazialismo \u00e8 stato ideato da Fontana nel 1946 a Buenos Aires, in Argentina: il cosiddetto \"Manifiesto Blanco\", dove si \niniziano a delineare le urgenze di un superamento dell'arte come sino ad allora concepita e ormai \"stagnante\", inserendo le dimensioni del tempo e dello spazio.\nSul finire degli anni Quaranta, l\u2019arte pittorica in Italia emana segnali di insofferenza verso i mezzi tradizionali, mostrando il suo interesse verso un tipo di arte legata alla scienza e alla tecnologia, nell\u2019idea che esse siano inscindibilmente collegate. Con questa idea, gli artisti che aderiscono al manifesto dello Spazialismo, rivolgono ora il proprio interesse alla ricerca scientifica, alla diffusione della radio, della televisione, fino ad elaborare nel 1952 anche un manifesto del Movimento spaziale per la televisione. Arte, scienza e tecnologia collegano ora l\u2019arte alle scoperte scientifiche e viceversa, le invenzioni, in una poetica artistica che celebra il \"mezzo\" e la sua evoluzione, diventano esse stesse atti artistici.\nLucio Fontana, partendo proprio dall\u2019atteggiamento di \u2018apertura\u2019 allo spazio gi\u00e0 presente nel fenomeno Barocco e sintetizzando il dinamismo futurista e l\u2019idea di Boccioni di utilizzare in pittura nuovi mezzi, propone una \"smaterializzazione\" dell\u2019arte stessa, in favore di un\u2019arte \"integrale\" dove il colore, il suono, il movimento e lo spazio possano unificarsi in un\u2019unit\u00e0 ideale.\nIn realt\u00e0, su chi e come abbia cominciato per primo esistono diverse versioni. Si sa che anche nel 1946 Giuseppe Marchiori grande critico d'arte aveva cominciato a raggruppare diversi artisti che poi debutteranno alla Biennale di Venezia del 1948 come \"Fronte Nuovo delle Arti\". Biennale importantissima perch\u00e9 porter\u00e0 a Venezia Peggy Guggenheim che subito decider\u00e0 di fermarsi nella citt\u00e0 lagunare. Gli artisti che erano Virgilio Guidi, Mario Deluigi, Vinicio Vianello, Bruna Gasparini, Bruno De Toffoli si raggrupparono nella Galleria del Cavallino di Carlo Cardazzo. Successivamente si uniranno i giovani Rampin, Tancredi, Licata e Finzi (che in realt\u00e0 viene accolto solo ufficiosamente perch\u00e9 troppo giovane).\nI pittori spazialisti non hanno come priorit\u00e0 l'immagine pittorica in s\u00e9 e non desiderano semplicemente definire una corrente di stile bens\u00ec affrontare, attraverso l'opera d'arte non solo pittorica, il problema della percezione onnicomprensiva dello Spazio, inteso come somma delle categorie assolute di Tempo, Direzione, Suono e Luce.\nLa presa di coscienza dell'esistenza di forze naturali nascoste come particelle, raggi ed elettroni premeva con forza incontrollabile sulla \"vecchia\" superficie della tela. Tali forze troveranno lo sfogo definitivo nel rivoluzionario gesto di Fontana che, bucando e tagliando la superficie del quadro, fece il passo finale di distacco dall'arte del passato verso la nuova arte spaziale, creando effettivamente un \"continuum\" tra Spazio (tela tagliata) e Tempo (il gesto istantaneo del taglio).\nOltre all'iconico taglio del caposcuola Fontana, vanno ricordate le pi\u00f9 note ricerche degli altri artisti spazialisti: Mario Deluigi ha inciso la tela grattandone il colore e creando con i suoi graffi fantasmagoriche nuvole di scintille che prefiguravano i movimenti delle particelle nella luce, Roberto Crippa ha ricreato sulla tela vertiginose spirali nelle quali si pu\u00f2 riconoscere la forma intima dell'energia, come negli orbitali degli elettroni attorno al nucleo, Ennio Finzi ha ricercato nel ritmo del riflesso luminoso una via artistica per esprimere il suono e pi\u00f9 ancora per dare al segno pittorico una valenza grammaticale musicale, Bruna Gasparini ha invece identificato nel contrasto tra fondo monocromo e movimento del gesto di un segno pittorico il senso del confronto/scontro con i diversi piani della percezione.\nManifesti spazialisti.\nGli spazialisti hanno spesso diffuso le loro idee nelle forme sintetiche di manifesti e volantini. Tra i pi\u00f9 importanti documenti di questo tipo:"}
{"id": "397508", "revid": "36426", "url": "https://it.wikipedia.org/wiki?curid=397508", "title": "Ospedale vecchio di San Giovanni di Dio", "text": "San Giovanni di Dio \u00e8 un antico ospedale con chiesa nel centro di Firenze, in Borgo Ognissanti. Oggi la struttura ospedaliera si \u00e8 spostata in zona Torregalli, il \"Nuovo Ospedale di San Giovanni di Dio\", e il vecchio edificio, compresa la parte monumentale, \u00e8 in attesa di una ristrutturazione per un nuovo utilizzo, probabilmente come sede per un assessorato del Comune di Firenze.\nStoria e descrizione.\nLe origini.\nNel 1382 Simone di Piero Vespucci, della ricca e influente famiglia della zona, della quale faceva parte anche l'esploratore Amerigo, fond\u00f2 un ospedale dedicato a Santa Maria dell'Umilt\u00e0, dedicazione che rispecchia la devozione del Vespucci e della sua nobile famiglia, nei confronti di una Madonna molto cara ai fiorentini, quella appunto dell'umilt\u00e0 o della misericordia. Nel 1387 Simone viene ascritto al numero maggiore degli esponenti dell'influente confraternita di Santa Maria della Misericordia. Col testamento del 12 luglio 1400, Simone Vespucci affida la conduzione dello spedale alla confraternita di Santa Maria del Bigallo, alla condizione che la denominazione di tale edificio dovesse attenersi nel tempo in siffatto modo: Spedale di Santa Maria dell'Umilt\u00e0.\nNel 1425 per volere della famiglia Medici la Compagnia del Bigallo viene accorpata d'ufficio con quella di Santa Maria della Misericordia.\nI frati di San Giovanni di Dio.\nIl 4 febbraio 1587 il granduca Ferdinando I accord\u00f2 l'utilizzo dei locali alla congregazione agostiniana dell'Ordine Ospedaliero di San Giovanni di Dio (o Fatebenefratelli), seguaci del portoghese Giovanni di Dio, e ad allora risale il nome attuale (ma non della chiesetta che rimase Santa Maria dell'Umilt\u00e0).\nNonostante la povert\u00e0 del luogo e la insalubrit\u00e0 dei locali, i frati iniziarono immediatamente la loro opera assistenziale rivolta ai poveri infermi. Le attivit\u00e0 principali erano il soccorso temporaneo, le medicature, le cavature di denti, i salassi, ecc., nei confronti degli abitanti del quartiere, specialmente verso i poveri e i mendicanti di passaggio. Il nome di \"Fatebenefratelli\" deriva dall'invito all'invito all'elemosina, rivolto ai passanti, ed erano conosciuti anche come \"frati della sporta\" per via della grande borsa da essi usata nella \"cerca\" quotidiana secondo l'insegnamento del fondatore.\nApogeo nel Settecento.\nDal 1702 al 1713, grazie ad un sussidio di 800 scudi ricevuto dal granduca a premio dell'instancabile attivit\u00e0 assistenziale, fu possibile procedere ai lavori di rinnovazione e decorazione delle strutture ad opera di Carlo Marcellini. Nello stesso periodo infatti era stata anche dichiarata la santit\u00e0 del fondatore dell'ordine, che port\u00f2 alla salita agli onori dell'ordine dopo ormai due secoli di attivit\u00e0. Furono allora incorporate le case dei Vespucci che erano prossime (tra queste quella dove era nato Amerigo Vespucci nel 1454), conducendo la fabbrica alle attuali dimensioni.\nNel 1735 venne poi inaugurato lo scenografico vestibolo con uno scenografico scalone a doppia rampa con andamento curvilineo e avvolgente: \"L'effetto scenografico dell'insieme, ricco di richiami al repertorio barocco e costruito forse su indicazioni della committenza tanto \u00e8 estraneo alla tradizione tipologica locale, \u00e8 amplificato dalla presenza sul pianerottolo del gruppo marmoreo di San Giovanni di Dio con l'Arcangelo Gabriele e il povero genuflesso, opera di Girolamo Ticciati del 1737, e, all'inizio delle rampe, delle statue della \"Fede\" e della \"Speranza\" scolpite da Pompilio Ticciati nel 1771\" (Martellacci). Gli affreschi nella volta furono eseguiti da Rinaldo Botti e Vincenzo Meucci con il soggetto legato all'ospedale di \"Cristo risana gli infermi\"; i due medaglioni a fresco sulle pareti laterali di Violante Ferroni. Questi lavori furono possibili grazie ai numerosi lasciti che iniziano a pervenire in quel periodo, costituendo un considerevole patrimonio al pari delle altre grandi istituzioni fiorentine.\nAnche la chiesa fu riedificata ad opera di Carlo Marcellini, in ambienti fino ad allora usati per l'attivit\u00e0 dell'ospedale, in particolare si riutilizzarono le mura perimetrali dell'antica infermeria. La chiesa \u00e8 a navata unica con quattro altari laterali ornati con putti a stucco. Dalla chiesa primitiva si recuperarono altari e lapidi reinseriti poi nell'arredo settecentesco. Innovativa \u00e8 la facciata, dove il Marcellini dovette superare non poche difficolt\u00e0 tecniche per la ristrettezza dello spazio disponibile. Gli stemmi apposti sono dell'ordine ospedaliero e dei Vespucci. La cupola fu affrescata da Alessandro Gherardini prima e dal pittore ungherese tardo-settecentesco, Giuseppe Dorffmeister poi. All'interno \u00e8 conservata anche una pala di Alessandro Gherardini, rappresentante la \"Vergine col Bambino e sant'Anna\".\nSul finire del Settecento lavorano di nuovo all'ospedale l'architetto Per Antonio Tosi e nella seconda met\u00e0 dell'Ottocento Ignazio Villa. Per quanto riguarda il fronte esterno questo si presenta essenzialmente nelle forme conferitegli dall'intervento di Ignazio Villa che, unificando il corpo di fabbrica con l'ingresso settecento all'ospedale a quello della casa posta d'angolo con via del Porcellana (e soprelevando il tutto di due piani), port\u00f2 l'insieme a svilupparsi per gli attuali otto assi per cinque piani, con il terreno segnato da un finto bugnato in ossequio ai modelli neorinascimentali allora in voga. Dettagliata la descrizione della fabbrica offerta da Federico Fantozzi che, per quanto riguarda il fronte sulla strada, cos\u00ec annota: \"L'esterna facciata, d'ordine ionio, \u00e8 decorata di pilastri che sostengono una cornice ed un attico coronato da un frontespizio triangolare, di ragionevoli proporzioni e ornativa, ma le tre porte sono per la loro bizzarra e capricciosa composizione un delirio di architettura. La porta di mezzo introduce nella chiesa; quella a levante in alcune stanze che precedono la sagrestia, e la terza a ponente nel convento e spedale. Entrando da quest'ultima si perviene in un vestibolo che ha una scala a doppia rampa che ascende allo spedale e fa corona, per cos\u00ec dire, al portone che mette nel convento\".\nSoppressione e proseguimento dell'attivit\u00e0 a Torre Galli.\nSoppressa la corporazione religiosa nel 1808, l'ospedale fu sottoposto a Santa Maria Nuova quindi, dopo la restituzione dei beni al convento, l'istituzione fu eretta a ente morale nel 1857. Nel 1866 fu soppressa la gestione dei frati che aveva perseverato fino ad allora nonostante le numerose ondate di secolarizzazioni a partire dalla fine del Settecento. I religiosi, pur rimanendo all'interno dell'istituzione quali medici e infermieri, dovettero cedere l'amministrazione ad una Commissione Amministratrice e poi ai primi del XX secolo, ad un Consiglio di Amministrazione.\nTra il 1932 e il 1936 (si veda la lapide nell'androne di accesso al chiostro) sono documentati lavori di trasformazione e adeguamento eseguiti su progetto dell'ingegnere F. Bellandi. Nel 1972 furono eseguiti ulteriori lavori di restauro e di ristrutturazione funzionale curati dall'architetto Luigi Caliterna. Nel 1982 i locali dell'antico ospedale divennero di propriet\u00e0 del comune di Firenze.\nSulla porzione destra della facciata, di fianco all'ingresso pi\u00f9 antico segnato con il numero civico 20, \u00e8 una bella targa sagomata data 1719 che ricorda la munificenza dei Vespucci. In alto sono due pietrini a rotella, uno con le insegne congiunte della Compagnia del Bigallo e dell'Arciconfraternita della Misericordia, l'altro con l'insegna di Parte Guelfa.\nAnni Duemila.\nOggi l'attivit\u00e0 ospedaliera \u00e8 continuata nel \"Nuovo Ospedale di San Giovanni di Dio\" o \"Torre Galli\" dal nome del podere nel quale \u00e8 sorto, un ospedale generale con oltre 300 posti letto.\nL'antico ospedale ha continuato ad espletare alcuni servizi sanitari fino ai primi anni Duemila. Nel 2017 ospitava soltanto alcuni uffici, una biblioteca e un piccolo museo dell'ospedale stesso in corso di allestimento. Gran parte dell'edificio, compresa la chiesa di Santa Maria dell'Umilt\u00e0, non sono utilizzati, in attesa di lavori di ristrutturazione e della definizione di un nuovo uso, forse legato al trasloco di un assessorato del Comune di Firenze.\nDalla facciata della chiesa, nel 2015, si \u00e8 staccato un medaglione settecentesco frantumandosi."}
{"id": "397548", "revid": "6923", "url": "https://it.wikipedia.org/wiki?curid=397548", "title": "Il Conto di Corciano e di Perugia", "text": "Il Conto di Corciano e di Perugia \u00e8 una leggenda cavalleresca, di autore ignoto del XIV secolo, il cui testo manoscritto \u00e8 contenuto nel \"Codice Vaticano Latino 4834\".\nIl racconto si basa sulla leggenda della fondazione di Perugia narrata nel poema latino \"Eulistea\", scritto da Bonifacio da Verona intorno al 1293 per incarico del Comune perugino.\nIl racconto.\nDopo la distruzione di Troia, Euliste (trasformazione medievale del nome del condottiero etrusco Auleste, ulteriormente resa come Ulisse), insieme al fratello Ocno e ad uno stuolo di seguaci, giunse in Italia. Risalito il fiume Tevere si ferm\u00f2 in un luogo detto \"Colle Landone\", sul quale fond\u00f2 Perugia. Tra i nobili troiani che si erano uniti a lui c'erano Coragino, due suoi fratelli e la moglie Solina.\nParlando della sua citt\u00e0, un giorno, Euliste/Ulisse afferm\u00f2 di averla costruita per s\u00e9 e la propria famiglia e non per altri. Compresa l'allusione, il coraggioso Coragino, radun\u00f2 i suoi e decise di trasferirsi altrove. Poco distante da Perugia trovarono un colle ricco di acqua, selvaggina e vegetazione. La leggenda continua narrando la fondazione di Corciano, la divisione di Monte Malbe fra Corciano e Perugia, l'incontro dei Troiani con il Conte del Lago che si adopera per la riappacificazione tra Coragino e Euliste/Ulisse e altri piccoli fatti, concludendosi con il matrimonio fra Candida, figlia di Coragino, e Novizio, figlio del Conte del Lago, dai quali nacque Cornaletto, che fu l'ultimo della sua stirpe,che poi si imbatter\u00e0,anche,nel paladino Orlando,ma questa... \u00e8 tutt'altra storia\nCornaletto.\nCornaletto era il giovane signore di Corciano, ultimo discendente della stirpe di Coragino. Come ogni giovane, sognava di incontrare e di battersi con uno dei leggendari Cavalieri di Carlo di Francia. Andando un giorno a cavallo per la campagna intorno al castello, gli capit\u00f2 di imbattersi nel paladino Orlando che stava dirigendosi verso Perugia. Cornaletto, non conoscendolo, gli chiese chi fosse e dove stesse andando. Orlando rispose soltanto di essere un cavaliere francese e dichiar\u00f2 di volersi recare nella citt\u00e0. Cornaletto lo sfid\u00f2 in duello, ma era disarmato; Orlando, accettando la sfida, disse che lo avrebbe atteso mentre si recava a prendere le armi. Pose, per\u00f2 una condizione: se avesse vinto, Cornaletto si sarebbe convertito alla religione cristiana e si sarebbe fatto battezzare. Naturalmente il \"grande\" Orlando non poteva non vincere e, al termine del duello, battezz\u00f2 Cornaletto e, come premio per il suo coraggio, lo fece Cavaliere. Secondo il \"Conto\", quindi, con l'incontro di Orlando e Cornaletto, ebbe inizio la storia religiosa e civile di Corciano.\nDietro la leggenda.\nNella rivalit\u00e0 fra Coragino, fondatore e signore di Corciano, e Euliste/Ulisse, fondatore e signore di Perugia, si intravede la protesta di alcune famiglie perugine di antica nobilt\u00e0 contro lo strapotere della borghesia trecentesca (celata dietro la scaltra figura di Ulisse, assimilata all'Ulisse omerico sebbene questo fosse acheo e l'altro troiano) che si adoperava nel favorire lo sviluppo dell'economia cittadina a svantaggio di quella del contado, preziosa fonte di benessere dell'antica aristocrazia, simboleggiata dalle figure di Coragino e della sua famiglia."}
{"id": "397615", "revid": "30909", "url": "https://it.wikipedia.org/wiki?curid=397615", "title": "ACME", "text": ""}
{"id": "397637", "revid": "785863", "url": "https://it.wikipedia.org/wiki?curid=397637", "title": "Diavolo della Tasmania (Looney Tunes)", "text": "Il Diavolo della Tasmania (\"Tasmanian Devil\"), comunemente noto come Taz, \u00e8 un personaggio immaginario dei cartoni animati Warner Bros. \"Looney Tunes\" e \"Merrie Melodies\". Sebbene il personaggio sia apparso in soli cinque cortometraggi prima che la Warner Bros. Cartoons chiudesse nel 1964, le apparizioni commerciali e televisive hanno successivamente spinto il personaggio verso una nuova popolarit\u00e0 negli anni novanta, che sfoci\u00f2 nel ruolo da protagonista della serie \"Tazmania\". Il suo nome proprio viene rivelato nel corto del 1957 \"Il coniglio goloso\", quando sua moglie lo chiama \"Claude\".\nPersonalit\u00e0.\nTaz \u00e8 generalmente raffigurato come un feroce (seppur ottuso) carnivoro, irascibile e poco paziente. Anche se pu\u00f2 essere molto subdolo, a volte \u00e8 anche dolce. Il suo enorme appetito sembra non conoscere limiti, poich\u00e9 mangia qualsiasi cosa sul suo cammino. \u00c8 conosciuto soprattutto per i suoi discorsi costituiti principalmente da grugniti e ringhi (nelle sue prime apparizioni, parla con una grammatica primitiva) e per la sua capacit\u00e0 di girare come un vortice e mordere quasi tutto. Taz ha un punto debole: pu\u00f2 essere calmato da quasi ogni musica. Mentre si trova in questo stato calmo, pu\u00f2 essere facilmente affrontato. L'unico strumento non in grado di pacificare Taz \u00e8 la cornamusa, che trova insopportabile."}
{"id": "397656", "revid": "712828", "url": "https://it.wikipedia.org/wiki?curid=397656", "title": "Beep Beep", "text": ""}
{"id": "397663", "revid": "1543377", "url": "https://it.wikipedia.org/wiki?curid=397663", "title": "Diavolo della Tasmania (DC Comics)", "text": "Diavolo della Tasmania (\"Tasmanian Devil\") il cui vero nome \u00e8 Hugh Dawkins \u00e8 un supereroe dell'universo DC. Sebbene abbia lo stesso nome di Taz ed entrambi i personaggi siano di propriet\u00e0 della Time Warner, i due non sono collegati fra loro in nessun modo.\nLa sua prima apparizione avviene nel numero 7 de \"I Superamici\": secondo il canone, tuttavia, il personaggio fece il suo debutto sul numero 32 di \"Infinity, Inc.\", nel novembre 1986.\nBiografia del personaggio.\nLa sua vera identit\u00e0 \u00e8 quella di Hugh Dawkins, un metaumano dalla capacit\u00e0 di trasformarsi in un diavolo della Tasmania umanoide molto muscoloso, ma con testa animale, coda e zanne ed artigli affilati ed una pelliccia inizialmente di colore marrone scuro, ed in seguito nera, ma sempre con una caratteristica \"T\" maiuscola di colore bianco su petto e addome. L'origine di questo potere \u00e8 stata attribuita scherzosamente dagli autori al fatto che la madre di Hugh facesse parte di una setta di adoratori del diavolo della Tasmania, ed iniett\u00f2 al figlio del siero radioattivo datole da una razza aliena di diavoli della Tasmania umanoidi e che teneva come amuleto.\nHugh \u00e8 pacifista ed apertamente omosessuale, come rivela lui stesso nell'ottavo numero di \"Justice League Quarterly\". I suoi genitori (ed in particolare il padre) non accettarono la sua diversit\u00e0, tuttavia furono costretti a ricredersi quando Hugh, trasformato in Tasmanian Devil, salv\u00f2 la vita di suo padre.\nHugh decise di mettere i suoi poteri al servizio dell'umanit\u00e0 quando il Dottor Mist lo convinse ad unirsi ai Global Guardians, incaricandolo di difendere la sua terra natia, la Tasmania e l'Australia in generale. Spesso agisce di concerto col resto della squadra, fino a quando la loro base viene distrutta, evento che ne segna di fatto lo scioglimento.\nIn seguito, Hugh compare fra i fondatori della Justice League, ricostruita dopo la sua distruzione ad opera di un'invasione aliena: a lui e al suo amico Joshua Barbazon verr\u00e0 affidata la tutela dell'Australia. Questa sua decisione ne caus\u00f2 lo scontro con Queen Bee, che nel frattempo stava tentando la ricostruzione dei Global Guardians, che poi in realt\u00e0 si riveleranno delle marionette sotto il suo controllo mentale. Fra questi, figura anche il supereroe neozelandese Tuatara, amico fraterno di Hugh, che infatti accetter\u00e0 di invadere i domini di Queen Bee assieme ad altri membri della Justice League per aiutare l'amico. Queen Bee verr\u00e0 poi deposta da Sumaan Harjavti (fratello del vecchio sovrano deposto da Queen Bee stessa), che ne prender\u00e0 il posto. Hugh (nel frattempo ritornato in Tasmania) sar\u00e0 per\u00f2 richiamato dalla Justice League per tornare nell'ex regno di Queen Bee, al fine di contrastare i piani del nuovo regnante Harjavti. Dopo aver risolto con successo l'operazione, Dawkins si ritira nuovamente in Australia, salvo poi ritornare assieme alla Justice League per combattere il supercriminale Sonar.\nDurante gli eventi narrati nella serie Bloodlines, Hugh continua a lavorare per la Justice League, prevalentemente in squadra con Elongated Man e Metamorpho. I tre lavorano insieme per bloccare un'invasione aliena a Londra, tuttavia riescono solo parzialmente nell'intento in quanto a fronte del blocco dell'assedio vengono uccise numerose persone: durante la ricerca di eventuali superstiti, Hugh (nella forma di Tasmanian Devil) viene attaccato da Lionheart, convinto di avere a che fare con uno degli alieni (ma mosso anche dalla missione di screditare i membri della JL).\nNel frattempo, per\u00f2, gli alieni attaccano il quartier generale della Justice League, costringendo il gruppo (del quale tutti i membri sono impossibilitati a combattere a causa delle ferite, ad esempio Tasmanian Devil presenta una spalla trapassata da un palo) a rientrare alla base in tutta fretta, dove, grazie alle cure fornite loro da Lionheart, riescono a sconfiggere una volta per tutte gli alieni.\nDopo la sconfitta degli alieni, Hugh e tutta la Justice League partono per la Nuova Zelanda, dove Hugh e Rayleene McKenzie si trovano a combattere con Phobia, supercriminale dotato del potere di materializzare le paure dei suoi interlocutori: nel caso di Dawkins, Phobia agisce sulla sua difficile situazione familiare, fatta di abusi del padre sulla madre e dell'accettazione mai completa di un figlio \"diverso\" come lui.\nUna volta riuscito a sconfiggere Phobia, ben presto Hugh viene richiamato dalla Justice League per contrastare Overmaster, battaglia nella quale Ice perde la vita. Questo causa uno sconquassamento del gruppo, con comti membri (fra cui Tasmanian Devil stesso) che decidono di non farne pi\u00f9 parte.\nIn seguito, il personaggio sparisce per un po' (salvo comparire ai funerali di Maxwell Lord e di Sue Dibny). Circa 10 anni dopo il suo allontanamento dalla Justice League, Tasmanian Devil ricompare e decide di unirsi agli International Ultramarine Corps, vivendo nella citt\u00e0 fluttuante di Superbia fino alla sua distruzione da parte di Gorilla Grodd e della sua armata. Tasmanian Devil riesce a sfuggire alla distruzione, ma viene catturato assieme agli altri membri del gruppo e fatto oggetto di un lavaggio del cervello che lo riduce in stato catatonico, dal quale viene liberato da un'azione della nuova Justice League che libera gli Ultramarine Corps. Nuovamente libero, continua ad agire per conto degli IUC all'interno di Nebula Man, riuscendo a sconfiggerlo.\nDopo una nuova scomparsa dai fumetti, Tasmanian Devil pu\u00f2 nuovamente essere osservato alla fine degli eventi narrati in \"Crisi infinita\". Durante la crisi degli O.M.A.C., Hugh si offre assieme ad altri supereroi come \"esca\" per attrarre nel deserto del Sahara le suddette macchine, riuscendo cos\u00ec a distruggerne un gran numero senza danneggiare i piloti. Nella maxiserie \"52\", Hugh, assieme ad altri supereroi (fra cui Gloss e Manticora) affronta a Sydney con scarso successo un Black Adam reso folle dalla rabbia: in seguito, decider\u00e0 di tentare di entrare nuovamente a far parte dei Global Guardian.\nNel 2008, dopo due anni d'assenza, lo si rivede in un cameo nel numero 852 di \"Detective Comics\", nel quale affronta degli uomini armati nelle strade di una non meglio precisata citt\u00e0 australiana. Un anno dopo, nella miniserie \"\", viene rivelato che Tasmanian Devil \u00e8 stato ucciso e scuoiato da Prometheus, che ha inoltre utilizzato la sua pelle conciata per farne un tappeto. La notizia della sua morte viene tuttavia smentita nel 2011, quando nell'episodio singolo \"Starman\"/\"Congorilla\" si viene a sapere che Prometheus ha in realt\u00e0 conservato il corpo di Dawkins in stato di quiescenza: il corpo viene perci\u00f2 recuperato da Malavar, cittadino di Gorilla City, che provvede a riportarlo alla vita immergendolo in una fonte dell'eterna giovinezza. Dawkins (sotto forma di Tasmanian Devil) riemerge dalla fonte nel pieno delle forze, aiutando Starman, Malavar, Congorilla e Animal Man a sconfiggere i nemici, per poi fare ritorno in Australia per rivedere sua madre e dirle che non \u00e8 ancora morto.\nDopo la sua \"resurrezione\", il personaggio di Tasmanian Devil ha fatto una serie di apparizioni in veste di membro della Justice League nella battaglia contro l'armata delle tenebre capitanata da Eclipso."}
{"id": "397684", "revid": "1748167", "url": "https://it.wikipedia.org/wiki?curid=397684", "title": "Taddeo (personaggio)", "text": "Taddeo (\"Elmer J. Fudd\") \u00e8 un personaggio dei Looney Tunes.\nIl prototipo del personaggio \u00e8 \"Egghead\" (lett. \"testa d'uovo\"), un ometto calvo, dinoccolato, con bombetta e naso a patata che compare per la prima volta nel cortometraggio \"Egghead Rides Again\" (1937) di Tex Avery. \u00c8 anche caratterizzato da una forte erre moscia che egli pronuncia a ogni frase terminante a sua volta da una risata particolare.\nLa prima apparizione di Taddeo \u00e8 nel 1940 in \"Elmer fotografo\" (\"Elmer's Candid Camera\") un cortometraggio di Chuck Jones, dove compare anche un prototipo di Bugs Bunny.\nFa la sua prima comparsa nei comics americani nel 1941 nell'albo intitolato \"Looney Tunes and Merrie Melodies Comics #1\" edito dalla Dell Publishing.\nAnni recenti.\nTaddeo appare anche nella serie \"Baby Looney Tunes\" nelle canzoni come per esempio \"Bugs Bunny \u00e8 nella fontana\" e in un episodio della seconda stagione, dove \u00e8 un bambino prepotente che ruba le caramelle a Bugs e ai suoi amici (ma l'ha fatto solo per attirare la loro \"attenzione\").\nTaddeo appare in \"The Looney Tunes Show\" questa volta come giornalista amante del formaggio fuso.\nInfine appare in \"Duck Dodgers\" e nella la serie \"I favolosi Tiny\". Tra i film in cui compare ci sono per esempio il film d'animazione e in quelli cinematografici \"\" e \"Space Jam\".\n\u00c8 anche apparso nel terzo episodio della serie animata \"Drawn Together\", seppure con il viso oscurato, dove si scopre che \u00e8 omosessuale."}
{"id": "397696", "revid": "125080520", "url": "https://it.wikipedia.org/wiki?curid=397696", "title": "Nonna (Looney Tunes)", "text": "Emma Webster, meglio nota come la Nonna (\"Granny\"), \u00e8 un personaggio immaginario dei cartoni animati Warner Bros. della serie \"Looney Tunes\" creato da Friz Freleng. Il personaggio \u00e8 stato doppiato per sessant'anni dalla stessa attrice, June Foray.\nPersonaggio.\nIl personaggio venne ideato da Friz Freleng nel 1937 per un cortometraggio ispirato a Cappuccetto rosso. Venne caratterizzato come una vecchia signora del XIX secolo, con un vestito blu e capelli grigi. Comparve da allora in numerosi cortometraggi e sub\u00ec varie modifiche fino a quando negli anni cinquanta, a partire dall'episodio \"Il canarino non si tocca\" del 1949, assunse la caratterizzazione definitiva di padrona di Titti e Silvestro; le venne assegnato un nome nel corto del 1953, Emma Webster.\nFilmografia.\nCinema.\nIl personaggio esord\u00ec nel 1937 nel cortometraggio \"Little Red Walking Hood\" con il personaggio di Taddeo, diretto da Tex Avery; comparve poi in \"The Cagary Canary\" diretto da Bob Clampett, in \"Hiss and Make Up\", diretto da Friz Freleng e in \"Hare Force\" con Bugs Bunny e un prototipo del gatto Silvestro; comparve poi nel corto \"Il canarino non si tocca\" e successivamente poi in molti cartoni degli anni cinquanta, sempre intenta a difendere il canarino Titti dal gatto Silvestro.\nAl cinema \u00e8 apparsa nei lungometraggi \"Space Jam\", ' e '.\nTelevisione.\nNella serie \"I favolosi Tiny\" \u00e8 una delle insegnanti alla Acme Looneyversity. In \"I misteri di Silvestro e Titti\", \u00e8 una detective che viaggia per il mondo risolvendo misteri insieme a Titti, Silvestro e il cane Ettore; nella serie \"Baby Looney Tunes\", si prende cura dei piccoli Looney Tunes e, in \"Looney Tunes Show\" vive insieme a Titti e Silvestro ed \u00e8 una dei pochi a provare simpatia per Daffy Duck, di cui \u00e8 vicina di casa. Nella stessa serie, nell' episodio \"Scapoli d'oro\", si vede in un flashback, ambientato durante la Seconda guerra mondiale, la sua versione giovanile, quando era nel Women's Army Corps. Nello stesso episodio, si scopre essere in possesso della vera Torre Eiffel, donatale dopo aver sconfitto un membro delle forze naziste, e rivela che quella di Parigi \u00e8 solo un'imitazione."}
{"id": "397741", "revid": "1745361", "url": "https://it.wikipedia.org/wiki?curid=397741", "title": "Lirio Abbate", "text": "Biografia.\nInizia nel 1990 collaborando con il Giornale di Sicilia da Termini Imerese scrivendo di cronaca nera e giudiziaria. \u00c8 giornalista professionista dal settembre 1998. Nel 1997 \u00e8 chiamato alla redazione palermitana dell'ANSA, giungendo fino alla qualifica di capo servizio aggiunto, dove si occupa principalmente di cronaca giudiziaria. Dal 1998 \u00e8 corrispondente de La Stampa dalla Sicilia fino al 2008. Dalla cronaca giudiziaria passa al giornalismo investigativo con L'Espresso.\nL'11 aprile 2006 \u00e8 l'unico giornalista presente sul luogo, al seguito degli investigatori, durante l'arresto del capomafia latitante Bernardo Provenzano. Per l'attivit\u00e0 svolta a Palermo riceve minacce di morte a cominciare da settembre 2007 quando i poliziotti che si occupano della sua protezione sventano un attentato preparato davanti alla sua abitazione palermitana. Nell'ottobre dello stesso anno il boss stragista Leoluca Bagarella, durante l'udienza di un processo lancia ad Abbate un proclama intimidatorio per notizie che il giornalista ha scritto sull'ANSA e per questo l'agenzia lo trasferisce a Roma. Per questi fatti ha la solidariet\u00e0 anche dall'allora Presidente della Repubblica Giorgio Napolitano, che lo riceve al Quirinale.\nNel 2009 lascia La Stampa e l'Ansa e diviene inviato de L'Espresso.\nCon un'inchiesta giornalistica su L'Espresso nel 2012 svela, due anni prima dell'azione giudiziaria, la presenza a Roma di intrecci che sarebbero stati oggetto dell'indagine giudiziaria detta \"Mafia Capitale\" con \"i quattro Re di Roma\", denunciando per primo il potere del clan di Massimo Carminati che per questo motivo inizia a minacciarlo come emerge dalle intercettazioni effettuate dai carabinieri del Ros. Pubblica inoltre diverse inchieste esclusive su corruzione, malaffare e mafie.\nL'organizzazione internazionale Reporter senza frontiere (RSF) nel 2014 lo inserisce nella lista dei \"100 eroi dell'informazione nel mondo\" con questa motivazione: \u00abLe minacce di morte e la sua presenza nella lista nera di Cosa nostra non lo hanno intimidito\u00bb. Nel 2015 l'associazione Index on Censorship di Londra lo ha nominato fra le 17 persone al mondo che lottano per la libert\u00e0 di espressione. Nel 2014 pubblica l'inchiesta \"Il business segreto della vendita dei virus che coinvolge aziende e trafficanti\" in cui emergono notizie di rilievo sociale e conflitti di interesse fra ricercatori e manager di industrie farmaceutiche e vengono menzionale accuse, gi\u00e0 formulate dai magistrati, nei confronti della virologa Ilaria Capua, per la quale nel 2016 alcuni reati vengono dichiarati prescritti dal GUP, in quanto la prescrizione ha precedenza sull'assoluzione, e per il resto prosciolta.\nPer raccontare la 'ndrangheta ha scritto nel 2013 un libro sulle donne che in Calabria si ribellano ai boss: \"Fimmine Ribelli\". Per svelare i retroscena del misterioso furto al caveau nella banca della citt\u00e0 giudiziaria di Roma ha scritto il libro \"La Lista - Il ricatto alla Repubblica di Massimo Carminati]\". Nel maggio 2014 ha messo in scena con Pierfrancesco Diliberto (\"in arte\" Pif) una rappresentazione teatrale che ironizza sulla mafia e i boss. Lo spettacolo, che ha esordito a Perugia, ha riscosso un grande successo di pubblico. \u00c8 stato autore e conduttore insieme a Peter Gomez della trasmissione televisiva \"Impronte di mafia\" ideata da Carlo Freccero, in onda fino a gennaio 2008 su RaiSat Premium.\nAutore per Radio Rai, ha scritto e raccontato a Wikiradio: Carlo Alberto dalla Chiesa, l'omicidio di Pio La Torre, Rosario Livatino, l'omicidio di Giuseppe Fava, Placido Rizzotto, Joe Petrosino, la strage di via dei Georgofili e per gli speciali di Rai RadioTre \"23 maggio 1992: l'attentato di Capaci. Un giorno nella storia d'Italia\".\nHa ideato e scritto per LA7 il docufilm \"L'uomo Nero - Storia di Massimo Carminati\". E per Sky Atalantic ha scritto la docu-serie \"Barrio Milano\", sulle bande latino americane.\nIl Presidente della repubblica, motu proprio, nel 2015 gli ha conferito l'onorificenza di Ufficiale dell'Ordine al merito della Repubblica italiana.\nNel gennaio 2016 divenne caporedattore responsabile delle sezioni \"Inchieste\" e \"Attualit\u00e0\" de L'Espresso. Nel 2016 \u00e8 stato coordinatore del team che ha realizzato per L'Espresso la piattaforma protetta \"RegeniLeaks\" per raccogliere testimonianze di whistleblower sulle torture e le violazioni dei diritti umani, per chiedere giustizia per Giulio Regeni e per tutte le vittime dei servizi di sicurezza egiziani, in collaborazione con l'Hermes Center for Transparency and Digital Human Rights.\nDal 2016 al 2017 ha fatto parte della Consulta internazionale sulla giustizia del Dicastero per il servizio dello sviluppo umano integrale del Vaticano, presieduto dal cardinale Peter K.A. Turkson. \nDal 29 novembre 2017 \u00e8 vicedirettore del settimanale L'Espresso.\nControversie.\nDurante la sua carriera \u00e8 stato pi\u00f9 volte querelato o citato in giudizio per i suoi articoli e le sue dichiarazioni. \nPremi.\nPremi che gli sono stati assegnati per la sua attivit\u00e0 giornalistica"}
{"id": "397753", "revid": "1318658", "url": "https://it.wikipedia.org/wiki?curid=397753", "title": "Georges Wolinski", "text": "Biografia.\nNato in Tunisia da genitori ebrei, padre (Siegfried Wolinski) polacco e madre (Lola Bembaron) di origine italiana, perse il padre all'et\u00e0 di due anni, assassinato nel 1936. La madre fu ricoverata in un sanatorio per tubercolosi e fu cresciuto dai nonni. Con la madre si trasfer\u00ec in Francia, a Brian\u00e7on, nel 1945, poco dopo la seconda guerra mondiale. Nel 1952 si trasfer\u00ec con la famiglia a Parigi dove studi\u00f2 prima al liceo Marcellin Berthelot e poi architettura. Dopo la laurea cominci\u00f2 a lavorare come disegnatore.\nWolinski esord\u00ec come disegnatore per la rivista \"Hara-Kiri\"; seguirono quindi \"Action\", \"Paris-Presse\", \"Hara-Kiri Hebdo\", \"Charlie Hebdo\", \"L'Humanit\u00e9\", e infine \"Paris-Match\". Fu capo redattore di \"Charlie Mensuel\". \nFurono i fatti del 1968 a farlo conoscere attraverso la rivista \"Action\" e a dargli popolarit\u00e0.\nNei primi anni '70 Wolinski collabor\u00f2 con Georges Pichard creando il personaggio di Paulette, a sfondo erotico e politico.\nLa satira di Wolinski faceva ampio uso di doppi sensi e aveva un taglio caustico nel rappresentare il cinismo quotidiano, ironizzando su tab\u00f9 sociali e religiosi, e sul \"politically correct\": \nIn Italia i suoi lavori apparvero tra gli altri sul mensile \"Linus\" (dove compare la versione tradotta di Paulette) e sui settimanali \"Il Male\" e \"Cuore\".\nNel 2005 vinse il \"Grand Prix de la ville d'Angoul\u00eame\".\nFu ucciso a 80 anni il 7 gennaio 2015 in un attacco terroristico alla sede del giornale satirico francese \"Charlie Hebdo\", compiuto da estremisti islamici. \u00c8 sepolto al cimitero di Montparnasse.\nL'asteroide 293499 Wolinski \u00e8 stato intitolato in suo onore."}
{"id": "397756", "revid": "37401", "url": "https://it.wikipedia.org/wiki?curid=397756", "title": "Georges Wolinsky", "text": ""}
{"id": "397773", "revid": "765341", "url": "https://it.wikipedia.org/wiki?curid=397773", "title": "Stefano Borgonovo", "text": "Nel 2008 aveva dato vita alla \"Fondazione Stefano Borgonovo Onlus\", che sostiene la ricerca per vincere la SLA, di cui egli stesso era affetto.\nBiografia.\nStefano Borgonovo era sposato con Chantal e aveva 4 figli: Andrea (1988), Alessandra (1990), Benedetta (1997) e Gaia (2003).\nDopo esser stato colpito dalla SLA Borgonovo \u00e8 stato insignito di importanti riconoscimenti (Ambrogino d\u2019Oro a Milano nel 2008, Abbondino d'oro a Como nel 2009 conferito da Simone Mazzocchetti e Fiorino d'oro a Firenze nel 2010, benemerenza e massima onorificenza civica attribuibile a un non fiorentino), tra cui l'intitolazione della via che porta allo stadio delle Due Strade nel capoluogo toscano.\nNell'aprile 2010 \u00e8 uscito il suo libro \"Attaccante nato\" con la prefazione di Silvio Berlusconi, libro che ha ottenuto importanti riconoscimenti quali il Premio Gianni Brera (Milano, gennaio 2011), il Premio Andrea Fortunato (Roma, febbraio 2011) e uno speciale riconoscimento all'interno della sezione saggistica del 45\u00ba Concorso letterario promosso dal CONI (Roma, novembre 2011).\nCarriera.\nGiocatore.\nClub.\nComo e Sambenedettese.\nHa esordito in Serie A pochi giorni prima del suo diciottesimo compleanno, il 14 marzo 1982 con la maglia del contro l'. Nelle due stagioni seguenti ha giocato sempre con i lariani fra i cadetti, per passare nel 1984 alla con cui disputa un campionato segnando 13 gol. Torna l'anno seguente al Como, in Serie A, disputando un'altra stagione con 10 gol, a cui seguono altre due annate tra gli azzurri.\nFiorentina.\nNel 1986 viene acquistato per 4 miliardi di lire dal , che lo lascia al Como per altre due stagioni e successivamente lo gira in prestito alla .\nIn maglia viola forma una coppia d'attacco con Roberto Baggio, soprannominata \"B2\". I due giocatori realizzano 29 dei 44 gol totali messi a segno in campionato dalla Fiorentina: 14 per Stefano Borgonovo, 15 per Roberto Baggio. Un suo gol di testa al 90' su corner di Baggio regala ai viola la vittoria per 2-1 sulla , e un'altra rete all'85' sancisce il 4-3 contro l' capolista e futura campione d'Italia: Borgonovo intuisce il retropassaggio di Beppe Bergomi a Walter Zenga, lo intercetta con uno scatto fulmineo e deposita la palla in rete.\nAl termine della stagione il Milan, proprietario del cartellino di Borgonovo, richiama l'attaccante a Milano. Borgonovo vorrebbe restare a Firenze, citt\u00e0 alla quale \u00e8 ormai legatissimo: insiste quindi con Adriano Galliani affinch\u00e9 gli venga concesso almeno un altro anno di prestito, ma la sua richiesta non viene esaudita.\nMilan.\nRientrato al Milan, segna un gol nel 3-0 contro il Cesena alla prima di campionato, e una tripletta al Galatasaray in amichevole. Dopo due mesi si infortuna gravemente al ginocchio. Operatosi a Firenze per sua volont\u00e0, rientra in tempo per dare il suo contributo nella vittoria finale in Coppa dei Campioni, segnando gli unici due gol in trasferta della squadra (a Helsinki e in semifinale contro il ). Nella semifinale di andata contro il Bayern Monaco, il Milan vince in casa per 1-0 con un rigore di Marco van Basten fischiato per un fallo sullo stesso Borgonovo, mentre al ritorno Borgonovo segna il gol in trasferta, che, nonostante la sconfitta per 2-1, spinge il Milan verso la finale in virt\u00f9 della regola dei gol fuori casa.\nUltimi anni.\nAl termine della stagione torna alla Fiorentina nel frattempo passata a Mario Cecchi Gori, per 8 miliardi di lire.\nDopo due stagioni (42 presenze e 7 gol tra campionato e Coppa Italia), nel 1992 lascia la Fiorentina e si trasferisce al . A Pescara segna 9 gol, ma retrocede.\nNell'anno successivo Borgonovo torna in Serie A passando all'Udinese con cui segna 5 gol in 12 partite, tra cui la sua ultima doppietta in Serie A nella sfida salvezza contro la (3-3) che non basta a impedire la retrocessione della squadra friulana. Proprio a Udine chiude nel 1996 la carriera, dopo un anno al Brescia: nelle ultime due annate non fa gol.\nNazionale.\nSempre nel 1988 Borgonovo viene chiamato in Nazionale, con cui esordisce il 22 febbraio 1989 nella ripresa contro la Danimarca. Nel giro di un mese colleziona 3 presenze, le sole della sua carriera, dopo quelle nell'Under-21 del 1985.\nDopo il ritiro.\nPassano un po' di anni prima che Borgonovo muova i primi passi da allenatore, tutti compiuti all'interno della societ\u00e0 che l'ha visto crescere, il Como, con le diverse formazioni giovanili. Lascia nel 2005 per problemi di salute.\nLa malattia.\nIl 5 settembre 2008 annuncia di essere stato colpito, come accaduto ad altri calciatori, dalla sclerosi laterale amiotrofica (SLA) e di non essere in grado di parlare se non per mezzo di un sintetizzatore vocale. La notizia raggiunge anche il ritiro della Nazionale, in quella data impegnata in vista della preparazione a due incontri di qualificazione alla Coppa del Mondo di calcio del 2010, dove Gianluigi Buffon e Fabio Cannavaro si dicono preoccupati perch\u00e9 negli ultimi anni molti calciatori ritirati sono stati colpiti e uccisi dalla SLA (tra cui il giovane Lauro Minghelli, Adriano Lombardi, Albano Canazza, Piergiorgio Corno e Gianluca Signorini).\nL'impegno nel sociale.\nIl 21 settembre 2008 allo stadio Giuseppe Sinigaglia di Como in occasione della partita di campionato tra il Como e la Canavese \u00e8 stato organizzato un evento che ha visto partecipare lo stesso Borgonovo e molti suoi ex compagni e avversari. L'incasso della giornata \u00e8 andato interamente alla neonata Fondazione.\nMercoled\u00ec 8 ottobre 2008 allo stadio Artemio Franchi di Firenze, Fiorentina e Milan sono scese in campo per una amichevole dedicata a Borgonovo, il cui ricavato \u00e8 stato devoluto alla ricerca sulla SLA.\nIl 27 marzo 2009, allo stadio Luigi Ferraris di Genova, gli sportivi genovesi di Genoa C.F.C. e U.C. Sampdoria si sono riuniti intorno a lui per la partita di calcio benefica \"Uniti contro la SLA\" il cui incasso \u00e8 andato alla Fondazione Borgonovo e alla Gigi Ghirotti. Il 7 settembre 2009 allo stadio Giuseppe Meazza, si sono affrontate nella consueta partita di calcio benefica \"Uniti contro la SLA\", le vecchie glorie del Milan e del ; l'incasso \u00e8 stato devoluto alla Fondazione Borgonovo e alla Gigi Ghirotti. Il 13 aprile 2010 allo stadio Artemio Franchi, in occasione della partita di ritorno della semifinale di Tim Cup fra Fiorentina e Inter, a cui ha assistito dalla Curva Fiesole, gli \u00e8 stato conferito il \"Fiorino d'oro\", massima onorificenza per un cittadino non fiorentino.\nBorgonovo muore nel pomeriggio del 27 giugno 2013 all'et\u00e0 di 49 anni. In quel giorno si gioc\u00f2 la semifinale di FIFA Confederations Cup Spagna-Italia, che la nazionale azzurra disput\u00f2 con il lutto al braccio.\nIl 1\u00ba luglio \u00e8 stato celebrato il funerale nella sua citt\u00e0 natale alla presenza di circa tremila persone, tra cui diversi personaggi del mondo del calcio; terminati i funerali, ha ricevuto sepoltura nel cimitero di Giussano."}
{"id": "397826", "revid": "1573940", "url": "https://it.wikipedia.org/wiki?curid=397826", "title": "Mizuage", "text": "Il era una cerimonia che rappresentava una tappa fondamentale nella vita di una \"oiran\" fino al 1958: determinava il passaggio da ragazza a donna vera a tutti gli effetti.\nDescrizione.\nIl \"mizuage\" era una tradizione che prevedeva l'\"acquisto\" della verginit\u00e0 di una \"oiran\" (cortigiana o prostituta d'alto bordo). Per questo si offrivano somme di denaro anche considerevoli, che trasformavano questo processo in una vera e propria asta.\nSi occupava di tutto la \"protettrice\", la proprietaria della casa di piacere, dalla scelta del cliente all'organizzazione del rituale. Il denaro serviva a coprire parzialmente il debito accumulato dalla \"oiran\" per il suo mantenimento.\nQuesta pratica \u00e8 caduta in disuso.\nPer le geisha la parola \"mizuage\" assume tutt'altro significato, spesso confuso: significava s\u00ec l'ingresso della \"maiko\" (apprendista) nell'et\u00e0 adulta, ma non comprendeva l'atto sessuale."}
{"id": "397856", "revid": "933835", "url": "https://it.wikipedia.org/wiki?curid=397856", "title": "Gens Aemilia", "text": "La gens Aemilia, originariamente scritto Aimilia, \u00e8 stata una delle pi\u00f9 antiche case patrizie di Roma. La famiglia si dice abbia avuto origine nel regno di Numa Pompilio, il secondo re di Roma; i suoi membri occuparono per secoli le pi\u00f9 alte cariche dello Stato, dai primi decenni della Repubblica sino all'epoca imperiale. Gli Aemilii erano probabilmente una delle \"gentes maiores\", le pi\u00f9 importanti famiglie patrizie. Il loro nome \u00e8 stato associato a tre strade consolari (la via Aemilia, la via Aemilia Scauri e la via Aemilia in Hirpinis), a una regione amministrativa dell'Italia romana, e alla Basilica Aemilia a Roma. Molto probabilmente gli Aemilii sono inclusi nelle cento \"gentes originarie\" ricordate dallo storico Tito Livio.\nOrigine e territorio.\nSecondo l'illustre studioso Theodor Mommsen l'antichit\u00e0 di questa famiglia si deduce anche dal fatto che essa diede il nome ad una delle antiche trib\u00f9 rustiche, l'omonima \"Trib\u00f9 Emilia\", che nel Lazio comprendeva Formia e Fondi, ed includeva anche Sessa Aurunca, la colonia di Copia Thuri, quella di Vibo Valentia e inoltre i centri di Mevania nel Bruzio e di Trebbia nell'Umbria.\nL'origine della \"gens\" Emilia era probabilmente sabina, in quanto sembra riconducibile ad un capostipite di nome \"Mamerco\", detto \"Emilio\" (da \"aemilius\", cio\u00e8 \"affabile\") per il suo temperamento gentile, che secondo alcuni sarebbe stato figlio di Numa Pompilio, dal quale avrebbe appreso gli insegnamenti pitagorici. Secondo altri questo \"Emilio\" sarebbe invece figlio di Pitagora, del quale fu seguace Numa Pompilio, che forse per tale ragione lo avrebbe preso sotto la sua protezione, o adottato.\nStoria.\nLa \"gens\" Aemilia si divise successivamente in vari rami, tra cui i Mamercini, i Paoli, i Lepidi, gli Scauri. Gli \"Aemilii\" ebbero un ruolo di primo piano nella prima et\u00e0 repubblicana e furono una delle famiglie pi\u00f9 presenti nelle massime magistrature: basti pensare che i suoi membri ricoprirono il consolato per ben 55 volte. \nIn seguito gli \"Aemilii\" subirono l'ascesa inarrestabile degli Scipioni, con i quali peraltro stabilirono un legame matrimoniale: infatti Scipione Africano Maggiore spos\u00f2 la figlia di Lucio Emilio Paolo, il console caduto a Canne nel 216 a.C.\nIn et\u00e0 imperiale gli \"Aemilii\" restarono molto influenti, ma con la fine della dinastia Giulio-Claudia cessarono di ricoprire cariche pubbliche.\nMembri illustri della gens.\nLe seguenti liste prosopografiche fanno uso di due serie di abbreviazioni: praenomina e filiazione. Le lettere minuscole f. e n. stanno rispettivamente per \"Filius\" ( \"figlio\") o \"Filia\" (\"figlia\") e \"Nepote\" (\"nipote\").\nPer esempio: \"Lucio Emilio Q. f. Cn. n. Papo\"\nampliato: \"Lucio Emilio Quinti filius Gnaei nepote Papo\"\nche significa: \" Lucio Emilio Papo, figlio di Quinto, nipote di Gneo\""}
{"id": "397863", "revid": "228587", "url": "https://it.wikipedia.org/wiki?curid=397863", "title": "Massimo Briaschi", "text": "Biografia.\n\u00c8 fratello maggiore del calciatore Alberto.\nCaratteristiche tecniche.\nMancino naturale, venne impiegato con profitto da classico centravanti, al centro della manovra d'attacco, e da seconda punta o ala. Giocatore dal grande spirito di sacrificio, \u00e8 ricordato come un attaccante di fascia molto completo, veloce e opportunista in area, dotato nel tiro. Di corporatura proporzionata, adatta allo scatto sul breve e alla corsa sul lungo, nonostante la non eccellente altezza fu avvezzo al gioco aereo.\nCarriera.\nClub.\nL.R. Vicenza, Genoa.\nCrebbe nelle giovanili del con cui debutt\u00f2 da professionista nella stagione 1975-1976, in Serie B, disputando 4 gare nei due successivi campionati. Nella stagione 1977-1978 fece parte delle seconde linee del cosiddetto \"Real Vicenza\" di Paolo Rossi e Gib\u00ec Fabbri secondo classificato in Serie A, tuttora il miglior piazzamento di una neopromossa nel massimo campionato italiano.\nL'anno successivo trov\u00f2 maggiore spazio nella squadra berica, iniziando a guadagnarsi il soprannome di \"Nuovo Rossi\" e segnando 1 gol, in Coppa UEFA, ai cecoslovacchi del : fu la sua prima marcatura, e del Lanerossi, in competizioni confederali.\nDopo la stagione da riserva in prestito al , nell'annata 1980-1981 torn\u00f2 a Vicenza dove realizz\u00f2 11 gol in Serie B, tuttavia inutili, a fine stagione, a evitare la retrocessione della squadra in Serie C1. Nel campionato successivo, dopo poche gare coi veneti, torn\u00f2 in Serie A passando al con cui segn\u00f2 8 reti nel campionato 1981-1982.\nGioc\u00f2 altre due stagioni in Liguria siglando in totale 29 reti, di cui 12 nella stagione 1983-1984 conclusa con la retrocessione in Serie B. In precedenza, il 15 maggio 1983 segn\u00f2 alla , l'ultimo gol sub\u00ecto nel campionato italiano da Dino Zoff.\nJuventus, ultimi anni.\nIl suo ruolino sottoporta a Genova attir\u00f2 l'interesse della Juventus di Giovanni Trapattoni, che lo prelev\u00f2 nell'estate 1984 per affiancarlo in attacco all'ex compagno di squadra a Vicenza, Paolo Rossi. A Torino non pat\u00ec l'impatto con l'ambiente di una \"big\", segnando all'esordio in bianconero una tripletta al nella sfida casalinga di Coppa Italia del 22 agosto. Utilizzato da seconda punta, nell'annata 1984-1985 ripet\u00e9 le 12 marcature della precedente stagione a Genova, contribuendo attivamente in campo europeo alla vittoria di Supercoppa UEFA, in cui serv\u00ec a Zbigniew Boniek gli assist per la doppietta del polacco al , e Coppa dei Campioni, grazie alle reti siglate agli svizzeri del , ai cecoslovacchi dello \u2014 \u00abil gol che ancora adesso ricordo con pi\u00f9 piacere, anche se non era il pi\u00f9 bello in assoluto\u00bb \u2014 e, nella semifinale di andata, ai francesi del .\nIl 24 aprile 1985, nel \"retour match\" d'oltralpe contro i girondini, uno scontro di gioco a centrocampo gli lesion\u00f2 legamento crociato e capsula articolare: un infortunio \u00abche mi ha tagliato le gambe, fino a quel momento ero uno dei titolari della Juve\u00bb. Nella parte conclusiva della stagione, scese comunque in campo dal 1' nella finale di Coppa dei Campioni a Bruxelles, ancora contro i \"Reds\" \u2014 \u00abpur di giocare feci sette-otto infiltrazioni\u00bb \u2014, nella tragica notte dell'Heysel, prima di sottoporsi a Saint-\u00c9tienne all'inevitable intervento chirurgico.\nL'annata successiva, a dicembre subentr\u00f2 a gara in corso nella vittoriosa Coppa Intercontinentale a Tokyo contro i sudamericani dell', e alla fine del campionato 1985-1986 conquist\u00f2 in maglia juventina l'unico titolo italiano in carriera, segnalandosi nell'occasione per la rifinitura che valse il gol-scudetto di Michael Laudrup nella vittoria interna sul , a un turno dalla fine; alle prese coi postumi dell'infortunio, nonch\u00e9 con gli arrivi in Piemonte del succitato Laudrup e di Aldo Serena, and\u00f2 tuttavia sempre pi\u00f9 spesso in panchina. Alla fine del suo terzo anno a Torino, vedendosi definitivamente precluso uno spazio da titolare e perso l'appoggio della tifoseria bianconera, decise di tornare al Genoa.\nDopo due stagioni in Serie B coi rossobl\u00f9, nella seconda delle quali partecip\u00f2 al ritorno dei liguri in massima categoria, a dicembre 1989 pass\u00f2 al , in Serie C1, dove non segn\u00f2 nessun gol. Anzich\u00e9 scendere ulteriormente di categoria, chiuse la carriera nel 1990, a 31 anni, ritirandosi dopo una breve esperienza nella Canadian Soccer League con i .\nNazionale.\nNel biennio 1978-1979 ottenne 4 presenze nell', con cui esord\u00ec il 28 dicembre 1978 in trasferta contro i pari et\u00e0 della . Nell'estate 1984 venne selezionato da Enzo Bearzot per la rosa dell' quarta classificata ai Giochi di ; qui scese in campo in 2 occasioni, nella sfida della fase a gironi contro la , e nella finale per la medaglia di bronzo contro la , entrambe perse dagli azzurri."}
{"id": "397874", "revid": "125265253", "url": "https://it.wikipedia.org/wiki?curid=397874", "title": "Claudio Lippi", "text": "Biografia.\nEsordi.\nEsordisce come cantante nei primi anni sessanta, prima come solista e poi col gruppo \"I crociati; \"in questo periodo incide per la Bluebell alcuni 45 giri; nel 1964 partecipa al Festival delle Rose con \"Addio amore\" e, nel 1966, ottiene il primo successo discografico con \"Per ognuno c'\u00e8 qualcuno\" (versione italiana del successo di Dean Martin \"Everybody loves somebody\"); segue nel 1967 \"S\u00ec Maria\", presentato alla Mostra internazionale di musica leggera di Venezia, classificato in seconda posizione tra le \"Nuove proposte\". Partecipa poi a tourn\u00e9e teatrali con Memo Remigi e compare come ospite in alcune trasmissioni televisive di Mike Bongiorno (nel 1963 in \"La fiera dei sogni\") e Pippo Baudo (\"Settevoci\"), sempre in veste di cantante o di ospite brillante.\nPoi partecipa come concorrente a \"Un disco per l'estate 1968\". Nel 1968 vive una breve avventura imprenditoriale, con la creazione dell'etichetta discografica Disco Azzurro insieme al fratello Franco Lippi, fonda quindi il gruppo musicale La pattuglia azzurra, di cui fa parte anche Massimo Boldi e con cui pubblica \"Mezza gazzosa\" e \"Ascoltami\".\nAnni settanta.\nNel 1972, esordisce in radio conducendo alcune trasmissioni per la Rai, tra cui \"Musica In\" e, sempre lo stesso anno, esordisce come conduttore televisivo in programmi per ragazzi (\"Aria aperta\" - che andava in onda il sabato pomeriggio e aveva come protagonisti ragazzi dai 14 ai 18 anni - e \"Giocagi\u00f2\"), poi nel variet\u00e0 \"Tanto piacere\", \"Rivediamoli insieme\", \"Per una sera d'estate\" e \"Mille e una luce\", ed \u00e8 il protagonista maschile nella trasposizione televisiva dell'operetta \"No, no, Nanette\" insieme ad Elisabetta Viviani.\nNel 1975, compare nel musicarello \"Piange... il telefono\". Lo stesso anno, lavora come doppiatore alla serie televisiva di animazione \"Barbapap\u00e0\", dando la voce a tutti i personaggi maschili; assieme a Roberto Vecchioni e Orietta Berti, canta anche la sigla di apertura: \"Ecco arrivare i Barbapap\u00e0\". Nel 1978, lavora per TeleMilano, la futura Canale 5, in un one man show, tagliato su misura per lui dallo stesso Silvio Berlusconi, \"Lo Sprolippio\".\nAnni ottanta e novanta.\nNel 1980, RaiUno trasmette il primo quiz in fascia preserale, \"Sette e mezzo,\" condotto da Raimondo Vianello per la prima met\u00e0, mentre per la seconda da Lippi; nella prima puntata da lui condotta, il concorrente Claudio Minerba di Civitavecchia stabilisce il record assoluto di vincita in una puntata nella storia del quiz. Nel 1984, lascia la Rai per passare a Fininvest, realizzando i quiz \"Tuttinfamiglia\" (1984) e \"Il buon paese\" (1985). \nTra il 1988 e il 1990 fa un breve ritorno a Rai Uno per condurre la nuova edizione di \"Giochi senza frontiere\" , lo show del mattino \"Ci Vediamo\" e il variet\u00e0 \"Buona Fortuna\" in onda dal Teatro delle Vittorie nel preserale del sabato. Il 1\u00ba ottobre 1990, con l'abbandono di Corrado, viene da lui scelto per presentare il quiz del mezzogiorno di Canale 5, \"Il pranzo \u00e8 servito\": gi\u00e0 nel 1985 Lippi era stato chiamato da Corrado per una breve sostituzione a \"Buona Domenica\".\nNel 1991, sempre su Canale 5, presenta la terza edizione di \"Bellezze al bagno\" e nel 1992 anche \"Bellezze sulla neve\". Nel 1992 al \"Pranzo\" arriva una nuova valletta, Luana Ravegnini, con cui Lippi avr\u00e0 una lunga relazione. Nella primavera del 1992, la direzione decide di prolungare la trasmissione per tutto il periodo estivo: Lippi \u00e8 provato e ha problemi di salute, Nel 1993 \u00e8 alla guida di un quiz, ideato da Corrado, estrapolato da La corrida, intitolato \"S\u00ec o no?\". Dopo un periodo di crisi personale (con un divorzio) e la rottura con i vertici Mediaset, lavora per Telemontecarlo, realizzando \"Casa Cosa\" insieme alla Ravegnini.\nNel 1996 si propone quasi casualmente per il ruolo di conduttore di \"Mai dire gol\" con la Gialappa's Band, programma di punta di Italia 1. Lippi deve la presenza a Mai dire Gol a un litigio tra Teo Teocoli e la Gialappa's: in seguito alla defezione dello showman, il trio \u00e8 costretto a trovare un rimpiazzo e recluta Lippi che viene mandato in onda improvvisando. Il fare goffo (non del tutto involontario) lo rende un bersaglio perfetto sia per il trio comico che per la verve di Simona Ventura e rimane al programma per diversi anni con buon successo. Nel 1998 ha un ruolo minore in \"Paparazzi\", film di Natale della coppia Massimo Boldi-Christian De Sica, per la regia di Neri Parenti, e nello stesso anno conduce per un breve periodo \"Striscia la notizia\".\nAnni 2000.\nIn seguito, partecipa alla \"Buona Domenica\" di Maurizio Costanzo e di Lorella Cuccarini, senza per\u00f2 prendere parte alla stagione 2002/2003 e collabora ad altre produzioni, come \"Simpaticissima\", \"6 del mestiere?!\", \"Strada facendo\" e \"Canale 5 story\". Lavora con Michelle Hunziker al variet\u00e0 \"Tacchi a spillo\". Nel 2002 \u00e8 impegnato con \"La sai l'ultima?\", show di prima serata insieme a Natalia Estrada, programma a cui entrambi torneranno nel 2004. Nel 2003, durante una crisi con Mediaset, ritorna su Rai 2, dove conduce \"Eureka\", e partecipa a \"Domenica in\", lo storico programma concorrente di \"Buona Domenica\"; la collaborazione sar\u00e0 tuttavia breve e Lippi torner\u00e0 alla tv commerciale.\nIl 28 ottobre 2006 annuncia di lasciare la conduzione di \"Buona Domenica\", dopo sole 5 puntate, per divergenze con gli autori, in particolare il capoprogetto Cesare Lanza, e i vertici Mediaset. Lippi ha spiegato, infatti, di non condividere il nuovo corso del programma, condotto da Paola Perego, troppo dedito alla volgarit\u00e0 e al trash, come specificato dal conduttore milanese. Da qui in poi la sua carriera nel mondo televisivo riceve un grosso arresto limitandosi a piccole apparizioni come ospite. Il 12 luglio 2008 riceve il \"Grand Prix Corallo citt\u00e0 di Alghero\", nel corso del Gran Gal\u00e0 dello Sport e della Tv 2008. Un anno dopo il periodo di inattivit\u00e0 televisiva, dal marzo 2009, conduce \"Dahlia in campo\" su Dahlia TV, e dal settembre 2010 \u00e8 presenza fissa nei programmi Rai Uno \"La prova del cuoco\" e \"Se... a casa di Paola\".\nAnni 2010.\nIl 30 dicembre 2010 torna in tv con il game-show \"I love Italy\" su Rai 2. Nel luglio 2011 conduce su Rai International il Gran Gal\u00e0 del Made in Italy l'oscar alle eccellenze italiane scritto e prodotto da Nicola Paparusso e Gian Carlo Nicotra che ne cur\u00f2 anche la regia. Nel settembre 2011 inizia le registrazioni per la realizzazione di un nuovo album musicale, \"Volare \u00e8 meraviglioso\".\nL'8 aprile 2012 esce su iTunes il nuovo album \"Volare \u00e8 meraviglioso\", pubblicato da Sifare Edizioni Musicali, arrangiato e prodotto da Francesco Digilio, un omaggio a Domenico Modugno. Dal 2012 al 2015 fa parte della giuria del programma musicale in prima serata \"Tale e quale show\" su Rai 1 prima come giurato e poi come concorrente dal 2017. Nel maggio 2012 conduce, con Elisa Isoardi, il nuovo variet\u00e0 di Rai 1 \"Punto su di te!\". Dall'autunno 2012 Lippi co-conduce con Antonella Clerici ogni sabato \"La prova del cuoco\" in onda su Rai 1.\nIl 2 giugno 2015 \u00e8 il conduttore, insieme ad Amadeus, Pupo e Max Giusti della Partita del cuore su Rai 1. Dal 2011 conduce il Grand Prix Corallo Citt\u00e0 di Alghero con il giornalista Nicola Nieddu. Nella stagione 2017-2018, \u00e8 nel cast dell'edizione di \"Domenica in\", con Cristina e Benedetta Parodi. Questa esperienza non fu, a suo dire, positiva.\nDal 9 settembre 2019 \u00e8 impegnato nella co-conduzione de \"La prova del cuoco\" insieme con Elisa Isoardi."}
{"id": "397890", "revid": "2149408", "url": "https://it.wikipedia.org/wiki?curid=397890", "title": "Nelson Piquet Jr.", "text": "\u00c8 figlio del tre volte campione del mondo di Formula 1 Nelson Piquet e dell'olandese Sylvia Tamsma, e nipote del medico Est\u00e1cio Gon\u00e7alves Souto Maior, ex ministro della Salute.\nNelsinho venne ingaggiato come collaudatore per il team Renault di Formula 1 per la stagione 2007, ed \u00e8 stato promosso nel 2008, prima di essere licenziato a met\u00e0 della stagione 2009. Dopo il licenziamento, \u00e8 emerso che, su istruzione dei membri del team, si era schiantato di proposito al Gran Premio di Singapore 2008 per aiutare il suo compagno di squadra, Fernando Alonso, a vincere la gara. Lo scandalo che ne \u00e8 derivato \u00e8 diventato uno dei pi\u00f9 significativi nella storia degli sport motoristici e alla fine ha visto la fine permanente della carriera di Nelsinho in Formula 1. Piquet ha anche concluso al secondo posto nella GP2 Series 2006, quarto nel campionato Global RallyCross 2014 e settimo nella NASCAR Truck Series 2012.\nNel 2012 \u00e8 entrato nella storia del motorsport nazionale diventando il primo brasiliano a vincere una delle tre divisioni nazionali della Nascar. Tre anni dopo, nel 2015, altri 2 successi: \u00e8 diventato il primo brasiliano a vincere un evento internazionale di prim'ordine nel rallycross : la tappa di Washington del Global Rallycross Championship (GRC), oltre ad essere il primo campione di Formula E.\nOltre a questi successi, \u00e8 il primo rappresentante brasiliano a vincere in GP2 (a Spa-Francorchamps, nella stagione 2005), e l'unico a vincere in A1GP (nella prima gara nella storia della categoria, a Brands Hatch, anche nel 2005). \nBiografia.\nNato ad Heidelberg, in Germania dell'Ovest, \u00e8 il primo dei tre figli di Nelson Piquet avuti con l'ex modella olandese Sylvia Anna Macrike Tamsma, la coppia ha avuto altre due figlie: Kelly e Julia. Nelsinho ha altri quattro fratelli: Geraldo, Lazslo, Pedro e Marco. I genitori di Piquet si separarono subito dopo la sua nascita e il pilota ha vissuto con sua madre a Montecarlo fino all'et\u00e0 di otto anni, quando \u00e8 andato a vivere con suo padre, a Brasilia, e ha iniziato la sua carriera in kart, nel 1993.\nIl pilota ha frequentato Bia Anthony (attualmente moglie di Ronaldo) per quattro anni. La coppia \u00e8 venuta a vivere insieme a Oxford, in Inghilterra. Dopo la rottura, Nelsinho ha anche frequentato la fashion blogger Helena Bordon, figlia di Donata Meirelles, direttrice di Daslu , e della studentessa Gabriela Constantino, una delle ereditiere della compagnia aerea brasiliana GOL. Piquet era fidanzato con Carolina Alves de Queiroz, figlia del proprietario di Hypermarcas. Hanno terminato la loro relazione nell'agosto 2012.\nCarriera.\nGli esordi.\nPiquet cominci\u00f2 la propria carriera nel mondo dei kart nel 1993, ottenendo diversi successi prima di passare, nel 2001 alla F3 sudamericana. L'anno seguente domin\u00f2 la serie, vincendo il titolo e stabilendo il record di vittorie, ottenendo tredici successi. Decise quindi di trasferirsi in Europa per proseguire la carriera. Esord\u00ec quindi nel 2003 nella F3 inglese con la squadra \"Piquet Sports\" gestita dal padre. Al suo arrivo era accolto con grande scetticismo da parte degli addetti ai lavori e, a volte, con ostilit\u00e0 da parte dei colleghi. Nonostante ci\u00f2 al primo anno si classific\u00f2 terzo e venne chiamato dalla Williams insieme a Nico Rosberg per effettuare un test, mentre l'anno successivo vinse il titolo di categoria.\nLa GP2.\nNel 2005 pilota e squadra avanzano nella nuova serie GP2 (ultimo passo prima della Formula 1) vincendo una gara e classificandosi 8\u00ba nella classifica finale; inizia la stagione 2006 tra i favoriti sempre nella GP2 vincendo la gara inaugurale sul Circuito di Valencia e rimanendo in corsa per il titolo sino alla fine della stagione con un totale di quattro vittorie, terminando poi secondo nella classifica dietro Lewis Hamilton. Tra le due stagioni ha anche partecipato alla edizione inaugurale della serie A1 Grand Prix vincendo 2 gare per il \"team\" del Brasile.\nFormula 1.\n2007.\nAlla vigilia del Gran Premio d'Italia 2006 viene annunciato l'ingaggio di Nelsinho come collaudatore ufficiale e pilota di riserva per la Renault per il campionato 2007. L'esordio in queste vesti avviene gi\u00e0 il 19 settembre 2006, nel corso dei programmati test a Silverstone.\n2008.\nLa stagione 2008 ha visto la promozione di Piquet insieme al due volte campione del mondo, Fernando Alonso. \u00c8 stato riferito che ha guadagnato la preferenza per il posto su Heikki Kovalainen perch\u00e9 Kovalainen era visto come un potenziale rivale di Alonso, e una tale rivalit\u00e0 rischiava di danneggiare la squadra.\nLa prima gara della stagione 2008 in Australia ha visto Piquet partire 21\u00b0 e danneggiare la sua vettura in una collisione al primo giro, prima di ritirarsi al 31\u00ba giro. Questo \u00e8 stato esattamente lo stesso risultato ottenuto da suo padre nella sua prima gara nel Gran Premio di Germania 1978. Al Gran Premio della Malesia \u00e8 partito dalla 13\u00aa posizione in griglia e ha concluso la gara in 11\u00aa posizione. Ha iniziato il Gran Premio del Bahrain dal 14\u00ba posto ma si \u00e8 ritirato per un problema al cambio dopo il suo secondo pit stop. Piquet si \u00e8 qualificato decimo per il Gran Premio di Spagna a Barcellona, partecipando alla prima sessione di qualifiche della top 10 della sua carriera. Tuttavia, la sua gara si \u00e8 conclusa al settimo giro dopo una collisione con S\u00e9bastien Bourdais nel tentativo di sorpasso. Nel Gran Premio di Turchia lo ha visto qualificarsi in 17\u00aa posizione e terminare la gara al 15\u00ba posto. I suoi problemi sono stati ulteriormente aggravati da un paio di mancati sorpassi: dopo l'incidente di Monaco non \u00e8 riuscito a prendere confidenza con le condizioni di umidit\u00e0, ed \u00e8 andato in testacoda mentre inseguiva il compagno di squadra Alonso in Canada, prima di ritirarsi al giro 42 per un guasto ai freni.\nPiquet \u00e8 stato sottoposto a crescenti pressioni da parte della Renault nel corso della stagione 2008 e si \u00e8 ipotizzato che avrebbe perso il posto se non ci fossero stati miglioramenti. La Renault non ha fatto nulla per sedare le voci, esortandolo pubblicamente a migliorare dopo il Gran Premio di Turchia e giustificando che al brasiliano, dopo Monaco, gli mancava la fiducia. Nonostante la pressione, Piquet ha ottenuto i suoi primi punti in F1 con un settimo posto in Francia superando negli ultimi giri Fernando Alonso. A Silverstone, Piquet si trovava ad un certo punto della gara al quarto posto, dopo aver superato il compagno di squadra che montava gomme vecchie. Piquet \u00e8 andato in testacoda al giro 36 insieme a molti altri migliori corridori quando le condizioni del bagnato erano impraticabili. Una gara dopo, tuttavia, in Germania, ha preceduto la Ferrari del connazionale Felipe Massa, conquistando il suo primo podio piazzandosi al secondo posto dietro alla McLaren di Lewis Hamilton. \u00c8 stato l'unico pilota su una strategia di una sosta che, con l'aiuto della safety car, gli ha fatto guadagnare diverse posizioni. Nel Gran Premio del Giappone conlcude quarto.\n2009.\nNonostante le voci di un possibile addio, la Renault ha deciso di mantenere Piquet facendogli firmare un contratto di un anno. Alonso continu\u00f2 ad essere il suo compagno di squadra, con l'obiettivo da parte di Renault di lottare per il titolo.\nPiquet ha avuto un inizio deludente nella stagione 2009, non riuscendo a superare la prima sessione di qualifiche in nessuna delle prime tre gare. La sua prima gara, in Australia, si \u00e8 conclusa al giro 24 quando si \u00e8 ritirato per un guasto ai freni. Va meglio la settimana successiva in Malesia, finendo 13\u00ba, dopo che la gara \u00e8 stata interrotta a causa dell'eccessiva pioggia. In Cina arriva un'altra delusione, tuttavia, e dopo esser finito svariate volte in testacoda e aver cambiato due volte il musetto alla sua monoposto conclude al 16\u00ba e ultimo posto in quella che il team manager Flavio Briatore ha descritto come una \"gara molto, molto brutta\". In Bahrain conclude al decimo posto dove riusc\u00ec a difendersi da Mark Webber. In Spagna si classifica 12\u00ba.\nPi\u00f9 tardi, al Gran Premio di Germania 2009, Piquet si classifica davanti al suo compagno di squadra. Tuttavia, dopo il Gran Premio d'Ungheria 2009, non aveva ancora segnato pi\u00f9 punti nella stagione 2009. Il 3 agosto 2009 Piquet ha confermato di essere stato licenziato dalla Renault. Ha attaccato duramente il suo ex manager e capo squadra Flavio Briatore definendolo il suo \"carnefice\" e mettendo in discussione le conoscenze generali di Briatore sulla Formula Uno. Piquet ha anche affermato che il boss della Renault ha favorito il compagno di squadra Fernando Alonso. Il collaudatore e pilota di riserva della Renault, Romain Grosjean, ha sostituito Piquet per il resto della stagione. Insieme a molti altri piloti, Piquet \u00e8 stato accostato alla Ferrari come sostituto dell'infortunato Felipe Massa, a seguito dei deludenti risultati di Luca Badoer. Tuttavia, la Ferrari ha scelto Giancarlo Fisichella, che Piquet aveva sostituito alla Renault nel 2008.\nNASCAR.\nTerminata l'esperienza in Formula 1, nel 2010, Piquet corre nei campionati statunitensi NASCAR, ma ha ammesso di essere stato contattato da diversi team di Formula 1 e di aver declinato l'offerta. Nel 2012 corre nel campionato statunitense NASCAR Camping World Truck Series con il pick-up #30, sponsorizzato dalla Drink B, della scuderia Turner Motorsports. Partecipa anche alla NASCAR Nationwide Series nonostante, per regolamento, non possa ottenere punti in quella serie.\nFormula E.\nNel 2014 prende parte al neonato Campionato di Formula E 2014-2015 con la squadra China Racing. Vince l'E-Prix sullo storico Circuito di Long Beach il 4 aprile 2015. A fine stagione riesce a conquistare il titolo di campione del mondo, per un solo punto di vantaggio sul rivale S\u00e9bastien Buemi.. La seconda stagione con il team non \u00e8 altrettanto buona a causa della scarsa competitivit\u00e0 della monoposto. Raccoglie infatti soltanto 8 punti nell'intera stagione.\nNella stagione successiva resta nella stessa squadra, nel frattempo rinominato NextEV NIO, ma i risultati non migliorano, e conclude la stagione all'undicesimo posto con 33 punti complessivi.\nPer il campionato 2017-2018 passa al team Jaguar Racing. Termina il campionato in nona posizione con 51 punti e tre quarti posti quali migliori risultati.\nNella stagione 2018-2019 viene confermato dal team, ma dopo un deludente avvio di stagione viene appiedato dalla squadra.\nStock Car.\nDal 2019 ritorna in Sudamerica per partecipare al campionato di Stock Car brasiliano.\nControversie.\nCrashgate.\nNell'agosto 2009, dopo che Piquet \u00e8 stato licenziato dalla Renault, sono emerse accuse secondo cui Piquet aveva deliberatamente fatto schiantare la sua monoposto al GP di Singapore del 2008, a beneficio del suo compagno di squadra Fernando Alonso, che ha poi vinto la gara. A quel tempo, Piquet ha giustificato l'incidente come un semplice errore. Successivamente, ha ritrattato, rilasciando dichiarazioni alla F\u00e9d\u00e9ration Internationale de l'Automobile (FIA) che era deliberato e che gli era stato chiesto dal team principal Flavio Briatore e dal direttore tecnico Pat Symonds di causare l'incidente. In cambio delle sue prove, a Piquet \u00e8 stata concessa l'immunit\u00e0 generale dalla FIA. La squadra francese ha affermato che c'\u00e8 stato un tentativo di ricatto, in modo che Nelsinho potesse continuare nella stagione 2009. Inoltre, Nelson Piquet padre, ha dichiarato al quotidiano inglese \"Daily Mirror\", che, anche nel 2008, ha informato il direttore di gara Charlie Whiting sulla mossa della Renault di manipolare il risultato del GP di Singapore. Ha detto che l'unico motivo per cui non ha parlato con il presidente della Federazione Internazionale dell'Automobile (FIA), Max Mosley, era perch\u00e9 temeva di danneggiare la carriera di Nelsinho. Il 4 settembre 2009, i responsabili della Renault sono stati accusati di cospirazione e manipolazione di corse e sono stati chiamati a testimonianza al Consiglio mondiale dello sport automobilistico della FIA a Parigi il 21 settembre 2009.\nL'11 settembre, Renault e Briatore hanno dichiarato che avrebbero avviato un procedimento penale contro Piquet per diffamazione e ricatto. Tuttavia, il 16 settembre, in un comunicato la Renault annunci\u00f2 che non avrebbe contestato le accuse e che sia Briatore che Symonds avevano lasciato la squadra. \nIl 21 settembre, a conclusione delle udienze della FIA, Piquet ha dichiarato: \"Mi pento amaramente delle mie azioni per aver seguito gli ordini che mi sono stati dati... La mia situazione alla Renault si \u00e8 trasformata in un incubo. Avendo sognato di essere un pilota di Formula 1 e avendo lavorato tanto per arrivarci, mi sono ritrovato in balia del signor Briatore, il suo vero carattere, che prima era noto solo a chi aveva trattato cos\u00ec in passato, \u00e8 ora noto. Il signor Briatore era il mio manager oltre che il capo squadra, aveva il mio futuro nelle sue mani ma non gli importava nulla. Al momento del GP di Singapore mi aveva isolato e mi ha portato al punto pi\u00f9 basso che avessi mai raggiunto nella mia vita. Ora che sono fuori da quella situazione non posso credere di aver accettato il piano, ma quando mi \u00e8 stato proposto ho sentito che non ero in grado di rifiutare\". La Renault ha accusato Piquet di \"false accuse\" e ha persino prodotto un \"Mister X\" che presumibilmente ha fornito dettagli di prima mano sulla pianificazione della cospirazione, il che ha confermato le affermazioni di Pat Symonds secondo cui la tesi dell'incidente \u00e8 venuta dallo stesso Piquet come un modo per giustificare le sue scarse prestazioni e aiutare nelle sue trattative per un prolungamento del contratto con la squadra.\nDopo che il caso \u00e8 stato giudicato dal Consiglio mondiale della FIA, Briatore \u00e8 stato bandito dalla Formula 1. Pat Symonds \u00e8 stato sospeso per cinque anni. Quanto a Nelsinho Piquet, come gli era stato promesso quando ha consegnato un dossier sull'episodio alla FIA, non ha ricevuto alcuna punizione dalla Federazione Internazionale dell'Automobile, essendo lui l'autore della denuncia. Anche Fernando Alonso, che \u00e8 stato coinvolto in questa vicenda, non \u00e8 stato punito.\nIl 5 gennaio 2010 l'Alta Corte di Parigi ha annullato il divieto imposto a Briatore dalla FIA, consentendogli di lavorare nuovamente in Formula 1. Briatore deve ancora ricevere un risarcimento di quindicimila euro.\nTuttavia, nel dicembre 2010, i Piquet hanno vinto una causa per diffamazione contro la Renault. La Renault si \u00e8 scusata con Piquet per averlo diffamato e ha pagato ingenti danni. L'avvocato dei Piquet ha dichiarato: \"Sono stati entrambi trattati in modo spaventoso dalla Renault quando hanno osato rivelare lo scandalo all'organo di governo... La F1 \u00e8 stata privata di un pilota promettente come Nelsinho ed \u00e8 a scapito [della F1] che il suo talento lo sta dimostrando altrove.\" La Renault si \u00e8 scusata e in risposta alla decisione dell'Alta Corte dichiara: \"La squadra accetta che le accuse fatte da Nelson Piquet Jr. non fossero false. E inoltre accetta anche che Piquet Jr. e padre non abbiano inventato queste accuse per ricattare il squadra.\"\nIl 15 ottobre 2009, Felipe Massa ha affermato di essere \"certo\" che Alonso fosse coinvolto nello scandalo, aggiungendo: \"Senza dubbio lo sapeva\". Sei settimane dopo, \u00e8 stato riferito che Alonso ha rifiutato l'invito alla gara di kart di beneficenza di Massa.\nPoche ore dopo che il nuovo team Campos Meta aveva confermato Bruno Senna come uno dei suoi piloti per il 2010, l'amministratore delegato della F1 Bernie Ecclestone ha dichiarato nel paddock del nuovo circuito di Yas Marina che vorrebbe vedere il licenziato Piquet di nuovo in F1 come compagno di squadra di Senna. Ecclestone ha dichiarato; \"Sarebbe bello, non \u00e8 vero, un altro buon nome. Questo \u00e8 ci\u00f2 di cui si parla, in realt\u00e0.\"\nIl 28 dicembre 2009, \u00e8 stato riportato dal sito spagnolo Motor21.com che Piquet aveva firmato un contratto di tre anni con Campos al fianco di Senna. Tuttavia, in seguito Motor21.com ha smentito questa indiscrezione in occasione del festival spagnolo D\u00eda de los Santos Innocentes. Piquet ha lasciato intendere di aver avuto colloqui con la Force India. Tuttavia, il team indiano ha deciso di mantenere sia Adrian Sutil che Vitantonio Liuzzi, quindi Piquet ha deciso di passare alla NASCAR per il 2010. Diversi mesi dopo, Piquet ha affermato di aver avuto colloqui con pi\u00f9 di un team di F1 per correre di nuovo dopo la vicenda del Crashgate."}
{"id": "397892", "revid": "12217", "url": "https://it.wikipedia.org/wiki?curid=397892", "title": "Kmail", "text": ""}
{"id": "397893", "revid": "287204", "url": "https://it.wikipedia.org/wiki?curid=397893", "title": "Zaynab bint 'Al\u012b", "text": "Secondo una tradizione il nome della zia materna le sarebbe stato assegnato da Maometto.\nFu moglie di suo cugino paterno \u02bfAbd All\u0101h, figlio di Ja\u02bffar al-\u1e6cayy\u0101r ibn Ab\u012b \u1e6c\u0101lib e di Asm\u0101\u02be bint \u02bfUmays, andata sposa poi del cognato \u02bfAl\u012b quando Ja\u02bffar mor\u00ec nella battaglia di Mu\u02beta nel 629. Ebbe cinque figli da \u02bfAbd All\u0101h: \u02bfAl\u012b (detto \u02bfAl\u012b al-Zaynab\u012b), \u02bfAwn al-Akbar (ucciso a Karbal\u0101\u02be), \u02bfAbb\u0101s, Mu\u1e25ammad (anch'egli caduto forse a Karbal\u0101\u02be) e Umm Kulth\u016bm (sposata al cugino paterno Q\u0101sim ibn Mu\u1e25ammad ibn Ja\u02bffar ibn Ab\u012b \u1e6c\u0101lib dopo aver rifiutato di diventare moglie di Yaz\u012bd ibn Mu\u02bf\u0101wiya).\nVisse a K\u016bfa che il padre aveva preferito a Medina come capitale califfale e dal padre si dice fosse istruita nelle scienze coraniche, a decisa smentita di quanti pensano che le donne siano escluse dall'istruzione religiosa. \nDopo l'assassinio del padre nel 661, Zaynab torn\u00f2 a Medina e si dice abbia assistito il fratello maggiore al-\u1e24asan che, secondo una tradizione sciita, califfo omayyade Mu\u02bf\u0101wiya ibn Ab\u012b Sufy\u0101n nel 669.\nSecondo una tradizione, sempre di provenienza sciita, il fratello al-\u1e24usayn ibn \u02bfAl\u012b avrebbe seguito il suo consiglio di non riconoscere come legittimo califfo il figlio di Mu\u02bf\u0101wiya.\nNel massacro che segu\u00ec a Karbal\u0101\u02be il 10 mu\u1e25arram dell'anno 61 dell'Egira (10 ottobre 680), tra i 72 trucidati figuravano 18 familiari di al-\u1e24usayn, fra cui \u02bfAwn e Mu\u1e25ammad, figli di Zaynab e \u02bfAbd All\u0101h. Zaynab all'epoca aveva 54 anni.\nZaynab, come le altre donne, fu fatta prigioniera e tradotta con vari fanciulli in modo umiliante a K\u016bfa, incatenata e senza il velo che, per pudore, le donne usavano portare alla maniera bizantina, con le teste dei caduti (fra cui quella del fratello) infilzate sulla punta delle lance dei soldati omayyadi.\nIl w\u0101l\u012b della citt\u00e0, \u02bfUbayd All\u0101h ibn Ziy\u0101d avrebbe deciso di mettere a morte in quell'occasione il giovane figlio di al-\u1e24usayn, scampato al massacro, ma il futuro quarto Im\u0101m sciita, \u02bfAl\u012b ibn al-\u1e24usayn detto Zayn al-\u02bf\u0100bid\u012bn, si salv\u00f2 per l'appassionato intervento della zia. \nPi\u00f9 tardi la stessa azione fu espressa da Zaynab per proteggere l'onore della nipote F\u0101\u1e6dima al-Kubr\u0101, figlia di al-\u1e24usayn, insidiata dalle voglie d'un soldato omayyade a Damasco. \nImprigionata con gli altri scampati della famiglia hascemita, Zaynab fu infine rilasciata con la famiglia qualche tempo dopo, tanto grande e pericoloso era lo scandalo destato dalla prigionia di donne e bambini che, nella societ\u00e0 islamica, sono considerati protetti dalle violenze belliche. \nTorn\u00f2 quindi a Medina e un anno e mezzo dopo mor\u00ec. \nSecondo alcune tradizioni Zaynab si sarebbe recata a Fus\u1e6d\u0101\u1e6d (nucleo urbano su cui in et\u00e0 fatimide fu costruita Il Cairo nella prima met\u00e0 del X secolo), dove sarebbe morta. Non mancano versioni che la vogliono rimasta invece in Siria, dove sarebbe morta il 15 rajab 62 dell'Egira (682), all'et\u00e0 di 56 anni.\nUn importante e veneratissimo mausoleo-moschea, dedicato a colei che in arabo viene chiamata \"Sayyida\" o \"Sitt\" Zaynab (Signora Zaynab), si erge a Damasco ed \u00e8 diventata meta frequentatissima di pellegrinaggio di devoti sciiti, non solo siriani ma anche iracheni e iraniani, che raggiungono la cifra di oltre un milione ogni anno.\nAd esso \u00e8 annessa una \"\u1e25awza\" che gode di grande prestigio nel panorama degli studi religiosi islamici sciiti duodecimani.\n\u0633\u0644\u0627\u0645 \u0627\u0644\u0644\u0647 \u0639\u0644\u064a\u0643 \u064a\u0627 \u0632\u064a\u0646\u0628"}
{"id": "397894", "revid": "124535644", "url": "https://it.wikipedia.org/wiki?curid=397894", "title": "Cliff Williams", "text": "Ha iniziato la sua carriera musicale professionale nel 1967 ed \u00e8 stato in precedenza nei gruppi britannici Home e Bandit. Il suo primo album in studio con gli AC/DC \u00e8 \"Powerage\" nel 1978. La band, tra cui Williams, \u00e8 stata inserita nell'American Rock and Roll Hall of Fame nel 2003. Lo stile di Williams \u00e8 noto per le linee di basso semplici che seguono la chitarra ritmica.\nBiografia.\nGli inizi della carriera.\nCliff Williams \u00e8 nato il 14 dicembre 1949 a Romford, periferia di Londra. La famiglia Williams si trasfer\u00ec a Hoylake, nel 1961, nei pressi di Liverpool, dove fu colpito dal locale Merseybeat che lo spinse a diventare un musicista rock gi\u00e0 all'et\u00e0 di 13 anni con alcuni amici, formando una band. Williams ha elencato i Rolling Stones, i Kinks e musicisti blues come Bo Diddley, come influenze per il suo stile. Ha imparato a suonare il basso ascoltando dischi e individuando le note, limitato ad alcune lezioni da un bassista professionista a Liverpool. Williams ha lasciato la scuola quando aveva 16 anni per diventare di giorno ingegnere e di notte musicista.\nAlla fine degli anni sessanta diede le dimissioni per tentare la fortuna come musicista professionista, insieme al cantante Mick Stubbs, il chitarrista Laurie Wisefield, il tastierista Clive John, il batterista Mick Cook, formando gli Home.\nNel 1970 il sound del gruppo, a met\u00e0 fra un hard rock e un soft rock, valse un contratto con la Epic.Nel novembre 1971 gli Home fecero da gruppo spalla ai Led Zeppelin.\nNel 1974, a seguito dello scioglimento degli Home, Cliff Williams torn\u00f2 in Gran Bretagna per formare un nuovo gruppo, i Bandit, ma nella primavera del 1977 Williams lasci\u00f2 per unirsi agli AC/DC, prendendo il posto di Mark Evans.\nDiscografia.\n\"N.B. - In questo elenco sono compresi solo gli album in studio.\"\nCarriera AC/DC.\nNel 1977, Williams si ritir\u00f2 dalla musica quando i Bandit si sciolsero, ma uno dei chitarristi del gruppo, Jimmy Litherland, lo convinse a un'audizione per rockers australiani, gli AC/DC; questi cercavano un bassista come Mark Evans, licenziato poco dopo aver registrato l'album in studio 1977 \"Let There Be Rock; essi\" si erano formati in Australia nel 1973, e nella met\u00e0 del 1977 la line-up era formata da Malcolm Young alla chitarra ritmica e cori, insieme al fratello Angus Young con la chitarra solista, Phil Rudd alla batteria e Bon Scott alla voce. Williams ha detto, poco dopo essere stato alle audizioni degli AC/DC, che hanno reagito positivamente alla sua performance.\nPer la sua audizione, Williams ha fatto quattro jam session con la band, ed il 27 maggio del 1977 gli \u00e8 stato chiesto di unirsi agli AC/DC, Angus inoltre ha dichiarato che era in parte motivato dal bell'aspetto del bassista che avrebbe attirato pi\u00f9 donne ai loro concerti.\nL'album \"Powerage\" (1978), prodotto da Vanda &amp; Young, ha segnato il debutto in studio di Williams, che \u00e8 rimasto negli AC/DC da allora, con una sola deviazione temporanea nel 1991, causata da un'infezione renale, durante il quale Paul Greg ha dovuto suonare il basso per alcuni concerti in Nord America nel \"Razor's Edge World Tour\". Oltre a suonare il basso, Williams canta anche nei cori ed i suoi album preferiti con la band sono \"Powerage\" e \"Back in Black\" . Il 20 settembre 2016 ha annunciato la propria uscita dalla band per dedicarsi alla famiglia, giusto un anno prima di raggiungere i quarant'anni di carriera con gli AC/DC; la notizia \u00e8 stata fornita ai fans dallo stesso Cliff tramite un video caricato su YouTube e sul sito del gruppo.\nVita personale.\nLa moglie di Williams, Georganne, viene dal Colorado. Inizialmente la coppia viveva alle Hawaii, ma Williams decise di trasferirsi definitivamente negli Stati Uniti, precisamente a Fort Myers, in Florida, suggeritogli dal compagno di band Brian Johnson che vive nelle vicinanze di Sarasota. La coppia ha due figli: Erin (nata nel 1985), attuale modella-attrice e Luca (nato nel 1986). Uno degli hobby di Cliff \u00e8 la pesca.\nStrumentazione.\nNella sua prima apparizione nel 1977, Ha usato un Ripper Gibson solo per il video di \"Let There Be Rock\". Lo strumento marchio di Cliff \u00e8 lo StingRay e altri bassi da Music Man, con corde D'Addario (.045, .065, .085, .105) flatwounds in studio e roundwound XLs in concerto. Williams afferma che nonostante cercasse altri bassi nel corso degli anni, preferisce strumenti Music Man, che ha descritto come dei bassi fantastici. Altri bassi utilizzati sono: il Fender Precision Bass, una Gibson Thunderbird (non reverse), un Fender Jazz Bass, il Steinberger serie L, una Gibson EB-3 e due GAL personalizzati. Williams utilizza casse 3 Ampeg SVT-810E cabinets con testata 2 SVT-4PRO Heads, che non interferiscono con i sistemi di cavi wireless che usa nelle sue esibizioni dal vivo."}
{"id": "397895", "revid": "767487", "url": "https://it.wikipedia.org/wiki?curid=397895", "title": "Benny &amp; Joon", "text": "Benny &amp; Joon \u00e8 un film del 1993 diretto da Jeremiah S. Chechik.\nTrama.\nJoon Pearl \u00e8 una malata di mente che vive assieme al fratello Benny. Continuamente in apprensione per la sorella, Benny assume una dopo l'altra diverse governanti che badino a lei e alla casa, ma Joon fa sempre in modo di allontanarle con il proprio comportamento.\nUna sera Benny porta Joon con s\u00e9 ad una partita di poker, mentre lui \u00e8 via la sorella gioca al suo posto perdendo la partita ed \u00e8 costretto a portare a casa Sam, lo strano cugino del vincitore.\nSam si rivela piuttosto stravagante ed eccentrico. \u00c8 appassionato di vecchi film, in particolar modo quelli di Buster Keaton, che cerca di imitare nei comportamenti e nell'abbigliamento. Il cugino, frustrato dal suo mutismo e dal suo continuo fare il mimo, lo scarica volentieri ai Pearl.\nQui Sam inizia a prendersi cura della casa e a cucinare, diventa cos\u00ec ben voluto da Benny e Joon nonostante la sua bizzarria.\nTra Sam e Joon nasce presto una relazione che Benny \u00e8 molto riluttante ad accettare, infatti appena loro trovano il coraggio di comunicarglielo, Benny caccia via di casa Sam, inimicandosi Joon.\nParte del nucleo tematico del film riguarda l'utilizzo da parte di Benny dello stato mentale della sorella come una scusa per evitare i rapporti sociali. Questo capita ad esempio con Ruthie, verso cui Benny nutre interessi amorosi."}
{"id": "397896", "revid": "37401", "url": "https://it.wikipedia.org/wiki?curid=397896", "title": "Incostituzionalit\u00e0", "text": ""}
{"id": "397897", "revid": "287204", "url": "https://it.wikipedia.org/wiki?curid=397897", "title": "Chiesa dei Santi Girolamo e Francesco alla Costa", "text": "La chiesa dei Santi Girolamo e Francesco alla Costa \u00e8 un luogo di culto cattolico che si trova lungo la ripida costa San Giorgio, una via che sale al forte di Belvedere dal Ponte Vecchio nel centro di Firenze.\nStoria.\nEdificata nel 1432, la chiesa dell'ex convento di San Girolamo alla Costa \u00e8 divenuta dal 1928 cappella della caserma Vittorio Veneto.\nIl complesso era stato costruito nel Trecento per le suore terziarie francescane ed ampliato nel Quattrocento, quando venne eseguito il tabernacolo sopra l'antico ingresso, poi murato, attribuito a Pier Francesco Fiorentino, raffigurante il \"Crocifisso tra san Girolamo e san Francesco\".\nDal 1515 al 1520 l'edificio fu ristrutturato; successivi interventi sei-settecenteschi alterarono ulteriormente la fisionomia della chiesa. Soppresso nel 1808, il convento fu ripristinato nel 1816 e nuovamente soppresso nel 1866 per essere poi adibito ad ambiente militare. Dopo il trasferimento della Scuola di Sanit\u00e0 Militare a Roma, il complesso giace di fatto abbandonato.\nDurante l'occupazione francese, e nel contesto delle spoliazioni napoleoniche, venne individuata dal direttore del Musee Napoleon, Vivant Denon, l'\"Incoronazione della Vergine\" di Filippino Lippi, Pedro Berruguete e altri, che venne spedita in Francia dove ancora oggi si trova (Louvre).\nDescrizione.\nNell'ex-refettorio si trova un\"Ultima Cena\" della scuola di Cosimo Rosselli, datata 1488."}
{"id": "397900", "revid": "15756", "url": "https://it.wikipedia.org/wiki?curid=397900", "title": "Chiesa dei Santi Agostino e Cristina", "text": "La chiesa dei Santi Agostino e Cristina \u00e8 un ex-luogo di culto cattolico di Firenze, situato sulla Costa Scarpuccia, una via collinare (\"costa\") del quartiere di Oltrarno.\nStoria.\nNel 1634, la granduchessa Cristina di Lorena chiam\u00f2 a Firenze come suo predicatore Arsenio dell'Ascensione, priore del convento romano di San Nicola da Tolentino che era sede della chiesa nazionale dei Lorensi a Roma. Sollecitando l'aiuto di altri nobili fiorentini e di suo marito Ferdinando II, Cristina raccolse i mezzi per creare una nuova chiesa e monastero per gli agostiniani scalzi riformati in un terreno donato dal marito. La doppia titolazione richiava appunto la regola del monastero e la santa protettrice della granduchessa, Cristina di Bolsena.\nUna cappella provvisoria venne inaugurata l'8 settembre 1636 e, mentre i progetti iniziali venivano ampliati per l'interesse di nuovi confratelli oltre le aspettative, moriva tre mesi dopo la granduchessa, che per\u00f2 venne presto sostituita nel generoso patronato del monastero dalla sua succeditrice Vittoria della Rovere. Completato l'acquisto e la predisposizione degli spazi necessari nei tre anni successivi, l'8 settembre 1640 si pose la prima pietra della nuova chiesa secondo un progetto di Bernardino Radi, alla cui morte subentr\u00f2 nella direzione dei lavori Gherardo Silvani; entrambi lavorarono gratuitamente sostenendo l'iniziativa delle granduchesse. I lavori procedettero speditamente, grazie anche alle sinergie, riguardo ai materiali e alla forza lavoro, di un altre grande cantiere graducale attivo nella stessa zona, ovvero quello dell'ampliamento di palazzo Pitti. Dopo meno di due anni, il 29 agosto 1642, la chiesa veniva gi\u00e0 consacrata dal vescovo Pietro Niccolini.\nLa vita religiosa e monastica procedette senza interruzioni fino alle soppressioni napoleoniche del 1808, quando furono espulsi i frati e al loro posto vennero accolti i membri e le relative famiglie dell'appena costituita Compagnia dei Pompieri, procedendo ad alcuni lavori di adattamento. Con la Restaurazione del 1816, l'ordine religioso non venne comunque reinsediato, e venne valutata un'indennit\u00e0 con la quale il complesso potesse essere messo in vendita, venendo acquistato da Angelo Figlinesi che fece della chiesa una sorta di grande cappella di famiglia, procedendo entro il 1817 a un generale restauro e ridotamento di cappelle e altari. Suo figlio adottivo, Luigi Pigli, la vendette nel 1833 al conte russo Teodoro Petrovi\u010d d'Armiz, e in quell'occasione, essendo il proprietario di religione ortodossa, venne avviata la pratica di sconsacrazione, che divenne effettiva entro la fine dell'anno. Nel 1866 fu acquistato da Filippo Schwarzenberg che realizz\u00f2 una nuova facciata; ulteriori ristrutturazioni furono apportate fra il 1866 e il 1873 a causa dell'ampliamento di Costa Scarpuccia.\nPassata di mano in mano, la chiesa fu all'inizio del Novecento studio di uno scultore e, allo scoppio della prima guerra mondiale, venne requisita per fare da magazzino per l'esercito. Nonostante nel 1921 l'intero complesso, gi\u00e0 frazionato per vicende ereditarie, fosse tornato nelle mani di un'unica proprietaria, la chiesa si presentava ormai spogliata di tutti gli arredi e ridotta a deposito, magazzino da affittare e rimessa carrozze e automobili, con gravi alterazioni (quali la demolizione degli scalini interni per far posto a rampe per i veicoli). Agli inizi degli anni Sessanta venne sottoposto un progetto per frazionare l'aula della chiesa in cinque piani che ospitassero abitazioni private, ma il vincolo architettonico, emesso gi\u00e0 nel 1939, ne imped\u00ec la realizzazione.\nAlcuni articoli di giornale e una tesi di laurea del 1980 (dell'architetto Giampaolo Trotta) riaccesero l'interesse sull'ex-edificio religioso, ormai ridotto a uno stato di degrado estremo. Lo stato di semi-abbandono e l'ingente spesa necessaria al recupero bloccarono per\u00f2 i possibili progetti di recupero fino ala fine degli anni Novanta e ai primi anni Duemila quando si fecero avanti degli acquirenti rispettivamente per il sottotetto e poi per l'intera chiesa. Con l'aiuto della Soprintendenza e della multinazionale americana Halo, i nuovi proprietari Baschi poterono avviare nel 2002 i lavori di restauro, al termine dei quali la chiesa venne destinata a uffici privati, installando alcuni cubicoli non impattanti.\nDescrizione.\nEsternamente, la chiesa \u00e8 priva di particolari elementi decorativi. La facciata, rivolta verso nord-est, \u00e8 preceduta da una piazzetta ed \u00e8 costituita da una parete intonacata; il prospetto segue l'andamento interno della struttura ed \u00e8 a salienti; in basso, al centro, si apre l'unico portale con semplice cornice in pietra, e in asse con quest'ultimo due finestre, mentre sulla destra si trova una lapide bilingue (in ungherese e italiano) che commemora la presenza nell'ex convento del letterato Ferenc Pulszky durante il suo esilio fiorentino (1862-1866).\nLa chiesa si presenta ad aula unica con presbiterio rialzato e tre cappelle per lato. Le opere un tempo destiate alla decorazione degli altari tornarono alle famiglie patronanti, quando possibile risalirvi, o alla diocesi, per cui si trovano oggi sparse in alcune chiese fiorentine. Tra queste la propositura di San Casciano (\"Crocifisso\" di Baccio da Montelupo), la chiesa di Santa Maria a Candeli (\"San Francesco di Paola\" di Jacopo Vignali) o quella di San Zanobi a Casignano (\"Maddalena presso il sepolcro con un angelo\" di Pietro Marchesini). A ridosso della parete di fondo dell'abside quadrangolare vi \u00e8 ancora l'ancona dell'altare maggiore, con stucchi di Lorenzo Migliorini e un affresco (\"Angeli\") di Francesco Petrucci. Originariamente essa ospitava una tavola dipinta da fra Rinovato Laico, successivamente sostituita da un quadro raffigurante \"Sant'Agostino\" di Francesco Petrucci."}
{"id": "397902", "revid": "108875276", "url": "https://it.wikipedia.org/wiki?curid=397902", "title": "Efficacia costitutiva", "text": "Con il termine efficacia costitutiva in diritto si usa riassumere il complesso degli effetti giuridici prodotti dagli atti giuridici ed in particolare delle sentenze pronunciate dagli organi giurisdizionali sia ordinari che speciali. \nGli atti che producono effetti costitutivi modificano situazioni e rapporti giuridici, ed in ci\u00f2 si distinguono dagli atti che producono effetti dichiarativi, i quali invece non modificano alcunch\u00e9 ma si limitano ad accertare situazioni e rapporti giuridici (efficacia dichiarativa o di mero accertamento). \nFra i principali atti dotati di efficacia costitutiva si ricordano nel diritto processuale civile le sentenze di annullamento dei negozi giuridici, nel diritto processuale amministrativo le sentenze di annullamento degli atti e dei provvedimenti amministrativi, e le sentenze pronunciate dalla Corte costituzionale che dichiarano l'illegittim\u00e0 costituzionale di leggi ed atti aventi forza di legge."}
{"id": "397905", "revid": "36426", "url": "https://it.wikipedia.org/wiki?curid=397905", "title": "Monastero dei Santi Maria e Giuseppe sul Prato", "text": "L'ex monastero dei Santi Maria e Giuseppe sul Prato si trova nella zona ovest del centro di Firenze, nell'area chiamata \"Il Prato\" per via della mancanza di pavimentazione che era usata per il mercato settimanale del bestiame.\nStoria e descrizione.\nIl convento venne fondato nel 1289 dal vescovo Andrea de' Mozzi per le monache agostiniane e nel 1580 venne dotato di una nuova chiesa con all'interno dipinti di Santi di Tito, Francesco Curradi e Girolamo Macchietti.\nNel 1714, alle suore di Santa Maria si unirono quelle di San Giuseppe in Borgo Pinti (da cui la doppia titolazione).\nSoppresso il convento nel 1808 per le disposizioni napoleoniche, il fabbricato fu acquistato dal principe Tommaso Corsini e inglobato nel nuovo edificio signorile disegnato da Ulisse Faldi, che and\u00f2 ad affiancare l'altro palazzo di famiglia cinque-seicentesco, oggi famoso per il giardino; la caratteristica lunga balconata fu costruita per assistere al \"palio dei barberi\" che si correva per festeggiare il patrono della citt\u00e0, san Giovanni Battista."}
{"id": "397906", "revid": "767487", "url": "https://it.wikipedia.org/wiki?curid=397906", "title": "KDE Education Project", "text": "KDE Education Project \u00e8 il modulo di KDE che raccoglie i programmi educativi, di autoistruzione o dedicati alla didattica sviluppati per l'ambiente desktop di KDE."}
{"id": "397909", "revid": "1305772", "url": "https://it.wikipedia.org/wiki?curid=397909", "title": "Ceredig ap Gwallog", "text": "Ceretic (gallese: Ceredig; latino: Caratacus; inglese: Caractacus), figlio di Gwallawc Marchawc Trin, fu l'ultimo sovrano del regno dell'Elmet (nell'area dell'odierno Yorkshire occidentale, ucciso nel 617/618 mentre difendeva il suo regno dall'invasione dei northumbriani di re Edwin.\nNella sua \"Historia ecclesiastica gentis Anglorum\" san Beda il Venerabile ricorda che sant'Hilda (nato nel 614), membro della casata reale di Deira, crebbe in esilio presso la corte di Ceretic, dopo essere scappato dall'usurpatore northumbriano \u00c6thelfrith di Bernicia. Beda definisce Ceretic come \"re dei britanni\", forse indicando quelli di quell'area. Quando Edwin di Deira riprese il potere nel 616/617, Ceretic fu scacciato, si pensa perch\u00e9 avesse partecipato all'avvelenamento del padre di Hilda, e il suo regno fu annesso alla Northumbria. \u00c8 forse quel Ceretic la cui morte \u00e8 ricordata negli \"Annales Cambriae\" nel 616 (che andrebbe per\u00f2 spostata al 617 o subito). Viene solitamente identificato con Ceretic ap Gwallog, un uomo del nord, il cui padre, Gwallog, \u00e8 associato all'Elmet dal poeta Taliesin.\nSebbene storicamente Ceretic sia vissuto dopo Re Art\u00f9, egli sembra essere stato trasformato, dagli autori medievali, in uno dei cavalieri della Tavola rotonda: sir Carados. A volte \u00e8 stato considerato nipote di Art\u00f9, forse perch\u00e9 Ceretic discendeva da un principe dell'Elmet di nome Arthuis, confuso spesso con Re Art\u00f9, di cui era contemporaneo. E proprio Arthuis avrebbe preso parte ad una ribellione contro Art\u00f9, anche se poi divenne un suo leale suddito."}
{"id": "397910", "revid": "24443", "url": "https://it.wikipedia.org/wiki?curid=397910", "title": "Mont Blanc", "text": ""}
{"id": "397911", "revid": "228587", "url": "https://it.wikipedia.org/wiki?curid=397911", "title": "Miroslavo", "text": "Origine e diffusione.\n\u00c8 un adattamento del nome slavo \"Miroslav\", che, composto dalla radici \"mir\" (\"pace\" e anche \"mondo\") e \"slav\" (o \"slava\", \"gloria\"), pu\u00f2 essere interpretato come \"pace e gloria\" o \"fama pacifica\".\nIn italiano \u00e8 ormai desueto, ma sopravvive tramite il nome Mirko (o Mirco), che ne costituisce un ipocoristico.\nOnomastico.\nL'onomastico si pu\u00f2 festeggiare il 24 agosto in ricordo del beato Miroslav Bule\u0161i\u0107, sacerdote e martire a Lanischie."}
{"id": "397912", "revid": "1005847", "url": "https://it.wikipedia.org/wiki?curid=397912", "title": "Elezioni presidenziali negli Stati Uniti d'America del 1972", "text": "Le elezioni presidenziali negli Stati Uniti d'America del 1972 si svolsero il 7 novembre. La sfida oppose il presidente repubblicano uscente Richard Nixon e il candidato democratico George McGovern. La vittoria di Nixon fu larghissima e concesse al rivale solamente i voti elettorali del Massachusetts e di Washington D.C.. In termini di voto popolare, il divario fra i due sfidanti principali super\u00f2 i venti punti percentuali e fu il quarto pi\u00f9 ampio nella storia delle elezioni presidenziali negli Stati Uniti.\nRisultati.\n(a) \"Roger MacBride, grande elettore repubblicano della Virginia, scelse di votare sia alla presidenza che alla vicepresidenza i candidati del Partito Libertario.\""}
{"id": "397913", "revid": "2142023", "url": "https://it.wikipedia.org/wiki?curid=397913", "title": "Ex monastero di Sant'Anna sul Prato", "text": "Sant'Anna sul Prato \u00e8 un ex monastero nella zona del Prato, uno spiazzo nella parte ovest del centro storico di Firenze.\nStoria e descrizione.\nQuesta struttura fu edificata ristrutturando il preesistente Spedale dei Lebbrosi di San Jacopo e Sant'Eusebio al Prato, fondato nel 1186, quando l'antico cenobio fu concesso nel 1534 alle monache benedettine provenienti dal convento di Sant'Anna in Verzaia, abbattuto nell'assedio del 1529 come la quasi totalit\u00e0 degli edifici fuori della cinta muraria.\nDurante il periodo dell'occupazione francese, Vivant Denon individu\u00f2 la \"Madonna col Bambino\" del Pontormo tra le opere da mandare al Musee Napoleon a Parigi, oggetto di spoliazioni napoleoniche , ma non fu restituito durante la restaurazione. Il monastero sul Prato fu demolito dopo la soppressione napoleonica (1808) ed al suo posto vennero costruite abitazioni civili, accanto al palazzo Sonnino, oggi sede dell'hotel Villa Medici, su progetto dell'architetto, allora giovane, Luigi Cambray Digny.\nGli orti del complesso di Sant'Anna vennero uniti agli Orti Oricellai, ma furono nuovamente divisi quando il facoltoso Ferdinando Cesaroni compr\u00f2 l'intera area e, dopo l'apertura di via Bernardo Rucellai nel 1900, pot\u00e9 vendere i lotti fabbricabili sul lato occidentale della strada.\nAccanto al palazzo dell'hotel c'\u00e8 un magazzino con postoni di legno fino al soffitto. \u00c8 il luogo dove viene conservato il \"Brindellone\" la grande struttura di legno utilizzata il giorno di Pasqua di ogni anno nella festa tradizionale dello scoppio del carro."}
{"id": "397915", "revid": "287204", "url": "https://it.wikipedia.org/wiki?curid=397915", "title": "Giro dell'Appennino 2004", "text": "Il Giro dell'Appennino 2004, sessantacinquesima dizione della corsa, si svolse il 25 aprile 2004, per un percorso totale di 195\u00a0km. Venne vinto dall'italiano Damiano Cunego che termin\u00f2 la gara in 5h13'37\".\nLa partenza fu in Via Diaz nel centro di Genova, in onore della manifestazione Genova capitale europea della cultura 2004, e l'arrivo sullo storico traguardo di Pontedecimo. Il miglior tempo della scalata del Passo della Bocchetta, quell'anno intitolata \"Cima Pantani\", fu di Damiano Cunego con 22'42.\nAlla partenza, Richard Virenque viene premiato per la sua prestigiosa carriera."}
{"id": "397917", "revid": "394", "url": "https://it.wikipedia.org/wiki?curid=397917", "title": "Mirco", "text": ""}
{"id": "397918", "revid": "123785301", "url": "https://it.wikipedia.org/wiki?curid=397918", "title": "Chiesa della Madonna della Tosse", "text": "La chiesa della Madonna della Tosse \u00e8 un luogo di culto cattolico che sorge in via Giovanni Pascoli a Firenze, nella zona lungo il Mugnone presso Porta San Gallo.\nStoria.\nIl tabernacolo della \"Madonna col Bambino tra i santi Caterina d'Alessandria e Giovanni Battista\" fu rinvenuto tra le rovine del convento di San Gallo, distrutto poco prima dell'assedio di Firenze e, qui ricollocato, fu subito oggetto di devozione popolare, soprattutto invocata per la guarigione dei fanciulli affetti da pertosse, da cui il nome.\nAnche la granduchessa Cristina di Lorena pot\u00e9 godere dei ben\u00e8fici effetti per i suoi figli e nel 1595, ottenuta la grazia, fece costruire in ringraziamento un oratorio attorno al tabernacolo in cui era inserita l'immagine sacra.\nNel 1603 venne poi edificata la chiesa (forse da Gherardo Mechini), mentre nel 1640 fu aggiunto l'arioso portico, su disegno di Matteo Nigetti. Nell'Ottocento fu ulteriormente ampliata, improntandola al gusto neorinascimentale del tempo.\nDal 1943 la Chiesa \u00e8 stata elevata a parrocchia.\nDal 1954 al 2000 parroco della Madonna della Tosse fu don Angelo Chiaroni, il quale ne fece uno dei centri della sinistra conciliare cattolica e del dialogo ecumenico a Firenze, frequentata da figure come don Lorenzo Milani, padre Ernesto Balducci, padre Benedetto Calati, Mario Gozzini e Luciano Martini. A ricordo di alcune figure cittadine una vetrata della chiesa ritrae insieme don Giulio Facibeni, il cardinale Elia dalla Costa e Giorgio La Pira.\nDopo la morte di don Chiaroni, la parrocchia \u00e8 stata affidata all'attuale parroco, don Giacomo Stinghi, noto per essere il Presidente del Centro di Solidariet\u00e0 di Firenze (CSF), un organismo creato dalla Chiesa fiorentina per la prevenzione, il recupero e l'assistenza dei tossicodipendenti.\nDescrizione.\nL'esterno della chiesa della Madonna della Tosse \u00e8 caratterizzato dalla facciata barocca. Essa \u00e8 a capanna e, nella parte inferiore, preceduta da un portico. Questo, opera di Matteo Nigetti, \u00e8 stato costruito nel 1640 ed \u00e8 formato da tre campate coperte con volta a crociera che si aprono con altrettante arcate a tutto sesto nella parte anteriore, ove sono sorrette da colonne e pilastri tuscanici. Sotto il portico, vi \u00e8 il portale, affiancato da due nicchie vuote. La parte superiore della facciata presenta, al centro, un finestrone ad arco e termina con un frontone triangolare.\nL'interno della chiesa, risalente nella sua conformazione attuale al XIX secolo, \u00e8 in neorinascimentale, con navata unica coperta con travi a vista terminante con un coro quadrangolare dal quale \u00e8 separata per mezzo di una parete in cui si aprono tre archi, con quello centrale pi\u00f9 grande. La parete fondale del coro presenta una piccola abside semicircolare con il moderno presbiterio, sormontato da un crocifisso ligneo."}
{"id": "397920", "revid": "7336", "url": "https://it.wikipedia.org/wiki?curid=397920", "title": "Mutageno", "text": ""}
{"id": "397921", "revid": "339392", "url": "https://it.wikipedia.org/wiki?curid=397921", "title": "Cancerogeno", "text": ""}
{"id": "397922", "revid": "254059", "url": "https://it.wikipedia.org/wiki?curid=397922", "title": "Malatesta", "text": "I Malatesta (o Malatesti, dal latino \"de Malatestiis\"), originari del Montefeltro, furono una nobile famiglia italiana, tra le pi\u00f9 importanti ed influenti del Medioevo, che domin\u00f2 sulla Signoria di Rimini e su vari territori della Romagna dal 1295 al 1500 (e successivi brevi periodi).\nNel periodo di massima influenza, estesero i propri domini lungo la costa marchigiana, fino ad Ascoli Piceno, Senigallia, Sansepolcro e Citerna, e a Nord, sui territori di Bergamo e di Brescia.\nStoria.\nOrigini.\nAlmeno a partire da Galeotto I Malatesta, la dinastia coltivava la pretesa di far risalire le proprie origini sino alla Gens Cornelia e a Scipione l'Africano, a tal punto da inserire l'elefante nei propri stemmi araldici. Altre fonti precedenti, guardate dagli storici con altrettanto scetticismo, attribuiscono ad Azzo di Lotaringia o Lorena e a Matilde (figlia di Ottone II e sorella di Ottone III) il figlio \"Malatesta I detto \"il Tedesco\"\", considerato il capostipite della stirpe.\nL'appellativo \"Malatesta\" risalirebbe al X secolo e sarebbe da riferire ad un esponente della progenie, Rodolfo, che avrebbe dimostrato coraggio e tenacia nel difendersi dagli attacchi esterni.\nA Rimini.\nStando ai soli documenti, il nome Malatesta appare in sporadici atti notarili dell'XI secolo riferiti a fondi presso Gabicce, Gatteo, Poggio Berni. Il primo Malatesta attestato come cittadino riminese di rango era figlio di un Giovanni morto nel 1150; possedeva terre fra Marecchia e Rubicone e spos\u00f2 Berta Traversari della potente famiglia ravennate. Ebbe due figli: Giovanni e Malatesta detto \"della Penna\". Giovanni fu il capostipite del ramo dei Malatesta conti di Sogliano. Verso la fine del XII secolo i fratelli controllavano il castello di Verucchio, finch\u00e9 nel 1197 la famiglia si sottomise al Comune di Rimini.\nNel 1216 Malatesta \"della Penna\" oltre a Verucchio possedeva Pennabilli, Roncofreddo e Ciola. Militava fra i ghibellini e nel 1223 fu podest\u00e0 a Pistoia. Nel 1230 assieme ai magnati di Ravenna, Forl\u00ec e Bertinoro, giur\u00f2 fedelt\u00e0 a Federico II. Mor\u00ec nel 1248.\nAscesa.\nSuo figlio Malatesta da Verucchio (1212-1312) nel 1248, dopo la sconfitta di Federico II nella battaglia di Parma, pass\u00f2 repentinamente alla parte guelfa. Dopo alterne vicende, nel 1295 riusc\u00ec a ottenere il pieno controllo di Rimini scacciandone i ghibellini Parcitade e meritandosi l'appellativo dantesco di \"Mastin Vecchio\".\nGianciotto e Francesca.\nIl suo figlio maggiore Giovanni Malatesta (detto Gianciotto) resta famoso per la tragedia che lo vide coinvolto nel 1285 quando sua moglie Francesca da Polenta, scoperta in adulterio con Paolo, suo fratello minore, fu uccisa assieme al cognato-amante. Taciuto dalle fonti coeve, questo sfortunato amore fu cantato da Dante Alighieri nel V canto dell'Inferno.\nXIV e XV secolo.\nNel XIV e XV secolo i Malatesta conquistarono numerose citt\u00e0 della Romagna e delle Marche, comprese Pesaro, Fano, Cesena, Cervia, Senigallia e Fossombrone. A sud, il loro dominio si estese ad Ascoli, dove nel 1349 Galeotto fece costruire Forte Malatesta, e saltuariamente alla stessa Ancona. Verso sud-ovest la signoria comprendeva Sansepolcro (1371-1430) e Citerna. Nei primi anni del '400 Pandolfo III \"il Grande\" fu signore di Brescia (dal 1404 al 1421) e Bergamo.\nSigismondo Pandolfo.\nMolti Malatesta furono condottieri al servizio di alcuni Stati italiani. Il pi\u00f9 famoso fu Sigismondo Pandolfo Malatesta, nato a Brescia, con cui la famiglia tocc\u00f2 l'apogeo della fama, ma che fin\u00ec per perdere quasi tutto il suo stato ad opera del Papa e del Duca di Urbino Federico da Montefeltro.\nPerdita della Signoria.\nRoberto, figlio naturale di Sigismondo, usurp\u00f2 il potere alla terza consorte di questi, Isotta, e al loro figlio Sallustio, da lui designati. Dopo l'occupazione di Cesare Borgia, nel 1522-1523 l'erede Pandolfo IV, detto \"Pandolfaccio\", fu di nuovo signore di Rimini, insieme al rampollo Sigismondo I, ancora nel 1527-1528, quando il territorio fu definitivamente incorporato nei domini della Chiesa.\nArma.\noppure, in maniera meno ridondante\nGenealogia.\n Malatesta I Malatesta (1183-1248)\n = Adelasia\n \u2514\u2500\u2500 Malatesta da Verrucchio (1212-1312)\n =(1) Concordia di Enrighetto\n \u251c\u2500\u2500 Malatestino (m. 1317)\n \u2502 = Giacoma de' Rossi\n \u2502 \u251c\u2500\u2500 Ferrantino (1258-1353)\n \u2502 \u2502 = Belluccia\n \u2502 \u2502 \u2514\u2500\u2500 Malatestino Novello Malatesta (?-1335)\n \u2502 \u2514\u2500\u2500 Giovanni III (?-1375)\n \u2502 \u2502\n \u2502 \u2514\u2500\u2500 Carlo III (?-1486)\n \u2502 \u2502\n \u2502 \u2514\u2500\u2500 Ramberto Novello (1475\u20131532)\n \u2502 \u2502\n \u2502 \u251c\u2500\u2500 Galeotto\n \u2502 \u2514\u2500\u2500 Carlo V (?-1544)\n \u251c\u2500\u2500 Rengarda = Francesco Manfredi (1260-1343) signore di Faenza\n \u251c\u2500\u2500 Gianciotto (m. 1304)\n \u2502 = Francesca da Polenta\n \u2502 \u2514\u2500\u2500 Concordia\n \u2502 = Ginevra Zambrasi\n \u2502 \u251c\u2500\u2500 Tino\n \u2502 \u251c\u2500\u2500 Rengardina\n \u2502 \u251c\u2500\u2500 Guido Arciprete\n \u2502 \u251c\u2500\u2500 Ramberto(m. 1330)\n \u2502 \u2514\u2500\u2500 Margherita\n \u2502\n \u251c\u2500\u2500 Paolo (1246-1285)\n \u2502 = Orabile Beatrice\n \u2502 \u251c\u2500\u2500 Uberto (1270-1324)\n \u2502 \u2502 \u2502\n \u2502 \u2502 \u2514\u2500\u2500 Ramberto I (1302\u20131367)\n \u2502 \u2502 \u2502\n \u2502 \u2502 \u2514\u2500\u2500 Niccol\u00f2 I (?-1374)\n \u2502 \u2502 \u2502\n \u2502 \u2502 \u2514\u2500\u2500 Pandolfo V\n \u2502 \u2514\u2500\u2500 Margherita\n \u2514\u2500\u2500 Ramberto\n =(2) Margherita Paltenieri di Monselice\n \u251c\u2500\u2500 Maddalena\n \u251c\u2500\u2500 Simona\n \u2514\u2500\u2500 Pandolfo I (?-1326)\n = Taddea\n \u251c\u2500\u2500 Malatesta III\n \u2502 = Costanza Ondedei\n \u2502 \u251c\u2500\u2500 Pandolfo II (1325-1373)\n \u2502 \u2502 = Paola Orsini\n \u2502 \u2502 \u2514\u2500\u2500 Malatesta IV Malatesta (1370-1429)\n \u2502 \u2502 = Elisabetta da Varano\n \u2502 \u2502 \u251c\u2500\u2500 Galeazzo (1385-1452)\n \u2502 \u2502 \u2502 = Battista da Montefeltro\n \u2502 \u2502 \u251c\u2500\u2500 Carlo II (1390-1438)\n \u2502 \u2502 \u2502 = Vittoria Colonna\n \u2502 \u2502 \u251c\u2500\u2500 Taddea (?-1427)\n \u2502 \u2502 \u251c\u2500\u2500 Pandolfo (1390-1441)\n \u2502 \u2502 \u251c\u2500\u2500 Galeotto II (1398-1414)\n \u2502 \u2502 \u251c\u2500\u2500 Paola (?-1447)\n \u2502 \u2502 \u2502 = Gianfrancesco Gonzaga\n \u2502 \u2502 \u2514\u2500\u2500 Cleofe (?-1433)\n \u2502 \u2502 = Teodoro II Paleologo (Despota della Morea)\n \u2502 \u251c\u2500\u2500 Malatesta Ungaro (1327-1375)\n \u2502 \u2502 \u2502\n \u2502 \u2502 \u2514\u2500\u2500 Costanza (?-1378)\n \u2502 \u2502 = Costanza d'Este\n \u2502 \u251c\u2500\u2500 Caterina\n \u2502 \u251c\u2500\u2500 Masia\n \u2502 \u251c\u2500\u2500 Ginevra (1350-?)\n \u2502 \u2514\u2500\u2500 Melchina\n \u2514\u2500\u2500 Galeotto I (1299-1385)\n = Elisa de la Villette\n = Gentile da Varano\n \u251c\u2500\u2500 Carlo I Malatesta (1368-1429)\n \u251c\u2500\u2500 Pandolfo III (1370-1427)\n \u2502 + Antonia da Barignano\n \u2502 \u251c\u2500\u2500 Galeotto Roberto (1411\u20131432)\n \u2502 \u2502 = Margherita d'Este\n \u2502 \u251c\u2500\u2500 Sigismondo (1417\u20131468)\n \u2502 \u2502 = Ginevra d'Este\n \u2502 \u2502 = Polissena Sforza\n \u2502 \u2502 \u251c\u2500\u2500 Galeotto (1442)\n \u2502 \u2502 \u2514\u2500\u2500 Giovanna (1444-1511)\n \u2502 \u2502 = Giulio Cesare da Varano\n \u2502 \u2502 = Isotta degli Atti\n \u2502 \u2502 \u251c\u2500\u2500 Roberto (1447)\n \u2502 \u2502 \u251c\u2500\u2500 Sallustio\n \u2502 \u2502 \u251c\u2500\u2500 Vittorio\n \u2502 \u2502 \u2514\u2500\u2500 Roberto (1440-1482)\n \u2502 \u2502 = Elisabetta da Montefeltro\n \u2502 \u2502 \u2514\u2500\u2500 Pandolfo IV (1475-1534)\n \u2502 \u2514\u2500\u2500 Domenico (1418-1465)\n \u2502 = Violante da Montefeltro\n \u251c\u2500\u2500 Margherita (1370-1399)\n \u2502 = Francesco I Gonzaga\n \u251c\u2500\u2500 Andrea (1373-1416)\n \u2514\u2500\u2500 Galeotto Belfiore (1377-1400)"}
{"id": "397924", "revid": "2076670", "url": "https://it.wikipedia.org/wiki?curid=397924", "title": "Kdepim", "text": "kdepim \u00e8 il modulo dell'ambiente desktop KDE che contiene strumenti di gestione delle informazioni personali PIM.\nNon \u00e8 stato incluso in KDE 4.0 perch\u00e9 ancora non sufficientemente completo, \u00e8 tornato disponibile dalla versione 4.1 di KDE.\nDifferenze tra \u201cKontact\u201d e \u201cKDE PIM\u201d (Kdepim).\nIn linguaggio tecnico, \"Kontact\" fa riferimento solo a una piccola singola applicazione che unifica differenti software stand-alone (non in rete) sotto un'unica interfaccia utente. \"KDE PIM\" si riferisce a un gruppo di lavoro all'interno del pi\u00f9 ampio progetto KDE che sviluppa le singole applicazioni in modo coordinato.\nIn linguaggio corrente, tuttavia, \"Kontact\" spesso si riferisce all'insieme di applicazioni di KDE PIM. Attualmente molte distribuzioni Linux come Kubuntu nascondono le singole applicazioni che lo compongono e inseriscono prevalentemente solo \"Kontact\"."}
{"id": "397925", "revid": "26630", "url": "https://it.wikipedia.org/wiki?curid=397925", "title": "Quasimodo", "text": ""}
{"id": "397926", "revid": "47767", "url": "https://it.wikipedia.org/wiki?curid=397926", "title": "Donato (nome)", "text": "Origine e diffusione.\nDeriva dal nome latino \"Donatus\", col significato letterale di \"donato\".\nIl nome, di implicita struttura teoforica (il significato \u00e8 estendibile, in ambienti cristiani, a \"donato da Dio\"), si \u00e8 diffuso particolarmente per il suo valore religioso, in maniera analoga al nome Adeodato (tipico per lo pi\u00f9 dell'onomastica antica). Per il suo significato, inoltre, \u00e8 affine a Teodoro, Doroteo e Matteo.\nOnomastico.\nIl nome venne portato da diversi santi. L'onomastico si pu\u00f2 festeggiare quindi uno qualsiasi dei giorni seguenti:"}
{"id": "397927", "revid": "287204", "url": "https://it.wikipedia.org/wiki?curid=397927", "title": "Donata", "text": "Origine e diffusione.\n\u00c8 la forma femminile di Donato, che deriva dal tardo nome latino \"Donatus\" e significa letteralmente \"donato\", \"regalato\" (in ambienti cristiani tradizionalmente inteso come \"donata da Dio\"). \nIl nome gode di buona diffusione in tutta Italia, ed \u00e8 particolarmente compatto in Puglia; ancora maggior fortuna ha il diminutivo Donatella che, negli anni 1970, superava in occorrenze la forma base per 23.000 contro 15.000. In Inghilterra il nome era usato durante il Medioevo, spesso in forme vernacolari quali \"Donnet\" e \"Donat\"; a partire dal XVII secolo sono attestate anche le varianti \"Donetta\", \"Donette\", \"Dunnett\" e \"Donity\".\nOnomastico.\nL'onomastico si pu\u00f2 festeggiare in memoria di pi\u00f9 sante, alle date seguenti:"}
{"id": "397929", "revid": "767487", "url": "https://it.wikipedia.org/wiki?curid=397929", "title": "Lodoletta (nome)", "text": "Origine e diffusione.\n\u00c8 un nome di tradizione teatrale, ripreso dalla protagonista dell'opera tragica di Mascagni \"Lodoletta\" e diffuso quasi solamente in Toscana. Etimologicamente, \u00e8 un diminutivo di \"lodola\", variante prevalentemente toscana di \"allodola\" (da un diminutivo del latino \"alauda\", forse di origine gallica).\nOnomastico.\nSi tratta di un nome adespota, cio\u00e8 privo di santa patrona; l'onomastico si festeggia, quindi, il 1\u00ba novembre, in occasione di Ognissanti."}
{"id": "397930", "revid": "1442080", "url": "https://it.wikipedia.org/wiki?curid=397930", "title": "Prenomi sloveni", "text": "Questa \u00e8 una lista di prenomi comuni in Slovenia. Tra parentesi viene aggiunto, quando noto, l'equivalente italiano.\nNomi sloveni maschili.\nS.\nSamo\nSamoslav\nSandi\nSa\u0161a\nSa\u0161ko\nSa\u0161o\nSebastijan\nSebastjan\nSebidrag\nSejan\nSilvester\nSilvo\nSimon\nSini\u0161a\nSlavko\nSre\u010dko\nStadoslav\nStane\nStanigoj\nStanimir\nStanislav\nStanko\nStano\n\u0160tefan\nStjepan\nStojan\nStojmer\nSuhlin\nSveljub\nSvetin\nSvetko\nSveto\nSvetogoj\nSvetopolk\nSvetoplug\nSvetozar\nT.\nTadej\nTal\nTaljub\nTihomer\nTihomir\nTiho\u017eit \nTilen\nTimotej\nTine\nToma\u017e\nTomislav\nTrdoglav\nU.\nUnislav\nUrban\nUrh\nUro\u0161\nV.\nVal\nValentin\nValhun\nValter\nValuk\nVence\nVenceslav\nVid\nVido\u0161\nViktor\nVili\nViljem\nVincenc\nVincencij\nVit\nVitan\nVitemir\nVitislav\nVitko\nVito\nVitoglav\nVitomir\nVitoslav\nVladimir\nVladislav\nVlado\nVojko\nVojmir\nVojnomir\nVolkun\nZ.\nZadrag\nZdemir\nZdene\nZdenko\nZdravko\nZlatko\nZoran\nZverko\nZvone\nZvonimir\nZvonko\n\u017d.\n\u017dan\n\u017deljko\n\u017diga\n\u017ditomir\n\u017dizemir\nNomi sloveni femminili.\nA.\nAda\nAdrijana\nAjda\nAlbina\nAleksandra\nAlenka\nAlja\nAlojzija\nAmalija\nAna\nAna Marija\nAnamarija\nAnastasia\nAn\u010dka\nAndreja\nAndrejka\nAngela\nAngelca\nAnica\nAnita\nAnja\nAnka\nAntonija\nApolonija\nAva\nB.\nBarbara\nBernarda\nBerta\nBlanka\nBoja\nBo\u017ea\nBo\u017eica\nBranka\nBreda\nBrigita\nBrina\nC.\nCecilija\nCirila\nCita\nCvetka\nD.\nDamjana\nDanica\nDaniela\nDanijela\nDarinka\nDarja\nDa\u0161a\nDenis\nDijana\nDoroteja\nDraga\nDragica\nDu\u0161anka\nE.\nElizabeta\nElvira\nEma\nEmilija\nEneja\nErika\nErna\nEva\nF.\nFrancka\nFran\u010di\u0161ka\nG.\nGabrijela\nGaja\nGenovefa\nGizela\nGordana\nH.\nHana\nHedvika\nHelena\nHermina\nHilarija Hilda\nI.\nIda\nInes\nIrena\nIris\nIrma\nIvana\nIvanka\nIvica\nJ.\nJana\nJanja\nJasmina\nJasna\nJelena\nJelka\nJera\nJerneja\nJolanda\nJolka\nJosipina\nJozefa\nJo\u017eefa\nJo\u017eica\nJulija\nJulijana\nJustina\nK.\nKaja\nKarin\nKarla\nKarmen\nKarolina\nKatarina\nKatica\nKatja\nKatju\u0161a\nKatka\nKlara\nKlaudija\nKlavdija\nKristina\nKsenija\nKyla\nL.\nLana\nLara\nLarisa\nLaura\nLea\nLeja\nLenka\nLeopolda\nLeopoldina\nLidija\nLili\nLilijana\nLiljana\nLjubica\nLjudmila\nLojzka\nLucija\nLudmila\nM.\nMagda\nMagdalena\nMaja\nMajda\nManca\nManja\nMargareta\nMaria\nMarica\nMarika\nMarija\nMarija Ana\nMarija Magdalena\nMarijana\nMarina\nMarinka\nMarjana\nMarjanca\nMarjeta\nMarjetica\nMarjetka\nMarta\nMartina\nMaru\u0161a\nMaru\u0161ka\nMa\u0161a\nMateja\nMatejka\nMatilda\nMelita\nMeta\nMetka\nMica\nMicka\nMihaela\nMilena\nMilica\nMilka\nMira\nMirjam\nMirjana\nMiroslava\nMojca\nMonika\nN.\nNada\nNadja\nNastja\nNatalija\nNata\u0161a\nNeja\nNeli\nNevenka\nNe\u017ea\nNe\u017eka\nNika\nNina\nNives\nNorka\nNu\u0161a\nO.\nOlga\nOlivera\nOlja\nOtilija\nP.\nPatricija\nPavla\nPavlina\nPetra\nPia\nPolona\nPolonca\nR.\nRebeka\nRegina\nRenata\nRomana\nRoza\nRozalija\nRozina\nS.\nSabina\nSandra\nSanela\nSanja\nSara\nSa\u0161a\nSilva\nSilvestra\nSimona\nSlavica\nSlavka\nSonja\n\u0160pela\nStanislava\nStanka\n\u0160tefanija\n\u0160tefka\nSuzana\nSofija\nT.\nTadeja\nTaja\nTajda\nTamara\nTanja\nTara\nTatjana\nTea\nTeja\nTerezija\nTina\nTinkara\nTja\u0161a\nU.\nUr\u0161a\nUr\u0161ka\nUr\u0161ula\nUla\nV.\nValentina\nValerija\nVanesa\nVanja\nVera\nVerica\nVerona\nVeronika\nVesna\nVida\nViktorija\nVilma\nVita\nVlasta\nZ.\nZala\nZarja\nZdenka\n\u017diva\nZlata\nZlatka\nZlatolasa\nZofija\nZora\nZvonka\n\u017d.\n\u017didana"}
{"id": "397931", "revid": "1305772", "url": "https://it.wikipedia.org/wiki?curid=397931", "title": "Chiesa evangelica luterana (Firenze)", "text": "La chiesa evangelica luterana a Firenze si trova sul Lungarno Torrigiani.\nStoria.\nNel 1899 nacque ufficialmente a Firenze la prima comunit\u00e0 evangelica luterana di lingua tedesca e nel 1901 l'architetto Riccardo Mazzanti progett\u00f2 la nuova chiesa fra via dei Bardi ed il lungarno Torrigiani, rivolta verso una pittoresca piazzetta prospiciente il fiume.\nDanneggiata durante la guerra e dall'alluvione del 1966, \u00e8 stata restaurata dall'architetto Vinicio Brilli.\nDescrizione.\nSulla facciata, che si richiama cromaticamente al romanico veneziano con il bianco della pietra ed il rosso dei mattoni, si apre un protiro di gusto neo-medievale, sorretto da due colonne e decorato con archetti ciechi pensili. Al di sopra di esso, la facciata presenta un loggiato cieco formato da una pentafora centrale e due bifore laterali; pi\u00f9 in alto si trova il rosone circolare.\nL'interno della chiesa \u00e8 improntato ad estrema semplicit\u00e0 lineare. Esso \u00e8 a navata unica coperta con capriate lignee e terminante con un'abside semicircolare ove si trova l'altare marmoreo, costituito da una mensa poggiante su colonnine corinzie; alla sua sinistra, il pulpito ligneo. In controfacciata si trova la cantoria, la cui balaustra \u00e8 decorata con i simboli dei quattro evangelisti. Sotto l'arcata di sinistra si trovano tre bassorilievi raffiguranti il \"Buon Pastore\", il \"Seminatore\" e il \"Pescatore di uomini\"."}
{"id": "397933", "revid": "1652635", "url": "https://it.wikipedia.org/wiki?curid=397933", "title": "Giovanna (nome)", "text": "Varianti.\nVarianti in altre lingue.\nDi seguito si trova una lista delle varianti del nome in altre lingue:\nForme alterate e ipocoristiche.\nAnalogamente all'italiano, anche nelle altre lingue Giovanna conta un gran numero di forme ipocoristiche e alterate; oltre a Nina, diffuso in numerose lingue oltre all'italiano, si possono citare:\nOrigine e diffusione.\n\u00c8 la forma femminile del nome Giovanni, che deriva dall'ebraico \u05d9\u05d4\u05d5\u05d7\u05e0\u05df (\"Yeh\u014dch\u0101n\u0101n\"), composto da \"Yeh\u014d-\" (o \"Yah\", abbreviazione di \"Yahweh\", che \u00e8 il nome di Dio nella tradizione ebraica) e da \"ch\u0101n\u0101n\" (o \"hanan\", che significa \"ebbe misericordia\", o \"ebbe grazia\" o \"fu misericordioso\"), e pu\u00f2 quindi essere interpretato come \"YHWH ha avuto piet\u00e0\", \"YHWH ha avuto misericordia\".\nIl nome \u00e8 attestato gi\u00e0 nella Bibbia, dove \u00e8 portato, nel Nuovo Testamento, da Giovanna, una delle discepole di Ges\u00f9.\nGiovanna \u00e8 stato il sesto nome femminile per diffusione in Italia nel XX secolo. In inglese esistono diverse forme del nome: quella usata nel Medioevo era \"Joan\", mutuata dal francese \"Johanne\", che venne scalzata da \"Jane\" (dal francese \"Jehanne\") a partire dal XVII secolo. \"Joanna\" \u00e8 entrato nell'uso comune solo dal XIX secolo, e in precedenza era usato per la figura biblica e per \"latinizzare\" la forma \"Joan\"; \"Jean\", una variante medievale di \"Jehanne\", era ben diffusa in Inghilterra e Scozia nel Medioevo; rarificatasi poi in Inghilterra, vi venne reintrodotta nel XIX secolo dalla Scozia, dov'era invece rimasta comune.\nOnomastico.\nL'onomastico si pu\u00f2 festeggiare in memoria di pi\u00f9 sante, alle date seguenti:"}
{"id": "397934", "revid": "767487", "url": "https://it.wikipedia.org/wiki?curid=397934", "title": "Recitativo secco", "text": ""}
{"id": "397936", "revid": "1543377", "url": "https://it.wikipedia.org/wiki?curid=397936", "title": "Bad Brains", "text": "I Bad Brains sono una band hardcore punk statunitense formatasi nel 1977 a Washington. Sono annoverati tra i pionieri del genere, nonostante i componenti del gruppo rifiutino il termine \"hardcore\" per descrivere la propria musica.\nFormatisi inizialmente come gruppo jazz fusion con il nome Mind Power, i Bad Brains svilupparono presto un suono punk rapido e intenso, e allo stesso tempo musicalmente complesso. Nel corso del tempo il gruppo cominci\u00f2 ad acquisire sempre pi\u00f9 tratti reggae, in corrispondenza con la conversione al rastafarianesimo. I Bad Brains si sono sciolti e riformati molte volte nel corso degli anni, talvolta con cambi di formazione. La formazione classica della band \u00e8 composta da H.R. alla voce, Dr. Know alla chitarra, Darryl Jenifer al basso e Earl Hudson, fratello minore di H.R., alla batteria.\nStoria.\nPeriodo hardcore (1977\u20131985).\nIl gruppo si form\u00f2 nel 1975 come gruppo jazz fusion con il nome Mind Power, con Sid McCray come cantante, sulle orme di band come i Return to Forever di Chick Corea e la Mahavishnu Orchestra di John McLaughlin. Nel 1977 McCray introdusse il resto del gruppo, che gi\u00e0 ammirava band come i Black Sabbath, al punk rock, in particolare Dickies, Dead Boys e Sex Pistols. I Mind Power si appassionarono cos\u00ec al punk e cambiarono nome in \"Bad Brains\", ispirato dal brano dei Ramones \"Bad Brain\", intendendo \"bad\" con il significato di \"potente\". Nonostante il loro nascente sound punk, i primi Bad Brains erano anche molto appassionati dal reggae. McCray lasci\u00f2 il gruppo all'inizio del periodo hardcore, e il chitarrista H.R. ne divenne il cantante.\nLa band si fece subito un nome nella scena di Washington, in parte per essere un gruppo punk interamente composto da afroamericani, ma anche per i loro concerti energetici e il loro grande talento.\nLa notevole abilit\u00e0 tecnica dei componenti della band, in parte a causa delle loro origini jazz e progressive rock, distingueva il gruppo dagli altri gruppi punk di Washington, che erano solitamente musicisti amatoriali. La grande rapidit\u00e0 di esecuzione dei Bad Brains, soprattutto nel primo periodo di attivit\u00e0, \u00e8 considerata fondamentale per la nascita dell'hardcore.\nNel 1979 i Bad Brains furono oggetto di un bando non ufficiale da molti locali di Washington D.C., e la band scrisse su questo tema un brano, \"Banned in D.C.\". In seguito il gruppo si spost\u00f2 a New York City.\nIl loro album omonimo fu pubblicato dalla ROIR Records di New York solo in audiocassetta nel gennaio 1982, seguito nel 1983 da \"Rock for Light\", prodotto da Ric Ocasek dei Cars. Questi due album, composti da tracce sia hardcore punk sia reggae, furono delle pietre miliari, influenzando un'intera generazione di musicisti, tra cui Beastie Boys, Red Hot Chili Peppers, 311, Living Colour, Rage Against The Machine, Deftones e P.O.D..\nTuttavia il gruppo era spesso in contrasto con il suo volubile cantante H.R.. Nel 1984 i Bad Brains si sciolsero, e fu il primo di una lunga serie di scioglimenti. H.R. inizi\u00f2 una carriera solista, che lo port\u00f2 a pubblicare sei album di studio, maggiormente concentrati sul reggae.\nCambio di stile (1986\u20131992).\nNel 1986 i Bad Brains si riunirono. La SST Records pubblic\u00f2 \"I Against I\", considerato il lavoro pi\u00f9 maturo del gruppo. La title track \u00e8 ancora molto rapida e violenta, ma l'album mostra nella sua totalit\u00e0 una maggiore attenzione per la melodia ed \u00e8 musicalmente pi\u00f9 complesso. Inoltre la voce di H.R. varia pi\u00f9 volte, passando dal falsetto al rapping. Tuttavia All Music Guide sostiene che il punto di forza del disco \u00e8 l'interazione tra il chitarrista Dr. Know, il bassista Darryl Jenifer e il batterista Earl Hudson.\nI Bad Brains si sciolsero nuovamente l'anno successivo, dopo aver passato la maggior parte del 1987 in tour. La nuova rottura fu causata da divergenze artistiche: Dr. Know e Jenifer intendevano continuare a suonare rock &amp; roll, mentre H.R. e Hudson volevano dedicarsi totalmente al reggae.\nIl gruppo firm\u00f2 con la Caroline Records alla fine degli anni ottanta e pubblic\u00f2 \"Quickness\" nel 1989. In quest'album la band esplor\u00f2 il funk metal, con buoni risultati. Il gruppo in questo disco mostr\u00f2 anche un interesse maggiore per temi religiosi e mistici. Infine \"Quickness\" contiene meno pezzi reggae rispetto ai suoi predecessori, con un'unica traccia di questo genere, \"The Prophet's Eye\".\nDopo la pubblicazione dell'album, per\u00f2, incominciarono ancora una volta incomprensioni all'interno della band, in parte a causa del rifiuto di H.R. di cantare ad alcuni concerti. Inoltre si ripet\u00e9 un'altra volta la divisione musicale: H.R. ed Earl Hudson volevano esplorare maggiormente il reggae, mentre Dr. Know e Darryl Jenifer erano sempre pi\u00f9 interessati dall'heavy metal, come testimoniano \"I Against I\" e \"Quickness\". H.R. fu rimpiazzato per il tour di \"Quickness\" da Taj Singleton, presto sostituito dall'ex Faith No More Chuck Mosley. Poco dopo i Bad Brains si sciolsero nuovamente.\nCambio di formazione e reunion (1993\u20132000).\nNel 1993 la major Epic Records propose a Dr. Know un contratto. Tuttavia n\u00e9 H.R. n\u00e9 Earl erano interessati a continuare la carriera nella band e proseguirono la loro esplorazione del reggae. Dr. Know e Darryl Jenifer li rimpiazzarono con l'ex batterista dei Cro-Mags Mackie Jayson (che era gi\u00e0 stato session man in \"Quickness\"), e con il cantante Israel Joseph I. \"Rise\", il quinto album della band, fu pubblicato nel 1993 da questa formazione. All Music Guide constata che \"al momento della pubblicazione di Rise i Bad Brains erano sostanzialmente un gruppo thrash metal con elementi rap e reggae\" e assegna all'album un punteggio basso, 2 su 5. Nonostante le recensioni spesso negative, l'album fu il primo della carriera del gruppo ad entrare in una classifica Billboard, piazzandosi al numero 14 della \"Heatseekers\".\nNel 1995 H.R. ed Earl Hudson ritornarono finalmente in formazione, e il gruppo, dopo aver firmato con la Maverick Records, pubblic\u00f2 \"God of Love\". Tuttavia secondo la critica il ritorno alla formazione originale non porta i frutti sperati; l'album viene infatti definito \"piatto e senza energia\". Il critico Piero Scaruffi dice che \"il funk metal di God of Love e Tongue Tee Tie e il soul-metal di Justice Keepers e Thank Jah suonano decrepiti, se non addirittura insignificanti\". Anche quest'album, tuttavia, riusc\u00ec a piazzarsi in una classifica Billboard, al numero 20 della \"Heatseekers\".\nDopo la pubblicazione di quest'album il gruppo si divise per l'ennesima volta, con conseguente rottura con la Maverick Records. La causa della rottura fu l'intemperanza di H.R., che prima aggred\u00ec il proprio manager Anthony Countey prima di un concerto con i Beastie Boys, e in seguito fu arrestato per aver picchiato uno spettatore con il microfono.\nDue anni dopo la band si ritrov\u00f2 in studio per il remastering di alcune vecchie tracce, poi pubblicate nell'EP \"The Omega Sessions\" su Victory Records. Nel 1999 la formazione si riun\u00ec di nuovo e and\u00f2 in tour con il nome \"Soul Brains\". Durante questo tour fu registrato un album live, \"Live in San Francisco\" pubblicato nel 2000.\nAnni 2000 (2001 - oggi).\nNel 2002 la band pubblic\u00f2 \"I &amp; I Survived\", il primo album composto interamente da brani dub e reggae. L'album non \u00e8 particolarmente originale e non sperimenta nulla di nuovo nel suo stile reggae, tuttavia ha ricevuto recensioni moderatamente positive. Per la registrazione di questo disco il gruppo si \u00e8 servito anche di un sassofonista contralto (Peter Pittner), di un sassofonista tenore (David Cast), e di un trombettista (Greg Glassman). L'album, a differenza dei suoi due predecessori, fall\u00ec l'entrata in tutte le classifiche Billboard. La versione su CD include anche interviste con Perry Farrell, Billy Corgan, Billie Joe Armstrong e Flea.\nIl 22 giugno 2004, durante una pausa nelle attivit\u00e0 della band, H.R. apparve sul palco a Long Beach assieme ai 311 per cantare la traccia \"Whos Got the Herb?\".\nNel 2005 Adam Yauch rilasci\u00f2 interviste nelle quali spiegava che stava producendo un nuovo album dei Bad Brains.\nAlla fine del 2005 fu annunciato che la band avrebbe fatto da \"headliner\" per due serate al CBGB's, fissate per il 24 e il 25 febbraio 2006.\nDopo l'esibizione di altri gruppi hardcore punk i Bad Brains si presentarono sul palco, ma con John Joseph dei Cro-Mags al posto di H.R. e l'ex batterista del gruppo Mackie Jayson come sostituto di Earl Hudson. Nel frattempo H.R. si esibiva con i Dubb Agents al \"'Global Rock Showcase\" in California.\nDal maggio al settembre dello stesso anno H.R. e i Dubb Agents parteciparono ad una serie di concerti in tutti gli Stati Uniti sempre in occasione del \"Global Rock Showcase\", tra cui uno al CBGB il 31 agosto 2005. H.R. ebbe una proficua collaborazione con gli organizzatori del \"Global Rock Showcase\", la D.I.A. Records, e pubblic\u00f2 con questa etichetta un album, \"Out of Bounds\".\nDurante una pausa dai concerti con i Dubb Agents, H.R. si riun\u00ec con i Bad Brains per due \"live\" al CBGB's il 9 e il 10 ottobre 2006.\nMentre H.R. &amp; Dubb Agents erano ancora in tour, nel primo gennaio 2007, i Bad Brains rivelarono il titolo dell'album atteso ormai da due anni. \"Build a Nation\" fu pubblicato il 26 giugno 2007 da Megaforce Records. L'album si piazz\u00f2 al numero 100 della \"Billboard 200\", e ottenne recensioni generalmente positive. La band non fece un tour per pubblicizzare l'album, ma suon\u00f2 comunque alcuni concerti, tra cui uno alla \"Sasquatch Fest\" il 27 giugno 2007, alcuni in California e uno a Chicago in occasione del \"Riotfest Festival\".\nIl 15 maggio 2007 fu annunciato che il bassista dei System of a Down Shavo Odadjian avrebbe diretto il primo video musicale di \"Build a Nation\".\nNel gennaio 2008 la band annunci\u00f2 che stava per pubblicare un box set composto di vecchi 7\".\nIn seguito i Bad Brains sono stati in tour nel Sudamerica nell'aprile 2008 con l'ex cantante Israel Joseph I come sostituto temporaneo di H.R.\nIl 24 ottobre 2009 la band si \u00e8 poi esibita allo \"Smoke Out festival\" di San Bernardino.\nIl \"Guardian\" ha recentemente rivelato che sono in produzione due documentari sulla storia del gruppo, oltre ad un ulteriore documentario sulla vita di H.R.\nSecondo il loro sito ufficiale i Bad Brains stanno organizzando un tour che si terr\u00e0 nella primavera del 2010.\nCritiche.\nOmofobia.\nIn un'intervista del 1982 con \"Flipside\", H.R. fece alcuni commenti omofobici. Disse infatti che San Francisco (dove la band aveva appena suonato alcuni concerti aveva \"\u00ab...troppi froci\u00bb\" e che \"\u00ab... la maggior parte di loro si comporta in modo molto esagerato anche in pubblico, mi disturba, mi fa venire voglia di andare e sparare a uno di loro.\u00bb\".\nDurante un tour nel 1982 i Bad Brains suonarono ad Austin, nel Texas con il gruppo locale Big Boys, il cui cantante Randy Turner era omosessuale. La band contrasse anche un debito con Turner, secondo alcune fonti un prestito perch\u00e9 i Bad Brains erano al verde, secondo altri Turner aveva comprato marijuana alla band. Quando H.R. venne a sapere che Turner era omosessuale esplose un litigio, particolarmente acceso tra H.R. e il cantante degli MDC Dave Dictor. Perci\u00f2 i Bad Brains lasciarono Austin senza ripagare il proprio debito con Turner e lasciando invece un biglietto che diceva presumibilmente \"brucia all'inferno, frocio\" e vandalizzando la casa di Turner. I Big Boys sembrarono non dare particolare importanza all'incidente: in un'intervista di qualche mese dopo a \"Suburban Punk\" Turner rifiut\u00f2 di parlare dell'accaduto e defin\u00ec i Bad Brains \"...una delle migliori live band che io abbia mai visto\". Tuttavia gli MDC parlarono spesso dell'incidente e scrissero anche un brano su questo, \"Pay To Come Along\".\nIn un'intervista del 1982 con la fanzine \"Forced Exposure\", ci fu una discussione con H.R. sui cambiamenti della band (diventare un gruppo reggae e abbandonare il punk, spostarsi dalla citt\u00e0). Quando gli fu chiesto cosa aveva portato alla decisione definitiva di questi cambiamenti, H.R. rispose:\nNell'album del 1989 \"Quickness\" \u00e8 contenuta una traccia chiamata \"Don't Blow Bubbles\", i cui testi sono considerati omofobici e ipotizzano che l'AIDS sia la cura di Dio per l'omosessualit\u00e0. Intervistato riguardo a questa canzone, il chitarrista del gruppo Dr. Know dichiar\u00f2:\nIl bassista Darryl Jennifer, interrogato in un'intervista del 2007 su questo argomento ammise che le posizioni omofobiche di un tempo della band erano \"ignoranti\" e disse, riguardo al testo della canzone:\nSempre in questa intervista, Darryl Jennifer dichiar\u00f2:\n. Inoltre il bassista dei Bad Brains si \u00e8 anche allontanato dalle sue posizioni omofobe, dicendo:"}
{"id": "397937", "revid": "729019", "url": "https://it.wikipedia.org/wiki?curid=397937", "title": "Legio XVI Gallica", "text": "La Legio XVI \"Gallica\" (\"proveniente dalla Gallia cisalpina\") era una legione romana.\nLa legione venne arruolata inizialmente da Gaio Giulio Cesare. Dopo la morte del dittatore, prima pass\u00f2 sotto il comando del triumviro Marco Emilio Lepido e poi dal 36 a.C. sotto quello di Ottaviano.\nPartecip\u00f2 anche alla serie di guerre che si succedettero per la conquista della Germania Magna a partire da Druso maggiore a Germanico Giulio Cesare (12 a.C. - 16 d.C.).\nVenne congedata dopo la resa durante la rivolta dei Batavi (70). L'imperatore Vespasiano cre\u00f2 una nuova legione, la \"legio XVI Flavia Firma\", il cui simbolo era un leone. Dopo la Battaglia della foresta di Teutoburgo, fu posizionata a \"Mogontiacum\".\nIntorno al 55 ne era legato Lucio Cornelio Pusione e centurione Marco Vibrio Marcello."}
{"id": "397938", "revid": "362150", "url": "https://it.wikipedia.org/wiki?curid=397938", "title": "Edubuntu", "text": "Edubuntu, anche conosciuta come Ubuntu Education Edition, era una distribuzione ufficiale derivata da Ubuntu, adattata per l'uso in ambito scolastico. Lo sviluppo di questa derivata \u00e8 stato interrotto nel 2014 e poi definitivamente abbandonato tra il 2016 e il 2017.\nDescrizione.\nDalla versione 8.04 da distribuzione vera e propria pass\u00f2 ad un'aggiunta di pacchetti specifici', add-on packages; richiedendo prima l'installazione della corrispondente distribuzione Ubuntu vera e propria, successivamente il CD o i pacchetti contenenti gli add-on \"edu\".\nFra gli altri programmi, Edubuntu includeva \"Linux Terminal Server Project\" (LTSP), un gran numero di applicazioni educative tra le quali GCompris, LibreOffice e la raccolta di programmi dal kDE Education Project, nonch\u00e9 Schooltool Calendar.\nEdubuntu utilizzava il desktop environment GNOME e l'ultima versione disponibile supportava le piattaforme i386, AMD64 e PowerPC.\nEdubuntu includeva pi\u00f9 di 16.000 pacchetti, ma il sistema di base si installava con un singolo CD.\nLa distribuzione si poteva anche provare online senza dover scaricare nulla."}
{"id": "397939", "revid": "2091899", "url": "https://it.wikipedia.org/wiki?curid=397939", "title": "Istituzione dell'Esercito Italiano", "text": "Il 6 novembre 1796, con l'occupazione della Lombardia da parte dell'esercito napoleonico, nacque la Repubblica Transpadana che ebbe, quale sua forza armata, la \"Legione Lombarda\" ordinata su sei coorti. La prima bandiera tricolore che abbia consegnato solennemente, nello stesso giorno, alla Legione Lombarda, sulla piazza del Duomo di Milano.\nNell'anno seguente, la Repubblica Transpadana fu trasformata in Repubblica Cisalpina: venne allora costituita la Milizia cisalpina cui fu affidata, quale unico simbolo, la \"bandiera tricolore\" con tre bande parallele all'asta: la pi\u00f9 prossima verde, la successiva bianca, la terza rossa; l'asta, a punta bianca, similmente colorata, a spirale.\nQuando lo Stato Sabaudo, associando le sue fortune alla causa nazionale, divenne il polo di attrazione del patriottismo risorgimentale, migliaia di valorosi accorsero da ogni parte d'Italia ad ingrossare le file dell'esercito piemontese dando ad esso un carattere di italianit\u00e0. Questo esercito, denominato l'Armata Sarda, entr\u00f2 nella guerra del 1848-49 (Prima guerra di indipendenza) con 5 divisioni.\nDa questi primi nuclei nascer\u00e0, il 4 maggio 1861, il Regio Esercito Italiano, come ufficializzato dal seguente atto:\nIl 18 giugno 1946, con la nascita della Repubblica Italiana, il Regio Esercito Italiano assume l'attuale nome di Esercito Italiano."}
{"id": "397944", "revid": "47767", "url": "https://it.wikipedia.org/wiki?curid=397944", "title": "Natalia", "text": "Origine e diffusione.\nContinua il nome latino \"Natalia\", derivante dall'espressione \"natale domini\" (\"Nascita del Signore\") o \"dies natalis\" (\"giorno della nascita\"), facente riferimento alla festivit\u00e0 cristiana del Natale; in origine, era probabilmente attribuito alle bambine nate durante il periodo del Natale.\nIl nome ha avuto un'ampia diffusione nei paesi dell'oriente cristiano grazie alla venerazione verso santa Natalia, la moglie di sant'Adriano di Nicomedia. Negli Stati Uniti la sua diffusione, nella forma \"Natalie\", cominci\u00f2 grazie alla fama dall'attrice Natalie Wood, di origini russe. Dalla stessa radice di Natalia deriva il nome francese \"No\u00eblle\".\nIn italiano, la pronuncia di questo nome \u00e8 diffusa in due diverse varianti, ovvero Nat\u00e1lia e Natal\u00eda. La forma Natascia \u00e8 un adattamento del diminutivo russo \u041d\u0430\u0442\u0430\u0448\u0430 (\"Nata\u0161a\").\nOnomastico.\nL'onomastico si pu\u00f2 festeggiare in memoria di diverse sante e beate, alle date seguenti:\nAlternativamente, viene festeggiato anche il 25 dicembre, in occasione della festa del Natale."}
{"id": "397947", "revid": "1305772", "url": "https://it.wikipedia.org/wiki?curid=397947", "title": "Esmeralda", "text": ""}
{"id": "397948", "revid": "1543377", "url": "https://it.wikipedia.org/wiki?curid=397948", "title": "Umkhonto we Sizwe", "text": "Umkhonto we Sizwe (\"Lancia della nazione\", abbreviato in MK) \u00e8 stata l'ala militare dell'African National Congress e ha tra i propri fondatori Nelson Mandela.\nStoria.\nIl movimento viene fondato in seguito al Massacro di Sharpeville del 21 marzo 1960 e rappresent\u00f2 la scelta, da parte dell'ANC, di andare oltre la semplice protesta non violenta. Il suo principale obiettivo era quello di condurre azioni di guerriglia contro il regime segregazionista bianco allora in vigore in Sudafrica.\nNel giugno del 1961, dopo aver avvertito il governo sudafricano che si sarebbero intraprese azioni di ritorsione qualora non vi fosse stata un'apertura verso la riforma costituzionale e l'abolizione dell'apartheid, MK lanci\u00f2 il 16 dicembre dello stesso anno i primi attacchi di guerriglia contro alcune installazioni governative. In seguito a queste prime azioni MK viene classificata da parte del governo del Sud Africa come un'organizzazione terroristica e quindi bandita.\nL'organizzazione ha avuto come sede Rivonia, un sobborgo di Johannesburg. L'11 luglio 1963, 19 leader dell'ANC e dell'MK, tra cui Arthur Goldreich e Walter Sisulu, furono arrestati presso la fattoria Liliesleaf. La fattoria veniva utilizzata dagli attivisti dell'ANC ed era di propriet\u00e0 di Arthur Golderich che l'aveva comprata con fondi provenienti dall'ANC e dal Partito Comunista Sudafricano, tuttavia non essendo \u201cbianco\u201d in base al Group Areas Act non poteva possedere una propriet\u00e0 del genere. Successivamente, nello stesso anno si tenne il Processo di Rivonia, durante il quale dieci leader dell'ANC furono accusati di 193 atti di sabotaggio volti a \u201cfomentare la rivoluzione violenta\u201d. Wilton Mkwayi, allora capo del MK, riusc\u00ec a fuggire durante il processo.\nL'ondata di arresti port\u00f2 subito alla luce uno dei punti deboli dell'organizzazione, ossia il fatto che essa ruotava attorno alla leadership di pochi attivisti di profilo pubblico che risultavano quindi facilmente identificabili e neutralizzabili dal governo sudafricano.\nIn seguito alla caduta dell'apartheid avvenuta nel 1990, l'MK fu integrato nelle forze armate regolari dell'esercito sudafricano SANDF nel 1994.\nNel 1995 fu istituito in Sudafrica un tribunale straordinario: la Commissione per la Verit\u00e0 e la Riconciliazione (TRC). Lo scopo principale del tribunale era quello di raccogliere le testimonianze le delle vittime e quelle dei perpetratori dei crimini commessi sia dal regime dell'apartheid che dai vari movimenti di liberazione tra cui l'MK. \nLa TRC, riporta nelle sue relazioni che anche se \u201cl'ANC aveva, nel corso dei conflitti, infranto i Protocolli di Ginevra ed era responsabile di gravissime violazioni dei diritti umani, tra i tre partiti principali che hanno preso parte al conflitto, soltanto l'ANC si era impegnata a rispettare i protocolli e, in generale, condurre una lotta armata in accordo con le leggi internazionali sui diritti umani.\"\nMotivazioni della formazione.\nSecondo le dichiarazioni di Nelson Mandela, tutti i membri fondatori dell'MK, incluso se stesso, erano anche membri dell'ANC. Nel suo famoso discorso \u201cI am prepared to die\u201d, Mandela sottoline\u00f2 le motivazioni che portarono alla fondazione del movimento:\nCampagna militare.\nNel giugno del 1961 Mandela invi\u00f2 una lettera aperta ai giornali sudafricani avvertendo il governo che sarebbe stata lanciata una campagna di sabotaggio a meno che il governo avesse deciso di istituire un'assemblea costituente nazionale. A partire dal 16 dicembre dello stesso anno, vennero quindi lanciati i primi attacchi dinamitardi contro obiettivi governativi e fu considerata l'ipotesi della guerriglia.\nIl primo obiettivo della campagna fu una stazione elettrica, seguita poi da molti altri atti di sabotaggio nei diciotto mesi successivi. In seguito, nel 1964, durante il Processo di Rivonia il governo ha accusato il movimento un totale di 193 atti di sabotaggio, i cui obiettivi comprendevano edifici governativi, macchine e infrastrutture.\nTra il 1970 e il 1975 il movimento riorganizz\u00f2 la propria struttura interna e Chris Hani, esponente di spicco dell'MK e leader del Partito Comunista Sudafricano, fece ritorno in Sudafrica.\nNel 1976, in seguito agli Scontri di Soweto, moltissimi giovani uomini e donne ansiosi di combattere il regime dell'apartheid, attraversarono il confine della Rhodesia per unirsi all'MK e ricevere addestramento militare.\nAttentati.\nUno degli obiettivi comuni a tutte le attivit\u00e0 militari dell'MK in Sud Africa era quella di voler lanciare un messaggio forte nei confronti del potere. Uno dei primi attentati risale al 1983 durante il quale vennero fatte esplodere delle bombe a Pretoria vicino al quartier generale dell'Aeronautica Militare Sudafricana, causando 19 morti e 217 feriti. In seguito, nel 1985, fu piazzato un ordigno esplosivo all'interno di un cassonetto dell'immondizia posto vicino ad un centro commerciale causando 5 morti e 40 feriti. In una lettera successiva alla Commissione per la Verit\u00e0 e la Riconciliazione (TRC), l'ANC stessa ha dichiarato che anche se l'atto era stato commesso in risposta ad un precedente raid a Lesotho da parte dell'esercito Sudafricano, la tipologia di attacco non rientrava nelle metodologie dell'ANC. Nel 1986 fu fatto esplodere un ordigno presso la spiaggia di Durban causando 3 morti e 69 feriti. Successivamente Robert McBride, il responsabile, fu condannato a morte per aver organizzato l'attentato, ma nonostante la TRC avesse dichiarato gli attentati \u201cenormi violazioni dei diritti umani\u201d, McBride ricevette l'amnistia e divent\u00f2 ufficiale di polizia. Nel 1987, un'esplosione fuori dal tribunale di Johannesburg uccise 3 persone e ne ferisce 10, mentre nel 1987 un'altra esplosione presso un centro di comando militare causa una vittima e 68 feriti. La campagna di attentati continu\u00f2 con attacchi a una serie di obiettivi minori, incluse banche e altri luoghi pubblici.\nTorture ed esecuzioni.\nLa TRC ha stimato che, specialmente tra il 1979 e 1989, il ricorso a tecniche di tortura era considerato una sorta di routine da parte dell'MK, cos\u00ec come la condanna a morte senza un giusto processo presso i campi di detenzione dell'ANC. Uno dei campi di detenzione pi\u00f9 famosi \u00e8 il Campo 32, noto anche come \"Quatro\" (Numero Quattro) situato in Angola, nel quale venivano principalmente imprigionati disertori e agenti nemici infiltrati per poi essere torturati e giustiziati. La TRC riporta per\u00f2 che altrettante violazioni dei diritti umani siano avvenute in altri campi sparsi tra l'Uganda, Botswana, Zambia e Tanzania.\nUtilizzo delle mine anticarro.\nTra il 1985 e il 1987 fu intrapresa una campagna per collocare mine anticarro sulle strade rurali di quello che all'epoca era il Transvaal Settentrionale. Questa tattica venne per\u00f2 abbandonata dopo breve tempo a causa dell'elevato tasso di vittime, soprattutto tra civili e braccianti. L'ANC ha stimato un totale di 30 esplosioni che hanno causato 23 morti, mentre il governo ha presentato una stima superiore pari a 57 esplosioni e 25 morti.\nMembri noti.\nOltre al cofondatore, Nelson Mandela altri membri noti sono:\nMorti stimate.\nSecondo alcuni dati stilati dalla Polizia Sudafricana nel periodo compreso tra il 1976 e il 1986 si sono registrate circa 130 vittime del terrorismo; di queste solo un quarto apparterrebbero a forze di sicurezza o paramilitari mentre i restanti sarebbero tutti civili: 40 bianchi e 60 neri."}
{"id": "397949", "revid": "125280274", "url": "https://it.wikipedia.org/wiki?curid=397949", "title": "Stefania", "text": "Origine e diffusione.\n\u00c8 la forma femminile di Stefano che, derivando dal greco antico \u03a3\u03c4\u03ad\u03c6\u03b1\u03bd\u03bf\u03c2 (\"st\u00e9phanos\", \"corona\"), pu\u00f2 essere interpretato come \"coronata\" (riferimento, in ambiti cristiani, alla \"corona del martirio\").\nOnomastico.\nSolitamente, l'onomastico si festeggia il 26 dicembre, in concomitanza con la forma maschile, in onore del santo protomartire Stefano. Tuttavia il nome non \u00e8 adespota: il 2 gennaio si ricorda infatti una beata, la religiosa domenicana Stefana Quinzani."}
{"id": "397950", "revid": "104216", "url": "https://it.wikipedia.org/wiki?curid=397950", "title": "Talassa (astronomia)", "text": "Talassa (o Thalassa) \u00e8 il secondo satellite naturale di Nettuno in ordine di distanza crescente dal pianeta; fu scoperto nel 1989 grazie alle immagini inviate a Terra dalla sonda statunitense Voyager 2, che sorvol\u00f2 il pianeta ed il suo sistema di satelliti prima di dirigersi verso lo spazio interstellare. L'annuncio della sua scoperta fu reso noto dall'Unione Astronomica Internazionale il 29 settembre 1989 (IAUC 4867).\nInizialmente denominato S/1989 N5, il satellite venne successivamente intitolato a Talassa, figlia di Emera ed Etere secondo la mitologia greca. Il termine \"Thalassa\", in lingua greca, significa \"mare\".\nSi tratta di un piccolo satellite irregolare, dal diametro di circa , privo di attivit\u00e0 geologica.\nParametri orbitali.\nL'orbita di Talassa rasenta l'atmosfera di Nettuno ed \u00e8 fortemente instabile; le forze mareali indotte dalla vicinanza al gigante gassoso ne stanno provocando un graduale decadimento, che porter\u00e0 alla disintegrazione del satellite e alla formazione di un nuovo anello planetario o all'impatto di Talassa con Nettuno.\nNettuno visto da Talassa.\nTalassa rivolge sempre la stessa faccia a Nettuno, per cui da quella stessa faccia il pianeta rimane sempre visibile, raggiungendo una dimensione pari a pi\u00f9 di 100 volte la Luna piena vista dalla Terra. Dalla stessa parte \u00e8 periodicamente possibile osservare Naiade attraversare il disco del pianeta, mentre dall'altra faccia le lune pi\u00f9 esterne."}
{"id": "397951", "revid": "27723", "url": "https://it.wikipedia.org/wiki?curid=397951", "title": "Thalassa (astronomia)", "text": ""}
{"id": "397952", "revid": "187520", "url": "https://it.wikipedia.org/wiki?curid=397952", "title": "Tear Me Down", "text": "I Tear Me Down sono un gruppo hardcore punk di Roma-Viterbo, attivi dal 1995.\nStoria.\nIl gruppo \u00e8 molto conosciuto ed apprezzato in tutta Italia per i loro concerti tra gli amanti dell'hardcore politicizzato. Le tematiche affrontate nei testi sono quelle comuni alla maggior parte dei gruppi musicali appartenenti a questo genere (lotta alle ingiustizie, al capitalismo, al fascismo, al razzismo, ecc.), espresse per\u00f2 in maniera pi\u00f9 violenta rispetto ad altri gruppi del genere; infatti i cavalli di battaglia del gruppo (che riscuotono un grande successo live) sono i seguenti: \"10,100,1000 Acca Larentia\", \"Maledetti frikkettoni\", \"Viterbo hardcore\". In particolare in \"10,100,1000 Acca Larentia\", la loro canzone pi\u00f9 nota, il gruppo auspica che avvengano quante pi\u00f9 stragi di fascisti, nemici a causa delle loro ideologie. Il titolo del brano allude alla strage di Acca Larentia, dove nel '78 tre fascisti della sezione romana dell'MSI vennero uccisi."}
{"id": "397953", "revid": "6923", "url": "https://it.wikipedia.org/wiki?curid=397953", "title": "Franco Freda", "text": "Nell'ambito dell'estrema destra italiana \u00e8 conosciuto con il soprannome \"l'Editore\", per il lavoro principale da lui svolto. Freda dirige infatti la collana di ispirazione neofascista, tradizionalista e neonazista delle Edizioni di Ar, da lui fondate nel 1963, e svolge anche attivit\u00e0 di procuratore legale. \u00c8 stato condannato per una serie di attentati esplosivi (bombe del 25 aprile 1969 e attentati ai treni dell'estate 1969, questi ultimi che causarono 12 feriti) compiuti tra gli anni sessanta e gli anni settanta nell'ambito della cosiddetta strategia della tensione in Italia. Inoltre fu condannato definitivamente a quindici anni di carcere per associazione sovversiva per la costituzione del Gruppo di Ar e in seguito a sei anni per istigazione all'odio razziale in relazione alla vicenda del Fronte Nazionale, sciolto dal Consiglio dei ministri nel 2000 sulla base della legge Scelba e della legge Mancino.\nAccusato di aver organizzato la strage di piazza Fontana del 1969, \u00e8 stato definitivamente assolto per mancanza di prove (cosiddetta \"formula dubitativa\") dalla corte d'assise d'appello di Bari e da quella di Catanzaro, sentenza confermata in Cassazione nel 1987. Nel 2005 la Cassazione ha affermato che la strage di Piazza Fontana fu realizzata da \u00abun gruppo eversivo costituito a Padova nell'alveo di Ordine Nuovo\u00bb e \u00abcapitanato da Franco Freda e Giovanni Ventura\u00bb, dichiarandoli per\u00f2 non pi\u00f9 processabili in quanto \u00abirrevocabilmente assolti dalla Corte d'assise d'appello di Bari\u00bb. Freda ha sempre negato questa accusa, giudicando la strage come \"immorale\".\nSi \u00e8 definito politicamente un \"nazi-maoista\" per le sue teorie a met\u00e0 strada tra nazismo e maoismo. Freda ha curato anche sul quotidiano di destra \"Libero\" la rubrica culturale \"L'inattuale\", durante la direzione di Maurizio Belpietro.\nBiografia.\nInfanzia e studi.\nNato a Padova da padre irpino e madre veneta, si avvicin\u00f2 alla politica fin da giovanissimo. Dopo la maturit\u00e0 classica al liceo classico \"Tito Livio\", ha presieduto la sezione \"San Marco\" del Fronte universitario d'azione nazionale di Padova, il movimento universitario del Movimento Sociale Italiano.\nLaureato in giurisprudenza presso l'Universit\u00e0 di Padova, gi\u00e0 nel 1963 abbandona l'MSI dopo meno di un anno dalla sua iscrizione per dar vita ad un \"gruppo di studio\" denominato \"Gruppo di Ar\", con le Edizioni di Ar, casa editrice militante nella destra neofascista sulla scia del pensiero di Julius Evola. Tra i volumi pubblicati troviamo tutti gli scritti di Adolf Hitler, incluso il \"Mein Kampf\", numerosi volumi revisionisti tra cui \"Auschwitz: fine di una leggenda\" di Carlo Mattogno, i principali testi di Friedrich Nietzsche con l'originale tedesco a fronte, ma pure autori come Nikolaj Roerich, l'artista russo candidato al premio Nobel per la pace, Riccardo Bacchelli, Nicol\u00e1s G\u00f3mez D\u00e1vila, Georg Simmel, e altri.\nNel 1963, fortemente influenzato dal pensiero evoliano, scrisse per il periodico \"Tradizione\" una recensione di \"Cavalcare la tigre\".\nManifesto del Gruppo di Ar.\nNel 1963 Freda scrive il \"Manifesto del Gruppo di Ar\", che fissa le coordinate del suo pensiero:\nIl saggio \"La disintegrazione del sistema\".\nNel 1969 pubblic\u00f2 \"La disintegrazione del sistema\" (intervento di Freda nella riunione del comitato di reggenza del Fronte europeo rivoluzionario, avvenuto a Ratisbona il 17 agosto 1969), vero e proprio \"libro-guida\" per i nazimaoisti. Si tratta di un manifesto che avr\u00e0 una grande influenza nell'ambiente neofascista degli anni a venire (come ad esempio il caso della rivista Quex, aperamente ispirata ad esso), costituendo un elemento di rottura con le ideologie ispirate al Ventennio, ai nazionalismi europei ed ordinovisti proponendo un'unione con alcuni elementi dell'analisi marxista.\nNell'opera Freda teorizz\u00f2 uno stato basatio su un comunismo aristocratico, una via di mezzo tra la Repubblica di Platone, il Terzo Reich e la Cina di Mao.\nIl sistema del quale Freda predica e intende perseguire la distruzione \u00e8 quello borghese e capitalista, e, ne \"La disintegrazione del sistema\", auspica un'alleanza tattica con certi settori della sinistra rivoluzionaria, al fine di creare un unico fronte comune antiborghese. Per fare ci\u00f2 Freda respinge ogni tattica legalitaria o riformistica proponendo l'abbandonando di ogni \u00abcolpevole esitazione dinanzi all'impiego di tutti quei mezzi drastici e risolutivi che solo la violenza possiede.\u00bb\nFreda, richiamandosi a una aristocrazia ariana e sostenitore di teorie nazionalsocialiste, sino dagli anni sessanta inizi\u00f2 a contestare la direzione dell'MSI, accusandola di 'tortuosit\u00e0' e di compromesso con \u00abla democrazia moribonda della Repubblica\u00bb. Nella sua casa editrice ha pubblicato i classici del pensiero antimoderno, antiumanistico e antidemocratico da Julius Evola a Johann Jakob Bachofen, ma anche alcune opere di Friedrich Nietzsche e di Oswald Spengler, un'antologia di pensieri di Mu'ammar Gheddafi (curata da Claudio Mutti) nonch\u00e9 tutti gli scritti di Adolf Hitler e di altre figure politiche come Joseph Goebbels e Corneliu Codreanu, una collana (\"Paganitas\") di opere di antichi polemisti anti-cristiani, persino una collana per bambini intitolata \"I viaggi del Capitano Hamid\" (dal nome dell'ipotetico agente dei servizi segreti algerini per il quale, a processo, Freda afferm\u00f2 di avere acquistato i timer serviti a far detonare le bombe di Piazza Fontana), nonch\u00e9 testi come il \"saggio sulla disuguaglianza delle razze umane\" di De Gobineau e i protocolli dei Savi Anziani di Sion. Definitosi uno 'studioso dell'etnicit\u00e0', propone i principi di un razzismo morfologico d'ispirazione evoliana.\nL'esperienza del Fronte Nazionale.\nNel 1990 Franco Freda promuove la costituzione del Fronte Nazionale di cui, oltre che fondatore, sar\u00e0 anche il reggente.\nFreda ed il suo movimento sottolineeranno l'esigenza di difendere l'omogeneit\u00e0 etnica italiana ed europea, individuando nei crescenti flussi migratori non indoeuropei un pericoloso attacco alla stessa. La razza, per Freda, \u00e8 un'arcaica \u00abidea-forma\u00bb, ossia un principio di differenziazione, in s\u00e9 ulteriormente differenziato dalle etnie presenti al suo interno. La razza secondo la sintesi di Freda \u00e8 \u00abla forma a priori di una cultura\u00bb, il suo specifico modo d'essere. Ecco spiegato perch\u00e9 \u00abla variet\u00e0 delle culture va dunque ricondotta alla variet\u00e0 delle razze e delle etnie\u00bb.\nL'idea di razza - afferma Freda - riacquista, in tal modo, un significato originario, col rimando a una visione del mondo ordinata secondo la dottrina platonica del \"kosmos\", ovvero un pluriverso razziale di contro all'universo del caos indifferenziato, un pluriverso di forme (le razze) conchiuse e compiute, tra loro non omologabili e nemmeno equivalenti.\nSecondo la dottrina del Fronte Nazionale ogni razza vale di per s\u00e9 ed \u00e8 chiamata ad occupare il proprio posto - differenziato - nel mondo, andando cos\u00ec a comporre appunto il \"kosmos\". I principi del razzismo morfologico tendono a escludere sia una visione meramente biologica che una esclusivamente spirituale e culturale, che non tenga conto della prima. Nelle parole dello stesso Freda, in una delle relazioni da reggente del \"Fronte Nazionale\":\nVicende giudiziarie.\nProcesso per la strage di piazza Fontana.\nDal 1971 \u00e8 coinvolto in diversi processi, tra cui il pi\u00f9 famoso \u00e8 quello per la strage di piazza Fontana.\nIl processo viene sottratto dalla Corte di Cassazione al tribunale di Milano e spostato a Catanzaro e a Bari.\nFreda, condannato all'ergastolo in primo grado, venne assolto per mancanza di prove dall'accusa di strage dalle corti d'assise d'appello di Catanzaro e di Bari, sentenze poi confermate, nel 1987, dalla Corte di Cassazione.\nNel 1979, mentre era ancora sotto processo a Catanzaro, per la strage di piazza Fontana, pass\u00f2 un periodo di latitanza a Reggio Calabria e successivamente in Costa Rica, nella sua latitanza venne aiutato dall'avvocato e membro del MSI Paolo Romeo (successivamente parlamentare della Camera dei deputati per il Partito Socialista Democratico Italiano durante la XI legislatura) e altri membri del partito nonch\u00e9 da esponenti della 'ndrangheta tra cui Paolo Martino, boss del clan De Stefano. Venne intercettato e arrestato il 23 agosto di quello stesso anno ed estradato in Italia.\nNel giugno 2005 la Corte di Cassazione ha confermato la responsabilit\u00e0 di Freda e Ventura in ordine alla strage. Secondo la Corte, l'eccidio del 12 dicembre 1969 fu organizzato da \"un gruppo eversivo costituito a Padova nell'alveo di Ordine Nuovo\" e \"capitanato da Franco Freda e Giovanni Ventura\". Il giudizio ha valore di sola condanna morale e storica, in quanto i due imputati non possono essere messi sotto processo essendo gi\u00e0 stati assolti irrevocabilmente dalla corte d'assise d'appello di Bari, che li ha condannati solo per le bombe sui treni.\nDiversi elementi hanno portato gli investigatori ad accusare il gruppo neofascista di Freda e Ventura:\nLa Cassazione ora conferma che l'eccidio del 12 dicembre 1969 fu organizzato da \"un gruppo eversivo costituito a Padova nell'alveo di Ordine Nuovo\" e \"capitanato da Franco Freda e Giovanni Ventura\". Secondo la Cassazione, cos\u00ec come per le corti d'appello, anche \"la cellula veneziana di Maggi e Zorzi\" nel 1969 organizzava attentati, ma \"non \u00e8 dimostrata la loro partecipazione alla strage del 12 dicembre\". La corte giudica cos\u00ec \"inattendibile\" il pentito di Ordine Nuovo Carlo Digilio, mentre certifica \"veridicit\u00e0 e genuinit\u00e0\" di quanto dichiarato dal supertestimone Martino Siciliano, ossia che \"Siciliano ha partecipato alla riunione con Zorzi e Maggi dell'aprile '69 nella libreria Ezzelino di Padova\" in cui \"Freda annunci\u00f2 il programma degli attentati ai treni\". Dopo gli attentati ai treni emerse che alcuni membri del gruppo avevano protestato contro Freda per aver collocato un numero maggiore di bombe da quello originariamente programmato (dieci anzich\u00e9 tre) e potenzialmente pi\u00f9 letali (erano state poste negli scompartimenti e non nelle toilette) col tentativo di sviluppare la strategia terroristica tramite atti sempre pi\u00f9 violenti affermando secondo un testimone, che \"non era il caso di prendersi cura di una massa capace solo di mercanteggiare, mangiare, defecare e riprodursi\".\nTuttavia, poich\u00e9 tali bombe non provocarono vittime, non \u00e8 dimostrato il coinvolgimento di Maggi e Zorzi nella \"strategia stragista di Freda e Ventura\". In definitiva, secondo la Cassazione, \"i tragici fatti del 12 dicembre 1969 non rappresentano una 'scheggia impazzita' ma il frutto di una coordinata 'acme' operativa iscritta in un programma eversivo ben sedimentato, ancorch\u00e9 di oscura genesi, contorni e dimensioni\". Infine, la Corte definisce \"deprecabile e sorprendente\" la decisione di far brillare la seconda valigia-bomba inesplosa, impedendo \"accertamenti di ineludibile importanza\".\nGruppo di Ar.\nRiguardo alla costituzione del Gruppo di Ar, nel 1982 Freda viene condannato definitivamente a quindici anni di carcere per associazione sovversiva.\nScioglimento del Fronte Nazionale e condanna per istigazione all'odio razziale.\nIl Fronte Nazionale di Franco Freda \u00e8 stato sciolto dal Consiglio dei ministri nel 2000, sulla base della legge Mancino.\nI 49 membri del movimento, tra i quali Freda, seguendo le tesi della procura di Verona, con la consulenza del perito Enzo Santarelli, sono stati processati e condannati (sei anni di carcere a Freda) per \"costituzione di associazione avente lo scopo di incitare alla discriminazione o alla violenza per motivi razziali\" (sentenza della Corte di Cassazione, 7 maggio 1999).\nIn tale processo \u00e8 stato difeso dall'avvocato Carlo Taormina.\nLa questura di Verona avvi\u00f2 l'inchiesta sul Fronte Nazionale a seguito di alcuni volantinaggi del gruppo presso delle scuole medie della citt\u00e0. Freda ed altri 45 dirigenti del Fronte Nazionale furono condannati in primo grado nell'ottobre 1995 a sei anni di carcere per il reato di ricostituzione del partito fascista (legge Scelba n. 645 del 1952); la pena venne confermata in secondo grado dalla Corte d'assise d'appello di Venezia e ridimensionata a tre anni per Freda dalla Cassazione nel 1999, modificando il reato in propaganda all'odio razziale (legge Mancino).\nSentenza-ordinanza.\nNegli anni novanta l'inchiesta del giudice Guido Salvini raccolse le dichiarazioni di Martino Siciliano e Carlo Digilio, ex neofascisti di Ordine Nuovo, i quali confessarono il proprio ruolo nella preparazione dell'attentato, ribadendo le responsabilit\u00e0 di Freda e Ventura. Comunque la sentenza-ordinanza ha concluso di non doversi procedere, nei confronti di Franco Freda, in quanto i reati sono estinti per intervenuta prescrizione. Ordine Nuovo \u00e8 la struttura prevalentemente responsabile, in termini di esecuzione materiale, degli attentati in Piazza Fontana del 12 dicembre 1969 e di quelli che li hanno preceduti ed ha continuato ad operare successivamente.\nEra stabilito che Mariano Rumor, dopo le bombe del 12 dicembre 1969, che secondo il presidente del Consiglio dei ministri della Repubblica Italiana avrebbero dovuto essere solo dimostrative senza morti, avrebbe dichiarato lo stato d'assedio, aprendo la strada ad un governo militare, sostenuto dall'estrema destra, come era successo in Grecia con la dittatura dei colonnelli. Invece i sedici morti di Piazza Fontana avevano scosso l'opinione pubblica, i partiti erano pronti alla guerra civile e Mariano Rumor ci ripens\u00f2, non dichiar\u00f2 lo stato d'assedio, vanificando il lavorio terroristico del SID, dell'Ufficio Affari riservati, direttore Elvio Catenacci, della CIA che finanziava il SID, dell'Aginter Press per mezzo di Guido Giannettini, di Stefano delle Chiaie di Avanguardia Nazionale e di Franco Freda e Giovanni Ventura di Ordine Nuovo.\nSecondo le indagini del PM Guido Salvini, confermate dalle testimonianze di Vincenzo Vinciguerra, gli ordinovisti avevano progettato un attentato contro Mariano Rumor. Nel movimento ordinovista il rancore nei confronti di Rumor era giunto al punto che si progett\u00f2 di assassinarlo fin dal 1970. \u00abBisogna spazzare via Rumor\u00bb afferm\u00f2 Maggi, responsabile di Ordine nuovo del Triveneto con Carlo Digilio e Maurizio Tramonte. Maggi e Marcello Soffiati proposero tre volte a Vincenzo Vinciguerra, dal 1971 al 1972, di uccidere Rumor nella sua abitazione di Vicenza.\nAltro.\nFreda venne coinvolto in un altro processo nei primi anni '70. L'avvocato Gabriele Forziati di Trieste, a capo della cellula locale di Ordine Nuovo, lo denunci\u00f2 per estorsione in seguito ad un tentativo di attentato da parte del gruppo che si verific\u00f2 alla scuola materna slovena di Trieste dell'ottobre 1969 quando una bomba venne trovata inesplosa sopra un davanzale. Forziati asser\u00ec che Freda lo ricatt\u00f2 dal carcere dietro compenso di un'ingente somma di denaro per non coinvolgerlo. Successivamente Freda venne assolto in sede processuale.\nAlcune frasi estrapolate da libri di Franco Freda furono citate nella sentenza sulla strage di Bologna, come prova che la strage ebbe matrice ideologica neofascista, in particolare il testo \"La disintegrazione del sistema\" e un testo anonimo pubblicato dalle Edizioni di Ar, da taluni commentatori attribuito a Freda, in cui si dice che \u00abbisognava fare... una strage dalla quale non uscissero che fantasmi\u00bb. Ad ogni modo Freda fu citato solo come ideologo di estrema destra, senza responsabilit\u00e0 penali nella strage della stazione del 2 agosto 1980, per la quale sono stati condannati i Nuclei Armati Rivoluzionari di Valerio Fioravanti, sostenitori, ispirati dalla \"Disintegrazione\", del \u00abfronte unito rivoluzionario\u00bb tra terrorismo nero e terrorismo rosso. Nel 2018 Freda ha espresso sostegno al ministro dell'Interno e vicepremier leghista Matteo Salvini defininendolo un \"salvatore della razza bianca\".\nIn un'intervista del 2020, Guido Salvini, il magistrato che ha riaperto le indagini sulla Strage di piazza Fontana, ha definito Freda un uomo \u00abper intelligenza, carisma e autocontrollo (..) in grado di imporsi sui membri del suo gruppo\u00bb. Salvini ha anche considerato la casa editrice di Freda \u00abnon disprezzabile\u00bb, prendendone comunque le distanze.\nRappresentazione nei media.\nIl romanzo \"Non ci sono innocenti\".\nScritto nel 2016 da Anna K. Valerio e Silvia Valerio (rispettivamente moglie e cognata di Franco Freda), racconta le avventure del gruppo giovanile di Ar, di Freda e di Ventura negli anni tra il 1967 e il 1969. All'interno del romanzo, oltre alla storia ambientata negli anni del boom economico e della contestazione, ci sono molti riferimenti all'infanzia e adolescenza di Franco Freda, che nel libro viene anche chiamato \"l'Autocrate\".\nFilm.\nNel film del 2012 \"Romanzo di una strage\" di Marco Tullio Giordana, Freda \u00e8 interpretato da Giorgio Marchesi.\nNote.\nhttps://estremeconseguenze.it/2018/11/29/fedele-alla-razza/ "}
{"id": "397954", "revid": "838137", "url": "https://it.wikipedia.org/wiki?curid=397954", "title": "Legio XVI Flavia Firma", "text": "La Legio XVI \"Flavia Firma\" (\"salda legione Flavia\") era una legione romana, creata dall'imperatore Vespasiano nel 70, incorporando reparti della XVI \"Gallica\" (che si era arresa durante la rivolta dei Batavi).\nStoria.\nUna volta terminata la guerra civile e volgendo ormai verso la conclusione la prima guerra giudaica, la legio XII \"Fulminata\" e la XVI \"Flavia Firma\" furono destinate alla provincia di Cappadocia dal 72/73, la prima con destinazione Melitene, la seconda fu posizionata a Satala, a protezione del confine dell'Eufrate.\nLa legione XVI Flavia rimase fino alla fine principato di Traiano, quando al termine delle campagne militari contro la Partia, fu rimpiazzata dalla legio XV Apollinaris (dal 117). Conosciamo il nome del suo \"legatus legionis\" al tempo del regno congiunto di Settimio Severo e Caracalla (iscrizione del 205), un certo Mario Perpetuo.\nNel IV secolo la legione, accampata a Sura (Siria), aveva il compito di sorvegliare il confine orientale presso l'Eufrate. Il simbolo della legione era un leone."}
{"id": "397955", "revid": "287204", "url": "https://it.wikipedia.org/wiki?curid=397955", "title": "Violetta", "text": ""}
{"id": "397958", "revid": "171091", "url": "https://it.wikipedia.org/wiki?curid=397958", "title": "Gruppo del Peuterey", "text": "Il Gruppo del Peuterey (in francese, Groupe du Peuterey ; detto anche \"Cresta di Peuterey\" - \"Cr\u00eate du Peuterey\" o \"Aiguilles du Peuterey\") \u00e8 un insieme di cime situate nella parte meridionale italiana del Massiccio del Monte Bianco. \u00c8 considerato da molti alpinisti il pi\u00f9 bello, ma \u00e8 anche uno dei settori pi\u00f9 pericolosi dell'intera catena del Monte Bianco.\nDelimitazioni.\nRuotando in senso orario il gruppo \u00e8 limitato da: Colle del Peuterey (3.934\u00a0m), Ghiacciaio della Brenva, Val Veny, Ghiacciaio del Freney, Colle del Peuterey.\nClassificazione.\nSecondo la SOIUSA il Gruppo del Peuterey \u00e8 un settore di sottogruppo ed ha la seguente classificazione:\nCime principali.\nIn questa cresta si trovano dei picchi molto belli e molto apprezzati dagli alpinisti: \nAlpinismo.\nUno dei percorsi alpinistici pi\u00f9 lunghi e pi\u00f9 impegnativi della catena alpina \u00e8 la \"Cresta integrale di Peuterey\" che partendo dalla Val Veny conduce alla vetta del Monte Bianco. Consiste nel salire in successione: l'Aiguille Noire de Peuterey, Les Dames Anglaises, il Picco Gugliermina, l'Aiguille Blanche de Peuterey, il Grand Pilier d'Angle, il Monte Bianco di Courmayeur e, infine, il Monte Bianco."}
{"id": "397962", "revid": "729019", "url": "https://it.wikipedia.org/wiki?curid=397962", "title": "Seversky P-35", "text": "Il Seversky P-35 era un aereo da caccia monoposto costruito negli Stati Uniti sul finire degli anni trenta. Fu il primo aereo con struttura metallica, carrello retrattile e abitacolo chiuso, ad entrare in servizio nello United States Army Air Corps.\nQuesto velivolo diede, nel 1938, l'ispirazione a Roberto Longhi per il Reggiane Re. 2000. Proprio come l'aereo italiano, per\u00f2, il P-35 non risult\u00f2 popolare tra i piloti, come avrebbe dovuto, e fin\u00ec con l'essere destinato all'esportazione. La Svezia ne acquist\u00f2 100.\nStoria del progetto.\nIl P-35 riprendeva alcuni concetti gi\u00e0 sperimentati nel Seversky SEV-3, velivolo anfibio dei primi anni trenta che ebbe uno sviluppo di scarso successo nell'addestratore Seversky BT-8.\nSviluppato di propria iniziativa dalla Seversky, il cui ufficio tecnico era guidato dall'ingegnere georgiano Alexander Kartveli, il velivolo nacque inizialmente come caccia biposto, identificato con la sigla SEV-2XP. Tale velivolo venne proposto quando, nel 1935, l'USAAC emise una specifica che richiedeva un nuovo caccia monoposto.\nL'ottimismo con il quale i vertici della Seversky presentarono il velivolo (malgrado la configurazione biposto evidentemente inadeguata), fu presto ridimensionato quando, il 18 giugno 1935, il prototipo rimase danneggiato durante il volo di trasferimento allo Wright Field (Riverside, Ohio), sede dei test di volo.\nFortunatamente le autorit\u00e0 decisero di ritardare le prove valutative fino al marzo del 1936; questo periodo di tempo venne impiegato dai tecnici della Seversky per trasformare il velivolo in monoposto, dotarlo di carrello retrattile e per installare una nuova unit\u00e0 motrice (il radiale 9 cilindri Wright R-1820 Cyclone): la denominazione venne cos\u00ec mutata in SEV-1XP.\nDurante le prove di volo, il Seversky non riusc\u00ec ad ottenere la velocit\u00e0 richiesta di 300 mph (poco pi\u00f9 di 480 km/h); la responsabilit\u00e0 venne attribuita al motore Wright, per cui ne venne decisa la sostituzione con il Pratt &amp; Whitney R-1830 Twin Wasp (sempre radiale, ma questa volta a 14 cilindri disposti su doppia stella); a seguito di tale modifica la denominazione dell'aereo divenne ufficialmente SEV-7 . Nel frattempo venne introdotta una sostanziale modifica al timone di coda. Malgrado ci\u00f2 il velivolo (nel frattempo nuovamente rinominato, questa volta in AP-1, su scelta della casa costruttrice) non fu ancora in grado di raggiungere le velocit\u00e0 sperate. Il 16 giugno 1936, comunque, il velivolo della Seversky venne riconosciuto vincitore del bando di gara e venne preferito al concorrente Curtiss Hawk Model 75. L'USAAC assegn\u00f2 quindi un ordine per 77 caccia P-35, richiedendo modifiche minori alle ali, al carrello, ed all'abitacolo.\nI primi P-35 vennero consegnati nel 1937 e l'ordine venne completamente evaso entro l'agosto del 1938; vennero tuttavia completati solamente 76 esemplari mentre il 77\u00b0 venne realizzato come prototipo (XP-41) per lo sviluppo di un nuovo velivolo.\nDurante i primi mesi del 1939, mentre era impegnato in un tour europeo per mostrare il velivolo al fine di trovare acquirenti anche nel vecchio continente, Alexander de Seversky venne estromesso dalla guida dell'azienda che portava il suo nome (che sarebbe stata successivamente trasformata in Republic Aviation Company) in seguito alla scoperta di trattative segrete che portarono alla vendita di 20 esemplari di una versione biposto del velivolo (2PA-B3) alla Marina imperiale giapponese. Per la stessa ragione, e per ragioni di costo inferiore, l'USAAC prefer\u00ec optare per 210 Curtiss P-36 Hawk, quando decise di ordinare nuovi caccia, in ragione della situazione internazionale che andava deteriorandosi.\nNel febbraio del 1940 la Svezia ordin\u00f2 un lotto di 120 esemplari, identificati con definizione interna EP-106 (sigla che indicava Export Pursuit). L'embargo posto in opera dagli Stati Uniti nei confronti delle nazioni europee (ad eccezione del Regno Unito) ridusse a 60 il numero degli esemplari effettivamente consegnati; questi velivoli vennero impiegati dalla Svenska Flygvapnet con la sigla di J 9, con i quali sostituire i Gloster Gladiator allora in prima linea.\nL'aviazione svedese emise un nuovo ordine per 52 velivoli della versione biposto (identificata con la sigla B 6, dalle autorit\u00e0 svedesi) ma, ancora una volta a causa dell'embargo da parte delle autorit\u00e0 statunitensi, solo 2 esemplari vennero consegnati. I 50 velivoli oggetto dell'embargo vennero impiegati dall'USAAC come addestratori avanzati e denominati AT-12 Guardsman.\nAltri due esemplari biposto vennero venduti, unitamente alla licenza di produzione, all'Unione Sovietica, ma senza ulteriori sviluppi produttivi.\nIl P-35 venne successivamente sviluppato nel pi\u00f9 moderno Republic P-43 Lancer, mentre risulta piuttosto evidente l'influenza esercitata nei confronti di Roberto Longhi nella progettazione del caccia Reggiane Re.2000 Falco.\nTecnica.\nNato in un periodo di rapida evoluzione tecnologica, il Seversky P-35 fu il primo aereo statunitense a presentare contemporaneamente la struttura interamente metallica, il carrello retrattile e l'abitacolo chiuso. Questo primato non bast\u00f2 a garantirgli prestazioni rilevanti e, alla luce dei fatti, i risultati operativi lasciarono a desiderare.\nLa propulsione del velivolo, nelle diverse versioni di produzione, venne affidata ai motori Pratt &amp; Whitney Twin Wasp (radiali a 14 cilindri a doppia stella), che nella versione impiegata sul P-35A (la R-1830-45) arrivarono a sviluppare potenze di circa 1\u00a0065 cv.\nL'armamento era costituito, nella versione P-35, da due mitragliatrici da 7,62\u00a0mm disposte sopra il motore, davanti all'abitacolo.La versione svedese prevedeva invece la sostituzione di queste due armi con altrettante da 7,9\u00a0mm mentre altre due mitragliatrici (questa volta da 13,2\u00a0mm) vennero installate all'interno delle semiali; nei velivoli di questa versione trattenuti dall'USAAC le armi installate inizialmente vennero sostituite con mitragliatrici dai calibri standard per gli Stati Uniti (rispettivamente 7,62\u00a0mm e 12,7\u00a0mm).Nella versione biposto, il navigatore aveva a disposizione una mitragliatrice da 7,62\u00a0mm (ancora una volta 7,9\u00a0mm nella la versione per la Svezia) rivolta in senso opposto a quello di marcia.\nTutte le versioni del P-35 erano attrezzati per l'installazione di griglie subalari che potevano ospitare carichi offensivi: la versione monoposto portava fino a 350 libbre di bombe (circa 160\u00a0kg), mentre la versione biposto poteva trasportare fino a 1\u00a0350\u00a0lb (pari a circa 610\u00a0kg).\nImpiego operativo.\nGiappone.\nCon una mossa commerciale decisamente controproducente (soprattutto a titolo personale), Alexander Seversky riusc\u00ec a vendere 20 esemplari della versione biposto 2PA-B3 alla Marina imperiale giapponese che assegn\u00f2 loro la denominazione A8V-1 (mentre il loro nome in codice per gli alleati fu Dick). Questi aerei furono i primi a vedere il combattimento, in quanto impegnati (per un breve periodo) nella seconda guerra sino-giapponese.\nStati Uniti.\nI primi P-35 furono consegnati al 1\u00b0 Pursuit Group di base presso il Selfridge Field (Michigan).\nTra le varie tecnologie innovative impiegate nella costruzione del velivolo, la cosiddetta \"ala bagnata\" (che vedeva impiegare la struttura alare per serbatoio di carburante, con l'obiettivo di risparmiare peso) divenne presto famosa tra il personale di terra che fu costretto ad abituarsi alla riparazione delle frequenti perdite di carburante.\nIl 24 ottobre del 1940, 60 dei 120 caccia monoposto destinati alla Svezia vennero ritirati dall'USAAC e designati P-35A. Questi esemplari vennero privati dell'armamento originariamente previsto con i calibri degli standard europei e riconvertiti agli standard statunitensi, mentre la strumentazione di bordo mantenne gli strumenti dotati delle misure metriche (addirittura i manuali di volo erano scritti in svedese...).\nTre di questi aerei rimasero negli Stati Uniti come banchi di prova per l'istruzione del personale tecnico, mentre 57 vennero assegnati alle basi filippine della Far East Air Force. Una decina di velivoli fu vittima di incidenti mentre i rimanenti presero parte alla vana difesa delle Filippine tra il dicembre 1941 ed il gennaio 1942.\nIl confronto con i caccia giapponesi era senza speranza: l'armamento leggero e l'assenza di serbatoi autosigillanti facevano del P-35 un avversario estremamente vulnerabile e alla data del 12 dicembre 1941, due giorni dopo l'inizio dei combattimenti, solamente otto velivoli erano ancora in condizione di volare.\nAl termine delle ostilit\u00e0 nelle Filippine, l'ultima missione operativa ebbe luogo il 3 maggio del 1942 presso la baia di Macajalar, ai P-35 vennero comunque attribuiti 60 abbattimenti di velivoli giapponesi e la distruzione di altri 30 al suolo, a testimonianza di un rendimento (se confermato dai fatti) pi\u00f9 che soddisfacente.\nNel 1942 gli esemplari superstiti vennero designati RP-35A: la lettera R indicava \"restricted\", cio\u00e8 non adatto al combattimento.\nSvezia.\nLa Svenska Flygvapnet ricevette i propri velivoli (60 esemplari nella versione monoposto appositamente approntata per l'esportazione, denominata EP-106, anche se in realt\u00e0 l'ordine era di 120 aerei) nella tarda primavera del 1940 ed assegn\u00f2 loro la sigla di J 9.\nI primi 20 esemplari furono consegnati via nave tramite i porti norvegesi e riuscirono a raggiungere la loro destinazione finale poco prima dell'occupazione della Norvegia da parte della Germania.\nLa nave con i 40 rimanenti velivoli, dovette riparare nel porto di Petsamo (all'epoca, e fino al 1944, territorio finlandese). Solo dopo un viaggio avventuroso, in un territorio da poco uscito devastato dalla Guerra d'inverno, un convoglio di autocarri riusc\u00ec a trasportare il prezioso carico fino ad Haparanda, da dove prosegu\u00ec (per ferrovia) fino a Malm\u00f6; qui i J 9 vennero riassemblati ed a partire dal mese di giugno entrarono in servizio operativo.\nI J 9 subentrarono agli ormai superati biplani Gloster Gladiator ed ebbero un ruolo importante a tutela della neutralit\u00e0 svedese. Rimasero in servizio di prima linea fino al 1946; successivamente alcuni esemplari vennero dotati di fotocamera e, pur mantenendo la denominazione da intercettori, vennero impiegati come ricognitori. Gli esemplari rimanenti vennero impiegati come addestratori o per compiti di collegamento. Gli ultimi J 9 vennero ritirati dal servizio nel settembre del 1952."}
{"id": "397965", "revid": "36426", "url": "https://it.wikipedia.org/wiki?curid=397965", "title": "Chiesa dei Santi Michele e Gaetano", "text": "La chiesa dei Santi Michele e Gaetano, pi\u00f9 spesso chiamata semplicemente San Gaetano, \u00e8 un luogo di culto cattolico che si trova in piazza Antinori in prosecuzione di via de' Tornabuoni a Firenze, uno dei pi\u00f9 importanti esempi di stile barocco nella citt\u00e0.\nStoria.\nOrigini.\nLe origini della chiesa, gi\u00e0 dedicata all'arcangelo Michele e detta San Michele Bertelde, risalgono almeno all'XI secolo: Michele era infatti un santo protettore dei longobardi. Una prima documentazione sulla chiesa risale al 1055, quando veniva indicata tra i possedimenti della potente abbazia di Nonantola presso Modena. Il monastero aveva il patronato della chiesa, e la reggeva tramite un priore e alcuni canonici appartenenti al clero secolare. L'ultimo atto nonantolano che menzioni la giurisdizione \u00e8 del 1290.\nDopo essere stata curata dal clero regolare fiorentino, venne utilizzata dai monaci olivetani di San Miniato al Monte. All'epoca la chiesa contava un'unica navata, con il tipico orientamento verso est, ed aveva un'abitazione per i monaci ed un chiostro. Della chiesa primitiva, distrutta definitivamente nel 1640 quando la navata della nuova chiesa era completata, restano poche tracce: tre rilievi in marmo facenti forse parte del portale romanico, oggi nella Cappella Antinori e raffiguranti \"San Michele, San Pietro e San Miniato\".\nI Teatini.\nNel 1592 venne concessa ai Padri Teatini, uno dei nuovi ordini protagonisti della Controriforma che affiancarono alla tradizionale dedica a San Michele quella del loro fondatore San Gaetano di Thiene, ma solo dopo la sua canonizzazione, il 12 aprile 1671 ad opera di Clemente X.\nI nuovi titolari dell'edificio decisero di ricostruirlo ex novo con un ambizioso progetto, concepito dagli stessi religiosi (come padre Anselmo Cangiano e padre Andrea Castaldo, fondatori della comunit\u00e0 fiorentina) e di don Giovanni de' Medici ed elaborato da Matteo Nigetti che non sappiamo in che misura tenne conto dei suggerimenti. Pare inoltre che gi\u00e0 nel 1597 il Buontalenti ne avesse fatto un progetto, trasformato in un modello ligneo (oggi perduto) da Dionigi Nigetti, padre di Matteo.\nI Teatini erano entrati presto in ottimi rapporti con l'aristocrazia fiorentina, che elarg\u00ec donazioni, legati e generose elemosine. Oltre alla benedizione del papa fiorentino Clemente VII essi furono sovvenzionati dalla stessa famiglia granducale: la granduchessa Cristina di Lorena, moglie di Ferdinando I, e suo figlio il cardinale Carlo de' Medici, il cui nome si legge ancora oggi sulla facciata, elargirono un regolare finanziamento per la costruzione. Particolarmente attivi furono anche gli Antinori, che avevano il palazzo antistante la chiesa.\nLe nobili famiglie dell\"entourage\" della corte granducale, impegnate a realizzare intorno a via Tornabuoni una delle zone pi\u00f9 fastose della citt\u00e0, speravano con San Gaetano di creare la pi\u00f9 bella chiesa barocca di Firenze.\nEd in effetti, in questa mirabile opera architettonica, costruita, arredata e decorata nell'arco di un secolo, dal 1604 al 1701, si pu\u00f2 ripercorrere la storia dell'arte sacra del Seicento fiorentino.\nLa prima pietra venne solennemente posta il 22 agosto 1604. Matteo Nigetti segu\u00ec i lavori fino al compimento del transetto e del coro, quando nel 1633, prima gli successe l'architetto di corte Gherardo Silvani, coadiuvato dal figlio Pierfrancesco.\nNel 1631 i Teatini posero lo stemma del loro pi\u00f9 illustre benefattore, Carlo de' Medici, all'interno della chiesa, al centro della volta della crociera.\nI Silvani completarono il corpo della navata e le cappelle laterali, continuando il progetto originario. Il 29 agosto 1649 il cardinale Carlo consacr\u00f2 solennemente il tempio, che non disponeva ancora della facciata.\nNel 1701 la costruzione fu completata con l'ampliamento scenografico della scalinata su piazza Antinori.\nNel 1785, in seguito alla soppressione delle Compagnie religiose operate da Pietro Leopoldo di Lorena, furono colpiti anche alcuni ordini religiosi, i pi\u00f9 importanti dei quali furono i Cistercensi (Badia di Settimo e chiese di Cestello e di Santa Maria Maddalena dei Pazzi), i Celestini (San Michele dei Visdomini) e i Teatini. La chiesa cos\u00ec divenne parrocchia.\nDescrizione.\nLa facciata.\nLa facciata, costruita nella tipica pietraforte fiorentina, rappresenta uno stile nuovo rispetto agli schemi delle chiese cittadine, aggiornato a un gusto pi\u00e0 scenografico, di importazione romana, a partire dalla scalinata. La facciata fu abbellita da sculture in marmo bianco, che risaltano sullo sfondo color avana opaco. Venne messa in opera a partire dal 1648 e conclusa nel 1683, senza le sculture. Cosimo III, all'epoca gran principe, sovvenzion\u00f2 con il pagamento di 40 scudi al mese il progetto per la decorazione della facciata, tra il 1688 e il 1693. Architetto incaricato del progetto fu Gherardo Silvani, che prese sicuramente a modello la vicina facciata di Santa Trinita del Buontalenti, elaborando una realizzazione ancora pi\u00f9 trionfalmente teatrale. All'epoca doveva anche essere stato influenzato dai due modelli lignei per la facciata del Duomo di Firenze del Buontalenti stesso e di Don Giovanni de' Medici.\nVenne progettata su due ordini divisi da uno sporgente cornicione, attraversata verticalmente da due coppie di paraste scanalate con capitelli compositi, che si ripetono anche alle estremit\u00e0 nella parte inferiore. Nella parte inferiore si aprono tre portali con timpani triangolari che fanno pensare a una tripartizione interna in navate che non esiste. Al di sopra dei timpani laterali si aprono due nicchie che contengono le statue di \"San Gaetano di Thiene\" di Balthasar Permoser e \"Sant'Andrea Avellino\", uno dei maggiori esponenti dell'ordine, eseguita da Anton Francesco Andreozzi. Entrambe hanno un'impostazione teatrale, ma la prima presenta anche una profondit\u00e0 psicologica nel gesto di San Gaetano che indica la gente, oggetto della missione dei teatini, che manca completamente nella seconda.\nIl portale centrale \u00e8 invece decorato dallo stemma dei teatini affiancato dalla personificazioni della \"Speranza\" e della \"Povert\u00e0\", del Permoser, che richiamano le regole fondamentali dell'ordine.\nIl nome di Carlo de' Medici torna nell'iscrizione a caratteri cubitali che corre lungo l'alto cornicione centrale.\nIl registro superiore \u00e8 dominato dall'oculo del rosone, sormontato dallo stemma Medici sorretto da due putti marmorei di Carlo Marcellini (1688 circa). In alto in grande timpano suggerisce la forma \"a capanna\" della basilica, mentre ai lati due volute terminano nei piedistalli di due urne con il fuoco della Fede, scolpite in marmo da Pietro Romolo Malavisti su disegno di Giovan Battista Foggini. Notevoli sono gli effetti chiaroscurali ottenuti con il sovrapporsi dei volumi, i dentelli, le profonde riquadrature.\nLa facciata \u00e8 stata restaurata due volte nel Novecento, per evitare distacchi di pietrame.\nL'interno.\nL'armonioso interno, rimasto intatto, \u00e8 a croce latina con navata unica e cappelle laterali, tre per lato e dotate di passaggi intercomunicanti.\nLa navata \u00e8 coperta con volta a botte lunettata ripartita da arconi trasversali ed \u00e8 illuminata da grandi finestre con arco a tutto sesto, mentre i due bracci del transetto sono coperti con volta a botte semplice. L'abside \u00e8 inquadrata da un maestoso arco di trionfo, sul quale \u00e8 scolpito lo stemma teatino, dominato dalla Croce, ed \u00e8 coperta da una cupoletta. All'incrocio tra navata e transetto sul soffitto si trova il monumentale stemma del Cardinale Carlo de' Medici, opera di Bastiano Pettirosso del 1631.\nNotevole \u00e8 l'effetto di policromia, tra la pietra serena delle membrature architettoniche, il bianco della volta delle statue e dei bassorilievi, i marmi policromi del pavimento e delle tarsie decorative. La luce entra dagli ampi finestroni nella parte pi\u00f9 alta della navata, creando effetti chiaroscurali notevoli rispetto alle cappelle in penombra.\nTra la seconda e la terza cappella di sinistra si trova il pulpito ligneo sostenuto da due mensoloni con teste d'angelo e decorato da due putti-cariatidi; sotto di esso vi \u00e8 la tomba di famiglia dei Cardi, ai quali appartenne il pittore Ludovico Cardi detto il Cigoli.\nLa chiesa possiede un magnifico parato tessile mobile settecentesco a fondo bianco, che si aggiunge al parato fisso giallo e rosso risalente a un periodo a cavallo tra il Sei e il Settecento. Questo parato \u00e8 straordinariamente completo ed \u00e8 il terzo pi\u00f9 antico di Firenze, dopo quello quattrocentesco della Badia Fiorentina (in velluto broccato d'oro) e quello in damasco rosso di Santa Maria Novella.\nCiclo degli \"Apostoli\" e \"Evangelisti\".\nNella fascia superiore della navata si dispiega uno dei pi\u00f9 importanti cicli scultorei del Seicento fiorentino, con una serie di statue marmoree di \"Apostoli e Evangelisti\" a grandezza superiore a quella normale. Al di sotto di ciascuna statua si trovano uno o due rilievi raffiguranti episodi della loro vita, eseguiti da vari artisti.\nL'accoppiamento statua-rilievo fu un motivo inedito per Firenze. Prima che tutti i rilievi fossero completati ve ne erano di provvisori in terra imbiancata, sostituiti in seguito da quelli in marmo. Di queste prove resta solo il \"Martirio di San Simone\" di Giovan Battista Foggini.\nControfacciata.\nSulla controfacciata si trova un arco trionfale che ricorda quello dell'altare maggiore. L'oculo ovale che vi si apre riprende quello in facciata solo in parte. Nel registro superiore \u00e8 presente un maestoso organo costruito nel 1820 dal pistoiese Benedetto Tronci, che inglob\u00f2 la struttura dell'organo seicentesco di Antonio Colonna. L'impianto scenografico con le lesene e il timpano in finta pietra fa parte della cassa di risonanza dell'organo stesso e fa parte dell'intervento ottocentesco. Anche la balaustra lignea in finto marmo risale alla stessa epoca.\nLa parte inferiore presenta, attorno al portale centrale inquadrato da colonne, quattro armadi murati e due acquasantiere scolpite del 1640, opera di Domenico Pieratti raffigurante due putti sorridenti che sostengono le vasche da una nuvoletta di marmo.\nAltare maggiore.\nPosto su un piano rialzato di pochi gradini e separato dalla navata da una balaustra (1669), l'altare maggiore venne consacrato il 29 agosto 1649 alla presenza del cardinale Carlo de' Medici, anche se l'aspetto attuale risale al rinnovamento del 1675. Composto da uno stupefacente accostamento di marmi pregiati, fu disegnato da Pierfrancesco Silvani: un fondale concavo culmina con un imponente ciborio d'argento, unico resto dell'apparato monumentale offerto dalla famiglia Torrigiani in occasione della canonizzazione di san Gaetano, e opera dell'orafo fiorentino Benedetto Petrucci. Tra i marmi usati vi sono il Rosso di Francia, il Lapislazzuli, il Verde Greco, il Giallo di Siena, il Giallo Antico di Numidia, ecc. Ai lati dell'altare sono presenti gli stemmi del cardinale Domenico Maria Corsi e del marchese Giovanni Corsi (i Corsi erano un'altra famiglia nobiliare con un palazzo in via de' Tornabuoni).\nAlla base dell'altare, sotto la fastosa grata in legno dorato, sono custodite le reliquie dei santi Mario e Maria, figure oscure trasportate dalle catacombe di San Callisto nel 1615 su iniziativa della granduchessa Cristina di Lorena.\nIl coro.\nIl coro si trova dietro l'altare maggiore ed \u00e8 composto da un vano a base quadrata coperto da cupola. Venne completato nel 1630. La bicromia bianco/nero \u00e8 qui smorzata dai fastosi parati fissi (realizzati tra la fine del Seicento l'inizio del Settecento) e dagli affreschi. Gli stalli lignei (in noce), attribuiti alla bottega di Jacopo Sani, sono distribuiti in due file ad altezze scalari e sono decorati da testine angeliche.\nAl della parete centrale \u00e8 collocato il grande \"Crocifisso\" bronzeo capolavoro di Francesco Susini, dono di Don Lorenzo de' Medici. Curiosamente raffigura il Cristo in posa \"spirante\" (prima di morire, quindi con quattro piaghe, senza la ferita nel costato), una iconografia vietata dal cofondatore dei Teatini Paolo IV Carafa, la cui proibizione per\u00f2 un secolo dopo era ormai caduta nel dimenticatoio. Il crocifisso \u00e8 collocato in una nicchia sormontata da un pellicano simbolico, che, al pari di Cristo, si credeva si squarciasse il petto per offrire le proprie carni per nutrire la nidiata.\nLa cupola venne affrescata da Filippo Maria Galletti con la \"Gloria di san Gaetano presentato alla Trinit\u00e0 dall'arcangelo Michele\", mentre nei pennacchi si trovano quattro allegorie: \"Abbondanza, Carit\u00e0, Fortezza\" e \"Vittoria\".\nAi due lati del coro, entro due serliane originariamente adibite a cantorie, si trova l'organo a canne Mascioni \"opus 457\", costruito nel 1933.\nCappelle laterali.\nCappelle di destra.\nA partire dalla controfacciata si incontrano:\nDedicata a Sant'Andrea Apostolo, venne decorata da Ottavio Vannini. Nella volta affresc\u00f2 tra gli stucchi dorati un \"Cristo in Gloria\" e gli erano state commissionate anche le tele laterali (\"San Giovanni che indica il Cristo a Sant'Andrea\" e la \"Vocazione di Sant'Andrea e San Pietro\"), ma mor\u00ec nel 1643, cos\u00ec vennero completate dal suo allievo Antonio Ruggieri. A quest'ultimo si deve anche l'antica pala d'altare con il \"Martirio di Sant'Andrea\", oggi spostata nella Cappella Antinori poich\u00e9 sostituita con la \"Madonna col Bambino\" di Andrea della Robbia (1470-1480), gi\u00e0 proveniente dall'antica chiesa. Nel timpano d'altare il busto della \"vergine\" \u00e8 di Antonio Novelli (1642). Notevoli sono anche gli sportelli lignei della balaustra, con racemi vegetali intagliati che racchiudono le iniziali di Andrea Apostolo. \nDedicata all'Arcangelo Michele, venne decorata a partire dal 1634. Angelo Michele Colonna realizz\u00f2 gli affreschi della \"Trinit\u00e0 in gloria\" nella cupoletta - con effetti illusionistici - \"Angeli\" nelle lunette laterali e \"Annunciazione \" in quella centrale. Jacopo Vignali dipinse invece le tele, con il trittico della \"Liberazione di San Pietro\", l\"Apparizione di un angelo a San Giovanni Evangelista a Patmos\" e \"San Michele che libera le anime del Purgatorio\", quest'ultima spostata nel 1928 nella Cappella Tornaquinci e sostituita dalla terracotta policroma novecentesca con l\"Apparizione del Sacro Cuore a Santa Margherita Maria Alacoque\".\nLa famiglia Martelli dedic\u00f2 la propria cappella a pi\u00f9 santi: oltre ai titolari della chiesa, a Sant'Andrea Avellino, San Giovanni Battista, l'Immacolata e San Francesco: essi sono tutti raffigurati nella pala d'altare di Matteo Rosselli (1640). Nel timpano d'altare una rara opera scultorea dell'architetto Malavisti, con un \"busto di San Francesco\", del 1635. Sulle pareti laterali si trovano due monumenti funerari a due importanti figure religiose della famiglia: il cardinale Francesco Martelli e l'arcivescovo di Firenze Giuseppe Maria Martelli, realizzati nel 1750 dallo scultore di origine fiamminga Franz Janssens. I due ritratti entro medaglioni su piramidi scure e sorretti da putti sono dei micro-mosaici eseguiti a Roma, che danno l'idea di essere dipinti. Nella parte alta sono presenti pitture di Sigismondo Coccapani con le \"Allegorie dell'Obbedienza e della Povert\u00e0\" nella lunetta centrale (affresco), \"Predicazione di San Vincenzo Ferrer\" e \"Prigionia di San Vincenzo a Saragozza\" su quelle laterali (tele) e una \"Immacolata accolta dall'Eterno Padre\" nella volta (affresco).\nCappelle di sinistra.\nDalla contro facciata all'altare.\nI Tornaquinci o Tornabuoni possedevano il grandioso palazzo a destra della chiesa. Dedicarono questa cappella di loro patronato fino al 1766 (poi pass\u00f2 agli Albergotti) a San Zanobi e i suoi diaconi Sant'Eugenio e San Crescenzio. La decorazione originaria \u00e8 andata dispersa; ne fa parte per esempio l\"Immacolata\" settecentesca di Giacinto Fabbroni, oggi nella Cappella Antinori, e forse la tela di Filippo Maria Galletti oggi in deposito in attesa di restauro. Nel 1928 vi venne collocata la luminosa pala di Jacopo Vignali con \"San Michele Arcangelo che libera le anime del Purgatorio\", facente parte del trittico della Cappella Mazzei. I due monumenti funebri ai lati vennero fatti erigere dagli Albergotti nel 1772 e sono dedicati a Marcellino Albergotti Beltrami, vescovo di Arezzo morto nel 1249, e a Francesco Albergotti, militare e senatore fiorentino. Gli stucchi nella volta sono attribuiti a Giovan Battista Ciceri (1698 circa) e incorniciano gli affreschi del galletti: \"Angeli e allegorie di Carit\u00e0 e Fortezza\" a destra, \"Angeli e allegorie di Pace e Mansuetudine\" a sinistra.\nLa seconda cappella a sinistra fu concessa al barone Filippo Franceschi, marito della nobildonna Maddalena Corsini e padre del teatino Don Lorenzo e di Lorenzo Corsini Franceschi, letterato e commediografo. La cappella fu decorata da Angelo Michele Colonna (autore degli affreschi su volta e lunette con la \"Gloria di San Lorenzo\" entro una raffinata quadratura), ma \u00e8 soprattutto nota per la pala di Pietro da Cortona con il \"Martirio di San Lorenzo\": l'opera venne commissionata nel 1637 ma dipinta a pi\u00f9 riprese tra Roma e Firenze e qui collocata verso il 1653. Importante tela del caposcuola romano, si distingue dalle altre opere della chiesa di scuola fiorentina per la sontuosit\u00e0 del colore, i vibranti panneggi, la luce che piove dall'alto e sottolinea il carattere dinamico e teatrale dei personaggi. Sulla parete sinistra si trova la tela di \"San Lorenzo che distribuisce i suoi beni ai poveri e risana un cieco\" di Matteo Rosselli (1643). A sinistra \u00e8 invece collocata la \"Madonna che porge il Bambino a San Francesco\", una delle ultime opere di Jacopo Chimenti detto l'Empoli (1636). \nLa Cappella Ardinghelli \u00e8 quella pi\u00f9 vicina all'altare sul lato sinistro ed \u00e8 dedicata all'Assunzione di Maria, anche se dopo l'estinzione familiare i Teatini decisero di ri-dedicarla a Sant'Andrea Avellino, collocando come pala d'altare la \"Morte di Sant'Andrea Avellino\" di Ignazio Hugford (1712). Sul timpano dell'altare un busto di Cristo \u00e8 opera di Bartolomeo Cennini (prima met\u00e0 del XVII secolo) e ricorda un aulico stile cinquecentesco. La tela con l\"Adorazione degli Angeli\", di Francesco Boschi, incornicia un tondo di una \"Madonna col Bambino\": anticamente nel tondo era situata una venerata Madonna di Ambrogio di Baldese, ma oggi vi si trova un'altra opera analoga. La \"Presentazione al Tempio di Maria\" di Alfonso Boschi si trova sulla parete opposta (sempre del 1643). La volta e le lunette superiori sono decorate dagli stucchi di Antonio Novelli, mentre i luminosi affreschi sono di Lorenzo Lippi (\"Angeli musicanti\" e \"Incoronazione di Maria\", 1642-1643).\nTra le cappelle Ardinghelli e Franceschi esiste un piccolo vano che contiene il sepolcro di Serafina Pezzuoli, ragazza morta di malattia nel 1628 e additata ad esempio di accettazione serena della malattia e offerta delle proprie sofferenze per la salvezza delle anime. Il suo monumento fu scolpito da Alessandro Malavisti e decorato da un tondo con ritratto di Carlo Dolci nel 1642.\nIl transetto.\nSul transetto destro e sinistro si apre una cappella per lato, entrambe di patronato della famiglia Bonsi, la maggiore finanziatrice della chiesa dopo i Medici. A entrambe le testate del transetto sono posti i monumenti funerari di esponenti della famiglia, in particolare di due vescovi di B\u00e9ziers, sede episcopale e cardinalizia riservata alla famiglia Bonsi sin dal 1576: Giovanni e Pietro Bonsi. I due monumenti in marmi policromi sono opera di Antonio Ginestrelli, che nel 1633 cre\u00f2 anche le cornici a tarsia marmorea per i dipinti sovrastanti. A destra si trova l\"Adorazione dei Magi\" di Ottavio Vannini, adiacente alla Cappella della Nativit\u00e0; a sinistra l\"Imperatore Eraclio che riporta la Santa Croce a Gerusalemme con il Patriarca Zaccaria\" di Giovanni Bilivert, autore anche della lunetta con il \"Volo d'angeli\" (1632).\nVolte e pareti delle testate di transetto sono dipinti con scene teatrali di fine Seicento: a destra \"Visione di San Gaetano che riceve dalla Madonna il Bambino\" di Jacopo Chiavistelli (1671) e, sulla volta, l\"Annuncio ai Magi e ai Pastori\" di Filippo Maria Galletti; a sinistra \"San Gaetano riceve i segni della Passione di Ges\u00f9\", sempre del Chiavistelli, e la quadratura della \"Croce in Gloria tra i Santi\" del Galletti.\nSituata al braccio destro, fu la prima ad essere decorata nella chiesa, su disegno dell'architetto Alessandro Malvisti, e fece da modello per tutte le altre. Gli stucchi dorati della volta sono di Sebastiano Pettirossi (1631), autore anche del busto di \"Dio Padre\" nel fastigio dell'altare. Le tele sono di Matteo Rosselli: \"Pala della Nativit\u00e0\" al centro e \"Visitazione\" a destra (firmate e datate 1631), mentre la tela di sinistra con l\"Annunciazione\" \u00e8 di Fabrizio Boschi (1632). Egli dipinse anche le lunette, forse con l'aiuto del giovane Lorenzo Lippi, con \"Santa Cristina in carcere\" a sinistra, la \"Madonna che porge il bambino a San Francesco\" a destra e gli \"Angeli\" nella volta (1632 circa). Negli sportelli lignei della balaustra, opera di Jacopo Maria Foggini, \u00e8 inserita entro cappelli vescovili la ruota di mulino, dallo stemma dei Bonsi.\nPosta nel transetto sinistro fu opera sempre dell'architetto Malvisti del 1644, da alcuni considerata il suo capolavoro. Le tele laterali sono opera di Jacopo Vignali (\"Apparizione della Croce a Costantino\" a sinistra) e di Giovanni Bilivert (\"Sant'Elena che guida gli scavi per il ritrovamento della Croce\" a destra), e sono incorniciate da un elaborato motivo in pietra serena. Le lunette laterali sono sempre del Vignali (\"Decollazione di Santa Lucrezia\" e \"Domine quo vadis?\"), autore anche dell'affresco nella volta con \"Volo d'angeli con la Croce\". Il busto in marmo del \"Cristo benedicente\" nel timpano dell'altare \u00e8 di Sebastiano Pettirossi (1631), che cur\u00f2 anche degli stucchi nella volta.\nLa sagrestia.\nSi accede alla sacrestia da una porta nella parete destra del coro. Fu eretta nella prima met\u00e0 dei Seicento e presenta su tre pareti dei grandi armadi lignei settecenteschi, con una decorazione a specchiature geometriche che ne alleggeriscono la struttura imponente. Sul lato nord si aprono quattro porte, con quelle centrali decorate da timpani con busti e oculi che danno luce all'ambiente attiguo, dove si trova il lavabo del 1611 di Orazio Mochi, ispirato alle opere del Buontalenti.\nCarlo Marcellini, oltre a disegnare gli armadi, verso la fine del Seicento ridisegn\u00f2 la decorazione della sagrestia, creando quattro medaglioni a stucco sorretti da putti negli angoli, con i ritratti di \"San Gaetano di Thiene, sant'Andrea Avellino, Paolo IV Carafa\" e il \"beato cardinale Scipione Burali\". Il centro del soffitto \u00e8 decorato dall'affresco di Pier Dandini con \"San Gaetano che presenta la chiesa alla Trinit\u00e0 accompagnato dalla Fede\". Inoltre \u00e8 conservato nella sagrestia un crocifisso ligneo cinquecentesco attribuito alla scuola del Giambologna e dono di Alessandro de' Medici, futuro papa Leone XI (anticamente si trovava nella nicchia del coro dietro all'altare maggiore finch\u00e9 non venne sostituito da quello del Susini). Singolare \u00e8 la sua iconografia con la croce che fa tutt'uno con la palma, albero legato alla simbologia del sacrificio e del martirio fin dall'epoca paleocristiana.\nla chiesa attualmente \u00e9 dell'istituto Cristo Re sommo sacerdote qui viene celebrata la Santa messa tridentina\nVoci correlate.\nPer l'arte barocca a Firenze:"}
{"id": "397966", "revid": "682118", "url": "https://it.wikipedia.org/wiki?curid=397966", "title": "Sir Carados", "text": "Sir Carados \u00e8 un personaggio letterario del ciclo arturiano che sembra essere stato sviluppato dalla figura storica del sovrano del regno dell'Elmet Ceredig, che in realt\u00e0 visse circa un secolo dopo re Art\u00f9.\nNelle storie arturiane appare principalmente come proveniente dal nord e come un \"re della Scozia\". Alcuni scrittori hanno lo hanno definito \"re di Estrangorre\" (forse Rheged meridionale - Lancashire &amp; Cheshire) o \"re di Galencie\" (probabilmente Galloway). Storicamente parlando, era figlio di re Gwallawc, detto \"Battle Horseman\" dell'Elmet e sarebbe cresciuto nella citt\u00e0 di Campodonum (Leeds).\nCon un potente esercito attravers\u00f2 il canale di San Giorgio e conquist\u00f2 l'Irlanda, sposando poi la figlia del sovrano irlandese, Catanance, da cui ebbe tre figli: Aguisant, Meriadoc e Orwen. \u00c8 presentato come uno dei primi cavalieri della Tavola rotonda e qualcuno dice anche nipote di re Art\u00f9, figlio di una delle sue sorellastre. Ci\u00f2 non gli imped\u00ec per\u00f2 di unirsi ad una ribellione contro suo zio, impiegando 5.000 uomini e partecipando alla battaglia di Bedegraine (forse Bedenham nell'Hampshire). Poi si riconcili\u00f2 con lo zio. Le sue terre furono invase dai sassoni e fu costrettoa giurare fedelt\u00e0 ad Art\u00f9 per cacciarli.\nNella battaglia di Camlann, Carados combatt\u00e9 contro l'alleato di Mordred, re Heliades, ed entrambi furono feriti mortalmente. Dopo la sua morte, i sassoni conquistarono rapidamente il suo regno, ormai senza difese."}
{"id": "397967", "revid": "16066", "url": "https://it.wikipedia.org/wiki?curid=397967", "title": "Mid\u00ec-Plan -Aiguilles de Chamonix", "text": ""}
{"id": "397968", "revid": "38120", "url": "https://it.wikipedia.org/wiki?curid=397968", "title": "Due-Facce", "text": ""}
{"id": "397969", "revid": "38120", "url": "https://it.wikipedia.org/wiki?curid=397969", "title": "Due-facce", "text": ""}
{"id": "397970", "revid": "38120", "url": "https://it.wikipedia.org/wiki?curid=397970", "title": "Due facce", "text": ""}
{"id": "397971", "revid": "38120", "url": "https://it.wikipedia.org/wiki?curid=397971", "title": "Duefacce", "text": ""}
{"id": "397972", "revid": "38120", "url": "https://it.wikipedia.org/wiki?curid=397972", "title": "DueFacce", "text": ""}
{"id": "397973", "revid": "38120", "url": "https://it.wikipedia.org/wiki?curid=397973", "title": "Two-Face", "text": ""}
{"id": "397974", "revid": "38120", "url": "https://it.wikipedia.org/wiki?curid=397974", "title": "Two Face", "text": ""}
{"id": "397975", "revid": "767487", "url": "https://it.wikipedia.org/wiki?curid=397975", "title": "Mezzogiorno di fuoco", "text": "Mezzogiorno di fuoco (\"High Noon\") \u00e8 un film western del 1952 diretto da Fred Zinnemann.\nScritto da Carl Foreman, \u00e8 basato sul racconto \"The Tin Star\" di John W. Cunningham. Foreman fu anche il produttore, ma non fu accreditato perch\u00e9 facente parte della \"lista nera\" della MPAA.\nNel 1989 \u00e8 stato inserito fra i film conservati nel National Film Registry presso la Biblioteca del Congresso degli Stati Uniti.\nNel 1998 l'American Film Institute l'ha inserito al trentatreesimo posto della classifica dei migliori cento film statunitensi di tutti i tempi, mentre dieci anni dopo, nella lista aggiornata, \u00e8 salito al ventisettesimo posto.\nTrama.\n1898. Il film \u00e8 ambientato nella cittadina di Hadleyville, nel Territorio del Nuovo Messico, e narra la vicenda di uno sceriffo che si sente moralmente obbligato ad affrontare un manipolo di fuorilegge che sta per giungere in citt\u00e0, ma viene tradito e abbandonato da tutti i cittadini.\nWill Kane, dopo aver riportato la legge e l'ordine, sposa la quacchera Amy Fowler. Subito dopo il matrimonio d\u00e0 le dimissioni e la cittadina attende per il giorno successivo l'arrivo del nuovo sceriffo. Kane riceve per\u00f2 un telegramma, dal quale apprende che con il treno di mezzogiorno arriver\u00e0 Frank Miller, un uomo da lui arrestato e condannato all'ergastolo cinque anni prima, ora sorprendentemente graziato. Ad attendere Miller alla stazione ci sono altri tre banditi che lo aiuteranno a portare a termine la promessa vendetta. Lo sceriffo cerca di formare una squadra di agenti giurati per affrontare Miller, ma, con vari motivi pretestuosi, tutti i cittadini preferiscono abbandonarlo al suo destino e molti gli chiedono di lasciare la cittadina per evitare la sparatoria, che darebbe a Hadleyville una cattiva reputazione. Qualcuno, come il titolare di un albergo-saloon, arriva a rimpiangere i tempi in cui Miller spadroneggiava spavaldamente in citt\u00e0 prima che Kane lo arrestasse e ponesse fine all'anarchia ed alle prepotenze del bandito e della sua banda.\nLa giovane moglie di Kane, che per motivi religiosi professa avversione a ogni genere di violenza, vorrebbe che il marito lasciasse subito la citt\u00e0, ma Kane rifiuta, consapevole che Miller, assetato di vendetta, lo cercher\u00e0 per ucciderlo e prima o poi lo trover\u00e0. Amy decide allora di partire da sola con il treno, pur essendo combattuta dal desiderio di restare con il suo uomo quando questi dovr\u00e0 affrontare i fuorilegge. Convinta a non abbandonarlo dalla ex amante di Kane, Helen Ramirez, sar\u00e0 proprio Amy l'unica persona ad aiutarlo, sparando a uno dei banditi.\nDopo questo fatto, Frank Miller, rimasto solo riesce a catturare Amy e se ne serve per costringere Kane al duello in strada nel quale Kane riesce ad avere la meglio uccidendo Miller. Solo allora, mentre Kane abbraccia Amy, i cittadini si riversano nelle strade dopo averle lasciate vigliaccamente deserte durante l'azione abbandonando Kane al suo destino. Accortosi di essere circondato da questi cittadini che l'avevano lasciato solo nella lotta, senza una parola Kane alza lo sguardo mutando l'espressione dalla gioia al disdegno e, prima di allontanarsi in calesse con la moglie, getta con disprezzo nella polvere la sua stella di sceriffo.\nCollocazione temporale.\nNessuna informazione diretta \u00e8 data nel film riguardo alla sua collocazione temporale (se non il fatto che siamo nel West negli ultimi decenni del XIX secolo e che la storia si svolge in una domenica di estate); tuttavia nel film sono presenti alcuni elementi, messi pi\u00f9 o meno intenzionalmente, che suggeriscono che la storia si svolga nel 1898, e pi\u00f9 precisamente il 26 giugno. Per cominciare, in diverse scene (tutte quelle in cui si rappresenta la via principale avendo sulla sinistra l'ufficio dello sceriffo), \u00e8 chiaramente visibile la data 1888 sulla facciata di un edificio; coerentemente con questo elemento la storia non pu\u00f2 essersi svolta prima di tale data. Inoltre, nell'ufficio di Kane su due manifesti stampati appesi al muro (di fronte e a sinistra della porta di ingresso) si parla di una chiamata di volontari per una guerra; in particolare nel secondo (inquadrato in molte scene del film, tra cui quella rappresentata nella figura a fianco) vi sono le scritte \"la guerra \u00e8 dichiarata\" e \"il Presidente chiama 75.000 volontari\". L'unica guerra dichiarata dagli Stati Uniti negli ultimi decenni dell'Ottocento fu la guerra ispano-americana, dichiarata nell'aprile del 1898; inoltre, proprio 75.000 volontari furono richiesti dal presidente William McKinley nella seconda chiamata datata 25 maggio 1898; coerentemente con questo elemento la storia si svolge nel 1898 dopo il 25 maggio. Infine il giorno preciso si pu\u00f2 desumere dal fatto che, nella scena in cui l'addetto alla stazione ferroviaria riceve il telegramma che annuncia l'arrivo di Miller, su un muro della stanza viene visualizzato il giorno 26 su un calendario; poich\u00e9 nel 1898 l'unica domenica 26 si ebbe nel mese di giugno, l'unica data compatibile con tutti questi elementi \u00e8 proprio il 26 giugno 1898.\nColonna sonora.\nLa vicenda \u00e8 scandita dalla celebre musica di Dimitri Tiomkin, il cui motivo principale, la canzone \"Do not forsake me, oh my darling\" (anche nota come \"High noon\", titolo originale del film), cantata nel film dal famoso cantante \"country\" Tex Ritter, \u00e8 diventata molto popolare soprattutto nella successiva versione dell'italo-americano Frankie Laine.\nEsordi.\nL'opera segn\u00f2 il debutto cinematografico dell'attore Lee Van Cleef nel ruolo di Jack Colby."}
{"id": "397976", "revid": "110157", "url": "https://it.wikipedia.org/wiki?curid=397976", "title": "Chiesa di Santa Maria a Peretola", "text": "La chiesa di Santa Maria a Peretola \u00e8 un luogo di culto cattolico che si trova in piazza Garibaldi nel sobborgo di Peretola a Firenze.\nStoria.\nRisalente al XII secolo, in parte conserva la struttura romanica originaria. Dal 1449 al 1787 fu amministrata dall'ospedale di Santa Maria Nuova, da cui provengono numerose opere d'arte.\nIn alto, sulla facciata, si vede lo stemma dell'ospedale di Santa Maria Nuova, gruccia con bastone verde e appoggio rosso, in campo d'oro. La \"Madonna col Bambino\" nella lunetta sul portale, \u00e8 un affresco d'ignoto del 1300.\nNel 1888 fu restaurata in forme neo-quattrocentesche.\nDescrizione.\nLa facciata della chiesa, che d\u00e0 su piazza Garibaldi, \u00e8 molto semplice: \u00e8 preceduta da un portico a cinque arcate sorretto da sei colonne tuscaniche in marmo e coperto con volta a crociera. Sopra il portale laterale di destra, vi \u00e8 un affresco alquanto deteriorato raffigurante lo stemma dei Medici.\nL'interno della chiesa \u00e8 a navata unica coperta con soffitto a capriate lignee. Nella parete fondale si apre l'abside quadrangolare coperta da volta a crociera con un crocifisso antico. Sulla parete di sinistra della navata, in prossimit\u00e0 del presbiterio, vi \u00e8 il ciborio in marmo, bronzo e terracotta invetriata di Luca della Robbia (1443), un tempo in Santa Maria Nuova, che \u00e8 il primo esempio della tecnica della maiolica invetriata che presto i Della Robbia renderanno cos\u00ec famosa; a Francesco di Simone Ferrucci si deve il fonte battesimale (1466) ed un ciborio del '400.\nGli affreschi della cappella dedicata a san Leonardo, fondata dal vescovo Leonardo Buonafede, furono eseguiti da Domenico di Michelino (1449 ca.), mentre l'affresco con \"Sant'Antonio tra i santi Jacopo ed Egidio\" di Giusto d'Andrea (1466) fu staccato dalla facciata di Santa Maria Nuova ed \u00e8 qui conservato.\nLa canonica ha un ampio cortile circondato da un portico, con colonnette ioniche del XV secolo e pozzo centrale."}
{"id": "397979", "revid": "38120", "url": "https://it.wikipedia.org/wiki?curid=397979", "title": "La rosa tatuata (gruppo musicale)", "text": ""}
{"id": "397980", "revid": "38120", "url": "https://it.wikipedia.org/wiki?curid=397980", "title": "Rosa tatuata (gruppo musicale)", "text": ""}
{"id": "397981", "revid": "38120", "url": "https://it.wikipedia.org/wiki?curid=397981", "title": "Rosa Tatuata (gruppo musicale)", "text": ""}
{"id": "397985", "revid": "163662", "url": "https://it.wikipedia.org/wiki?curid=397985", "title": "Turchi", "text": "Con i termini turchi (in senso lato), popolazioni turche e turcofoni si designano quell'insieme di popolazioni parlanti le lingue turche della famiglia delle lingue altaiche, diffusi in Asia centrale, in Asia settentrionale, in Europa orientale e nella moderna Turchia. Queste lingue erano anticamente anche dette \"turche\", ma il termine comprendeva tutto il gruppo uralo-altaico, compreso quindi anche l'ungherese (i Bizantini chiamavano l'Ungheria \"Turchia\") e non solo l'altaico.\nStoria.\nA partire del 1100 circa, la popolazione del Turkestan (oggi conosciuti come \"turchi\"), da popolo mercenario degli Arabi che era stato fino ad allora, sottrae al grande califfato arabo-islamico numerosi territori.\nSi ritiene generalmente che le prime popolazioni turche fossero native di una regione situata in Asia centrale. Alcuni studiosi ritengono che gli Unni fossero una delle prime trib\u00f9 turche, mentre altri sostengono un'origine mongolica, uralica o iranica per gli Unni. La maggiore migrazione di trib\u00f9 turche avvenne tra il primo e il decimo secolo d.C., quando si diffusero attraverso la maggior parte dell'Asia Centrale fino in Europa e in Medio Oriente.\nRimane sconosciuta la data precisa dell'espansione iniziale delle genti turche dai loro luoghi natii. Il primo Stato turco a noi noto, e che deve il suo nome all'importanze statuali e ai molti popoli che lo componevano, fu quello dei G\u00f6kt\u00fcrk (g\u00f6k = \"cielo\" o \"blu\") nel VI secolo d.C. Il capo del clan degli Asena guid\u00f2 il suo popolo da Li-jien (attuale ZhelaiZhai) a Juan Juan cercando di entrare nella loro associazione e protezione nei confronti della Cina. La sua trib\u00f9 era famosa per la sapienza metallurgica dei suoi fabbri e le fu quindi garantito territorio vicino a una cava di montagna che ricordava un elmo, da cui essi presero il loro nome \u7a81\u53a5 (T\u016bju\u00e9, \"turchi\"). Un secolo pi\u00f9 tardi la loro potenza era aumentata a tal punto che essi poterono conquistare Juan Juan e gettare le fondamenta del loro Impero Celeste.\nPi\u00f9 tardi le popolazioni turche accolsero fra loro i Qarluq (specialmente nell'VIII secolo), gli Uiguri, i Kirghizi, gli Oghuz (o \u011euz) e i Turkmeni. Non appena costoro fondarono i loro Stati nell'area compresa fra la Mongolia e la Transoxiana, essi entrarono in conflitto coi musulmani, e la maggioranza di loro abbracci\u00f2 l'Islam. Tuttavia vi erano (e vi sono ancora) piccoli gruppi di popoli turchi che rimasero attaccati alla loro religione (lo sciamanesimo), inclusi cristiani (per lo pi\u00f9 nestoriani), ebrei (vedi i Khazari), buddisti e zoroastriani.\nSoldati turchi nelle file dell'esercito califfale abbaside emersero \"de facto\" come signori della maggioranza del Vicino e Medio Oriente islamico (tranne la Siria e l'Egitto), particolarmente dopo il X secolo. Gli Oghuz e le altre trib\u00f9 assoggettarono e dominarono varie contrade sotto la guida del sultanato selgiuchide e infine s'impadronirono dei territori abbasidi e di molte aree bizantine.\nNel frattempo Kirghizi e Uiguri lottavano fra loro e con l'Impero cinese. Le popolazioni kirghize infine s'insediarono nella regione ora chiamata Kirghizistan. I popoli tatari conquistarono ai Bulgari del Volga ci\u00f2 che attualmente si chiama Tatarstan, seguendo la marcia verso occidente dei Mongoli di Gengis Khan nel XIII secolo. I Bulgari furono cos\u00ec erroneamente chiamati Tatari dai Russi. I Tatari nativi vivono solo in Asia; i \"Tatari\" europei sono infatti Bulgari. Altri Bulgari s'insediarono in Europa nel VII e VIII secolo, abbandonando la loro lingua natia turca per quello che divenne infine il linguaggio slavo bulgaro. Ovunque gruppi bulgari si mescolarono in vario modo con le popolazioni locali.\nNon appena l'Impero selgiuchide declin\u00f2, a seguito dell'invasione mongola, l'Impero ottomano emerse come nuovo importante Stato turco, che domin\u00f2 non solo il Vicino Oriente ma anche l'Europa balcanica e sud-orientale, parti della Russia sud-occidentale e il Nordafrica.\nL'Impero ottomano gradualmente s'indebol\u00ec per un declino della sua precedente buona amministrazione, per le ripetute guerre con l'Impero russo e l'Impero austro-ungarico, oltre che per l'emergere dei movimenti nazionalistici nei Balcani. Infine croll\u00f2 al termine della perduta prima guerra mondiale, limitandosi ai soli territori dell'Anatolia e della Rumelia e Tracia, in quella che \u00e8 l'odierna Repubblica di Turchia.\nIn ordine cronologico, le pi\u00f9 importanti compagini statali sicuramente governate da un'\u00e9lite turca furono:\n- Khaganato turco\n- Khaganato uiguro\n- Dinastia ghaznavide\n- Dinastia karakhanide\n- Impero selgiuchide\n- Impero ottomano\n- Impero moghul\nMolti altri furono gli stati governati da turchi, ma l'attribuzione culturale dell'elite in questi altri casi non \u00e8 certa. Per esempio i Mamelucchi del Cairo o i Mamelucchi di Delhi erano in gran parte turchi, ma anche di altri gruppi etnici, come circassi nel caso de Il Cairo o pashtun e tagichi-persiani per quanto riguarda Delhi. Anche l'attribuzione di uno specifico gruppo etnico all'elite che regnava sull'Impero Safavide \u00e8 controversa, sebbene sicuramente la componente culturale turca fosse di gran peso in essa.\nGenetica ed antropologia fisica.\nGeneralmente il termine \"turco\" si riferisce pi\u00f9 ad una classificazione di carattere linguistico che non di antropologia fisica. Del resto, le popolazioni turche odierne mostrano una notevole variet\u00e0 nell'aspetto fisico (in quello che si definisce il \"fenotipo\"), a testimonianza delle numerose migrazioni e conquiste susseguitesi nel tempo tra l'Asia centrale e l'Europa orientale. Perci\u00f2, nel caso dei turchi, risulta essere particolarmente valida l'idea che la classificazione razziale delle popolazioni sia non molto sensata. In effetti passando dalle terre del vecchio Impero ottomano alla Cina occidentale, dall'Iran centrale alle steppe dell'Asia centrale e alla Siberia, si nota dunque una notevole variabilit\u00e0 nell'aspetto fisico delle genti turche: si va infatti dalla depigmentazione (occhi azzurri, capelli biondi o rossi) ai tratti genuinamente asiatici, spesso sorprendentemente associati ad occhi chiari.\nIn definitiva non \u00e8 ancora chiaro il processo che ha portato alla formazione della primitiva comunit\u00e0 turcofona, probabilmente a ridosso dell'inizio dell'era volgare.\nI turchi in Anatolia.\nNelle terre pi\u00f9 ad ovest, in particolare in Turchia e in Azerbaigian, gran parte della popolazione mostra tratti tipicamente europoidi di tipo mediterraneo: pelle olivastra, capelli e occhi scuri. Ci\u00f2 potrebbe spiegarsi considerando che nell'antichit\u00e0 in Anatolia era diffuso il tipo fisico mediterraneo; una volta giunti in queste terre, i conquistatori Turchi, minoritari dal punto di vista numerico, si mescolarono ai locali abitanti, prevalentemente greci o discendenti ellenizzati di popolazioni anatoliche. Pu\u00f2 sembrare strano pensare ai moderni turchi d'Anatolia come ad un popolo di origine mongolica: eppure, tra i primi Turchi d'Anatolia erano assai diffusi tratti tipicamente mongoloidi. Ancora oggi in Turchia una parte della popolazione mostra alcuni tratti residuali di questo tipo fisico.\nAd oggi, gli studi genetici condotti su larga scala al fine di stabilire la vera origine della popolazione della Turchia odierna sono piuttosto scarsi. Un'interessante ricerca, condotta in quattro diverse citt\u00e0 turche, ha mostrato che solo il 30% dei membri del campione possiede una \"traccia genetica\" che li collega agli antenati turchi dell'Asia centrale. D'altro canto, le indagini di Luigi Luca Cavalli-Sforza sembrano suggerire che il contributo di origine asiatico-siberiana, e quindi genuinamente turca, alla popolazione anatolica ammonti al massimo all'1%.\nDistribuzione geografica e divisioni etniche.\nLa distribuzione dei popoli di cultura turca va dalla Siberia dove vivono gli Yakuti, attraverso l'Asia centrale, fino all'Europa orientale. Oggi, i pi\u00f9 grandi gruppi di genti turche vivono in Asia Centrale \u2014 Kazakistan, Kirghizistan, Turkmenistan, Uzbekistan e Azerbaigian \u2014 oltre che in Turchia. Inoltre, gruppi di origine turca si trovano in Crimea, nello Xinjiang regione della Cina occidentale, nell'Iraq settentrionale, Iran, Russia, Afghanistan, Cipro, e nei Balcani. Un piccolo gruppo di origine turca vive anche a Vilnius, capitale della Lituania. Considerevoli minoranze turche (provenienti soprattutto dalla Turchia) vivono in Germania, Stati Uniti, e Australia, frutto di emigrazioni avvenute nel XX secolo.\nPer esempio, secondo una teoria di Gyula L\u00e1szl\u00f3 (che a suo tempo fu considerato tra i principali storici dell'Ungheria antica), in Ungheria, paese conosciuto in tutto il medioevo anche col nome bizantino di \"Turchia\", fino almeno all'XI secolo, \"\"presumibilmente la classe dirigente e la cavalleria armata erano costituite da \"turchi\"\"\", considerando anche come i nomi delle dieci trib\u00f9 ungheresi (e dei relativi capi) che dettero vita al paese sotto guida della dinastia degli Arpadiani (\u00c1rp\u00e1d, Geza, Stefano, ecc...), sarebbero stati turchi. Un'altra importante presenza turca in Ungheria \u00e8 costituita dall'arrivo in quel paese danubiano dei Peceneghi e dei Cumani (i quali mantennero le proprie tradizioni culturali, linguistiche e religiose - islamismo, per esempio - fino almeno al XIV secolo).\nUna precisa linea di demarcazione tra i differenti popoli di origine turca non pu\u00f2 essere tracciata facilmente. La seguente lista comprende solo i gruppi maggiori:\nAlcuni dividono i Turchi in sei raggruppamenti: i Turchi Oghuz, Kip\u010daki, Qarluq, Siberiani, Ciuvasci, e Sakha/Yakuto. Gli Oghuz sono definiti Turchi Occidentali, mentre i restanti cinque gruppi sono chiamati Turchi Orientali.\nUna delle maggiori difficolt\u00e0 avvertite da chi provi a classificare le varie lingue e dialetti turchi, - in particolare a causa delle politiche nazionaliste dell'Unione Sovietica, soprattutto di origine stalinista \u2014 \u00e8 dovuta alla creazione di nuove e artificiose demarcazioni nazionali, alla soppressione di lingue e all'invenzione di nuovi modi di scrivere, oltre alle deportazioni di massa, che hanno causato una notevole mescolanza etnica in aree gi\u00e0 multiculturali quali il Khwarezm, la Valle di Fergana, e la Caucasia. Molte delle classificazioni sopra elencate non sono perci\u00f2 accettate universalmente. Un altro aspetto dibattuto spesso \u00e8 l'influenza del panturchismo e dell'emergente nazionalismo nelle nuove repubbliche indipendenti dell'Asia Centrale, sulla percezione delle divisioni etniche.\nL'immagine dei Turchi in \"occidente\".\nNel medioevo molte tradizioni culturali \"occidentali\" elencavano varie nazioni come aventi comune origine con i turchi, che venivano normalmente fatti discendere da Troia. Ed in virt\u00f9 dell'abitudine di far discendere i popoli europei da Troia, per esempio nella \"Historia Francorum\" si parla spesso dei turchi come imparentati dalla comune origine con i Franchi."}
{"id": "397987", "revid": "682976", "url": "https://it.wikipedia.org/wiki?curid=397987", "title": "Gwallawc", "text": ""}
{"id": "397989", "revid": "131358", "url": "https://it.wikipedia.org/wiki?curid=397989", "title": "Charity Shield", "text": ""}
{"id": "397990", "revid": "1013865", "url": "https://it.wikipedia.org/wiki?curid=397990", "title": "Richard Terrile", "text": "Appartiene al gruppo di scienziati che ha studiato immagini e dati inviati a Terra dalle sonde Voyager; si \u00e8 reso scopritore di numerosi satelliti naturali dei giganti gassosi del sistema solare esterno.\nNote biografiche.\nTerrile studi\u00f2 presso l'Universit\u00e0 di New York a Stony Brook, conseguendo una doppia laurea in Fisica ed Astronomia; prosegu\u00ec gli studi con un dottorato in Scienze Planetarie presso il Californian Institute of Technology, potendo al contempo usufruire del telescopio di 5 metri di Monte Palomar. Un suo maestro fu Tob\u00edas C. Owen.\nNegli anni ottanta Terrile fu protagonista di diverse scoperte in campo astronomico:\nTerrile ha partecipato a numerosi progetti della NASA in qualit\u00e0 di astronomo, specialmente nello studio dei pianeti extrasolari."}
{"id": "397991", "revid": "27723", "url": "https://it.wikipedia.org/wiki?curid=397991", "title": "Richard J. Terrile", "text": ""}
{"id": "397993", "revid": "1610933", "url": "https://it.wikipedia.org/wiki?curid=397993", "title": "Despina", "text": ""}
{"id": "397995", "revid": "287204", "url": "https://it.wikipedia.org/wiki?curid=397995", "title": "Juan Domingo Peron", "text": ""}
{"id": "397996", "revid": "1543377", "url": "https://it.wikipedia.org/wiki?curid=397996", "title": "Arthuis ap Masgwid", "text": "Era il figlio pi\u00f9 giovane di re Mascuid Gloff dell'Elmet, e fu contemporaneo di re Art\u00f9; forse alcune sue vicende hanno contribuito alla formazione della materia arturiana.\nCollegamenti esterni.\n Early British Kingdoms"}
{"id": "397998", "revid": "31886", "url": "https://it.wikipedia.org/wiki?curid=397998", "title": "Giovanni Cataldo Parisio", "text": "\u00c8 stato lui ad introdurre l'umanesimo nello stato iberico.\nBiografia.\nNel 1485, dopo aver studiato a Bologna, Padova e Ferrara, ritorn\u00f2 a Sciacca, ma dopo un durissimo scontro con parte delle \u00e9lite locali fugg\u00ec in Portogallo dal re Giovanni II dove assunse la carica di precettore del principe. In poco tempo, divenne segretario di Giovanni II e cur\u00f2 le relazioni con gli altri stati europei, soprattutto con i papi Innocenzo VIII e Alessandro VI e la principessa d'Aragona e Castiglia Isabella. Dal 1497 visse grazie ad una pensione statale e, sotto re Manuele, continu\u00f2 il suo lavoro per la corte e parallelamente quello di precettore per i figli dei nobili fino alla morte.\nOpere.\nInizialmente, cur\u00f2 la corrispondenza con l'estero di Giovanni II. Scrisse quindi lettere di vario genere a molti sovrani europei e alcuni discorsi, tra cui uno in onore di Isabella d'Aragona.\nLe opere letterarie propriamente dette, quasi tutte scritte in latino, sono:"}
{"id": "397999", "revid": "767487", "url": "https://it.wikipedia.org/wiki?curid=397999", "title": "Despina (astronomia)", "text": "Despina \u00e8 il terzo satellite naturale di Nettuno in ordine crescente di distanza dal pianeta; fu scoperto nel 1989 dall'astronomo statunitense Stephen Synnott grazie alle immagini inviate a Terra dalla sonda Voyager 2, che sorvol\u00f2 il pianeta ed il suo sistema di satelliti prima di dirigersi verso lo spazio interstellare. La sua scoperta fu resa nota dall'Unione Astronomica Internazionale il 2 agosto 1989 (IAUC 4824).\nInizialmente denominato S/1989 N3, il satellite \u00e8 intitolato alla ninfa Despina, figlia di Poseidone e di Demetra secondo la mitologia greca.\nDespina presenta un aspetto fortemente irregolare e non mostra traccia di attivit\u00e0 geologica.\nParametri orbitali.\nL'orbita di Despina, trovandosi al di sotto dell'orbita poseidosincrona, \u00e8 fortemente instabile; le forze mareali indotte dalla vicinanza al gigante gassoso ne stanno provocando un graduale decadimento, che porter\u00e0 alla disintegrazione del satellite e alla formazione di un nuovo anello planetario, o all'impatto di Despina con Nettuno."}
{"id": "398000", "revid": "729019", "url": "https://it.wikipedia.org/wiki?curid=398000", "title": "Orbita poseidosincrona", "text": "Si dice orbita poseidosincrona una qualsiasi orbita sincrona attorno a Nettuno, potenzialmente utilizzabile da satelliti naturali o artificiali del pianeta. I satelliti in orbita poseidosincrona sono caratterizzati da un periodo orbitale pari al giorno siderale nettuniano; \u00e8 importante osservare che questi satelliti non mantengono sempre necessariamente la medesima posizione nel cielo di Nettuno.\nUn'orbita poseidosincrona che sia equatoriale (complanare all'equatore del pianeta), circolare e prograda (ovvero che ruoti nella stessa direzione dell'atmosfera di Nettuno) \u00e8 detta poseidostazionaria; i satelliti in orbita poseidostazionaria, analogamente a quelli in orbita geostazionaria, mantengono sempre la stessa posizione relativa rispetto alla superficie planetaria.\nAttualmente Naiade, Talassa, Despina, Galatea e Larissa, i cinque satelliti naturali pi\u00f9 interni di Nettuno, si trovano al di sotto del raggio dell'orbita poseidosincrona; le forze di marea indotte dal pianeta stanno dunque provocando un graduale decadimento delle loro orbite, che li porter\u00e0 a precipitare nell'atmosfera di Nettuno o a disintegrarsi.\nParametri orbitali.\nIl raggio dell'orbita poseidosincrona \u00e8 dato dalla formula\nLa velocit\u00e0 orbitale di un satellite in una simile orbita sarebbe dunque pari a\nUna siffatta orbita \u00e8 effettivamente possibile; si trova infatti all'interno della sfera d'influenza gravitazionale nettuniana, data dal raggio di Hill secondo la formula"}
{"id": "398002", "revid": "27723", "url": "https://it.wikipedia.org/wiki?curid=398002", "title": "Occultazione stellare", "text": ""}
{"id": "398003", "revid": "287204", "url": "https://it.wikipedia.org/wiki?curid=398003", "title": "Llaennog ap Masgwid", "text": "Secondo John Morris, fond\u00f2 agli inizi del VI secolo un regno nella Scozia meridionale, incentrato intorno a Lennox. Non esiste, comunque, alcuna prova a supporto di questa teoria, mentre l'associazione di suo figlio Gwallawc Marchawc Trin con il regno dell'Elmet indicherebbe che questa sarebbe stato il vero regno di Llaenawc."}
{"id": "398005", "revid": "110157", "url": "https://it.wikipedia.org/wiki?curid=398005", "title": "Chiesa di San Benedetto (Firenze)", "text": "La chiesa di San Benedetto \u00e8 un luogo di culto cattolico che sorge a Firenze nell'omonima piazza, a pochi passi da piazza del Duomo.\nStoria e descrizione.\nDella chiesa si hanno notizie gi\u00e0 nel 1032, venendo citata per la prima volta in un atto di commuta del 1032 tra Lamberto vescovo di Firenze e un suddiacono di nome Petrone. Era una delle trentasei parrocchie pi\u00f9 antiche di Firenze e i nomi dei Rettori sono documentati sin dal 1127. I Bonizzi, i Visdomini ed i Tebaldini furono fra le famiglie che ebbero il patronato della chiesa. Di un fra' Giovanni Tedaldini \u00e8 conservata la pietra tombale in marmo con l'effigie a bassorilievo (1400 circa) ed in un recente restauro \u00e8 emerso un frammento di affresco tardo-trecentesco. L'antica porta si trovava in via dello Studio, dove si vede ancora uno stemma Tebaldini e dell'ospedale di Santa Maria Nuova, che l'ebbe successivamente in patronato.\nCon l'ampliamento del duomo, San Benedetto perse gran parte dei beni. Nel 1700 corse il rischio di venire demolita quando l'arcivescovo Leone Strozzi voleva impiantarvi il seminario. Dopo un periodo di decadenza, la chiesetta fu ripristinata nel 1702, nel 1771 pass\u00f2 alla Compagnia dei Bianchi; oggi presenta forme settecentesche.\nNella cappella maggiore si trova la tavola settecentesca attribuita a Bernardo Veracini con \"San Zanobi resuscita un fanciullo\", un miracolo avvenuto in citt\u00e0 e commemorato da una targa in Borgo Albizi sul cosiddetto palazzo dei Visacci.\nConfraternite.\nNella chiesa e nei suoi annessi si riunirono nel tempo alcune confraternite. Tra le pi\u00f9 importanti ci fu la Compagnia del Crocifisso e Santa Maria Maddalena dei Bianchi."}
{"id": "398008", "revid": "125008496", "url": "https://it.wikipedia.org/wiki?curid=398008", "title": "Musei di Torino", "text": "Tra le grandi citt\u00e0 italiane Torino \u00e8 una di quelle pi\u00f9 ricche di musei artistici, storici e scientifici: vi si trovano quattro musei nazionali (museo del cinema, dell'automobile, della montagna, e del risorgimento) e numerosi altri musei di rilevanza nazionale ed internazionale, primo fra tutti il museo egizio, che ospita un'imponente collezione fra le prime al mondo.\nNel 2015 il sistema museale dell'area metropolitana torinese ha accolto un totale di 4,7 milioni di visitatori. Nel 2017 la classifica \"Travelers' Choice Musei\" di \"TripAdvisor\" ha premiato l'Egizio (primo), il Museo nazionale del cinema (settimo) e quello dell'automobile (nono), mentre \"Il Giornale dell'Arte\" ha certificato che, in riferimento al 2016, la Venaria si \u00e8 affermata come quinto museo d'Italia per numero di visitatori, l'Egizio settimo e quello del cinema nono.\nMusei e gallerie.\nIl seguente \u00e8 un elenco dei musei di Torino, alcuni dei quali visitabili con un abbonamento annuale.\nMusei statali.\n\"Musei a gestione statale, tramite la Soprintendenza, il Polo Museale del Piemonte ed enti ed istituzioni statali\"\nMusei comunali.\nDiversi musei torinesi sono gestiti dalla \"Fondazione Torino Musei\", nata ufficialmente l'8 luglio 2002, con la firma del sindaco Sergio Chiamparino."}
{"id": "398010", "revid": "599013", "url": "https://it.wikipedia.org/wiki?curid=398010", "title": "Osservazione di Nettuno", "text": "Nettuno \u00e8 l'unico pianeta del sistema solare non visibile dalla Terra senza l'ausilio di un telescopio; la sua magnitudine \u00e8 sempre compresa tra +7,7 e +8,0; pu\u00f2 essere quindi superato in luminosit\u00e0 dai satelliti galileiani di Giove, dal pianeta nano Cerere e dagli asteroidi 4 Vesta, 2 Pallas, 7 Iris, 3 Juno e 6 Hebe. Il valore medio della magnitudine corrisponde a circa un quinto di quella che caratterizza le stelle pi\u00f9 fioche visibili ad occhio nudo.\nVisto attraverso un grande telescopio, Nettuno appare come un piccolo disco bluastro dal diametro apparente di 2,2\u20132,4\u00a0secondi d'arco. Lo studio visuale del pianeta \u00e8 stato dunque una sfida impegnativa fino all'avvento del Telescopio spaziale Hubble e dei grandi telescopi a terra con ottiche adattive. Fino al 1977, ad esempio, neanche il periodo di rotazione del pianeta era stato determinato con certezza. Le immagini migliori ottenute dalla Terra permettono oggi di individuarne le formazioni nuvolose pi\u00f9 pronunciate e le regioni polari, pi\u00f9 chiare del resto dell'atmosfera. Con strumenti meno precisi \u00e8 impossibile individuare qualsiasi formazione superficiale del pianeta, ed \u00e8 preferibile dedicarsi alla ricerca del suo satellite principale, Tritone, pi\u00f9 semplice da individuare.\nAd osservazioni nelle frequenze radio, Nettuno appare essere la sorgente di due emissioni: una continuata e piuttosto debole, l'altra irregolare e pi\u00f9 energetica. Gli studiosi ritengono che entrambe sono generate dal campo magnetico rotante del pianeta. Le osservazioni nell'infrarosso esaltano le formazioni nuvolose del pianeta, che brillano luminose sullo sfondo pi\u00f9 freddo, e permettono di determinarne agevolmente le forme e le dimensioni.\nOsservato dalla Terra, Nettuno passa attraverso una fase di moto retrogrado apparente ogni 367 giorni, risultante in un movimento circolare sullo sfondo delle stelle fisse nel corso di ogni opposizione. Questi movimenti lo hanno portato nei mesi di aprile e luglio del 2010 e nei mesi di ottobre e novembre del 2011 in prossimit\u00e0 delle coordinate a cui \u00e8 stato scoperto nel 1846.\nStoria.\nLa prima osservazione storica di Nettuno \u00e8 attribuita a Galileo Galilei, che riport\u00f2 la posizione del pianeta su una carta celeste che disegn\u00f2 nel corso delle sue osservazioni di Giove del 27 dicembre 1612; l'astronomo non lo distinse tuttavia dalle stelle fisse, e non cap\u00ec di avere osservato un pianeta sconosciuto. Lo scienziato pisano non pu\u00f2 essere biasimato per questo, dal momento che per una coincidenza fortuita in quel periodo il moto apparente di Nettuno era eccezionalmente lento: proprio quel giorno il pianeta aveva iniziato a percorrere il ramo retrogrado del suo moto apparente in cielo, e non poteva essere individuato mediante i primitivi strumenti di Galilei. Qualche giorno dopo, il 4 gennaio 1613, si verific\u00f2 addirittura l'occultazione di Nettuno da parte di Giove: se Galileo avesse continuato ancora per qualche giorno le sue osservazioni, avrebbe dunque osservato la prima occultazione dell'era telescopica.\nAltri astronomi riportarono osservazioni di Nettuno nei loro appunti, senza per\u00f2 intuirne la reale natura di pianeta: J\u00e9r\u00f4me Lalande, nel 1795 dall'Osservatorio di Parigi e John Herschel, nel 1830.\nNon sono registrate altre osservazioni del pianeta precedenti alla met\u00e0 del XIX secolo.\nQuando nel 1821 Alexis Bouvard pubblic\u00f2 il primo studio dei parametri orbitali di Urano divenne chiaro agli astronomi che il moto del pianeta divergeva in maniera apprezzabile dalle previsioni teoriche; il fenomeno poteva essere spiegato solo teorizzando la presenza di un altro corpo di notevoli dimensioni nelle regioni pi\u00f9 esterne del Sistema solare. Indipendentemente fra loro, il matematico inglese John Couch Adams (nel 1843) e il francese Urbain Le Verrier (nel 1846) teorizzarono con buona approssimazione posizione e massa di questo presunto nuovo pianeta. Mentre le ricerche di Adams vennero inizialmente trascurate dall'astronomo britannico George Airy, cui egli si era rivolto per sottolineare la necessit\u00e0 di ricercare il nuovo pianeta nella posizione trovata e che s'interess\u00f2 alla questione solo dopo aver saputo anche degli studi di Le Verrier, questi ultimi vennero applicati da due astronomi dell'Osservatorio di Berlino, Johann Gottfried Galle e Heinrich d'Arrest: dopo meno di mezz'ora dall'inizio delle ricerche - aiutati dall'utilizzo di una carta stellare della regione in cui si sarebbe dovuto trovare Nettuno che avevano compilato le notti precedenti e con cui confrontarono le osservazioni - il 23 settembre 1846, i due individuarono il pianeta, a meno di un grado dalla posizione prevista da Le Verrier (ed a dodici gradi dalla posizione prevista da Adams).\nNel giugno del 1846, Le Verrier aveva pubblicato una stima della posizione del pianeta simile a quanto calcolato da Adams. Ci\u00f2 aveva spinto Airy a sollecitare il direttore dell'osservatorio di Cambridge, James Challis, a cercare il pianeta. Challis aveva quindi setacciato il cielo tra agosto e settembre, ma invano. Dopo che Galle ebbe comunicato l'avvenuta scoperta, Challis realizz\u00f2 di aver osservato il pianeta due volte in agosto, ma di non averlo identificato a causa della metodologia con cui aveva affrontato la ricerca.\nGi\u00e0 il 10 ottobre 1846, dopo diciassette giorni dalla scoperta di Nettuno, l'astronomo inglese William Lassell scopr\u00ec il suo principale satellite Tritone.\nAlla fine dell'Ottocento fu ipotizzato che presunte irregolarit\u00e0 osservate nel moto di Urano e Nettuno derivassero dalla presenza di un altro pianeta pi\u00f9 esterno. Dopo estese campagne di ricerca, Plutone fu scoperto il 18 febbraio 1930 alle coordinate previste dai calcoli di William Henry Pickering e Percival Lowell per il nuovo pianeta. Tuttavia, il nuovo pianeta era troppo lontano perch\u00e9 potesse generare le irregolarit\u00e0 riscontrate nel moto di Urano, mentre quelle riscontrate nel moto di Nettuno derivavano da un errore nella stima della massa del pianeta (che fu individuato con la missione della Voyager 2) e che era all'origine, tra l'altro, delle irregolarit\u00e0 di Urano. La scoperta di Plutone fu quindi piuttosto fortuita.\nComplice la sua grande distanza, le conoscenze su Nettuno rimasero frammentarie almeno fino alla met\u00e0 del Novecento. Il 1\u00ba maggio 1949 Gerard Kuiper scopr\u00ec la sua seconda luna, Nereide. Negli anni settanta e ottanta si accumularono indizi sulla probabile presenza di anelli, o archi di anelli. Il 24 maggio 1981, nel corso di un'occultazione stellare, venne individuato da Harold Reitsema il terzo satellite, Larissa.\nNell'agosto 1989 le conoscenze ricevettero una enorme spinta in avanti dal sorvolo della prima sonda automatica inviata ad esplorare i dintorni del pianeta, la Voyager II. La sonda individu\u00f2 importanti dettagli dell'atmosfera del pianeta, conferm\u00f2 l'esistenza di ben cinque anelli ed individu\u00f2 nuovi satelliti oltre a quelli gi\u00e0 scoperti dalla Terra.\nSi \u00e8 avuto un netto miglioramento nello studio visuale del pianeta dalla Terra con l'avvento del Telescopio spaziale Hubble e dei grandi telescopi a Terra con ottiche adattive."}
{"id": "398011", "revid": "1632387", "url": "https://it.wikipedia.org/wiki?curid=398011", "title": "Eaten Back to Life", "text": "Eaten Back to Life \u00e8 il primo album dei Cannibal Corpse. Venne pubblicato il 17 agosto 1990 dalla Metal Blade Records. Il disco non \u00e8 stato distribuito in Germania a causa della copertina estremamente macabra, che mostra uno zombie che con estrema crudezza si strappa lo sterno e le costole del torace, di conseguenza fuoriescono organi e viscere interne come l'intestino e lo stomaco. Glen Benton (Deicide) e Francis H. Howard (Incubus) cantano alcune parti su due canzoni, \"Mangled\" e \"A Skull Full of Maggots\".\n\"This Album is dedicated to the memory of Alfred Packer, The First America Cannibal (R.I.P.)\" (Questo album \u00e8 dedicato ad Alfred Packer, il primo cannibale americano (R.I.P.))- Questa dedica venne scritta sul libretto del disco.\nLa versione rimasterizzata include un video di \"Born In a Casket (live)\"."}
{"id": "398014", "revid": "486946", "url": "https://it.wikipedia.org/wiki?curid=398014", "title": "Torre de H\u00e9rcules", "text": ""}
{"id": "398015", "revid": "19707869", "url": "https://it.wikipedia.org/wiki?curid=398015", "title": "De Andr\u00e9", "text": ""}
{"id": "398016", "revid": "19707890", "url": "https://it.wikipedia.org/wiki?curid=398016", "title": "De Andr\u00e8", "text": ""}
{"id": "398021", "revid": "1632387", "url": "https://it.wikipedia.org/wiki?curid=398021", "title": "Butchered at Birth", "text": "Butchered at Birth \u00e8 il secondo album dei Cannibal Corpse. Venne pubblicato nel 1991 dalla Metal Blade Records. Anche per questo disco, come per il precedente, venne vietata la distribuzione in Germania a causa della copertina che mostrava una donna \"macellata\" e due zombi che prendono in mano un bambino (apparentemente anch'esso destinato alla macellazione). L'immagine in copertina venne censurata in vari paesi, tra cui l'Italia. Sullo sfondo si notano dei feti appesi al soffitto.\nIl disco appesantisce ulteriormente il sound di \"Eaten Back to Life\", ed \u00e8 da molti considerato il primo disco brutal death metal della storia."}
{"id": "398022", "revid": "109651", "url": "https://it.wikipedia.org/wiki?curid=398022", "title": "Reality-show", "text": ""}
{"id": "398024", "revid": "104216", "url": "https://it.wikipedia.org/wiki?curid=398024", "title": "Orbita eliocentrica", "text": "In astronomia e astronautica si dice orbita eliocentrica una qualsiasi orbita attorno al Sole. Tutti i pianeti, le comete e gli asteroidi del sistema solare sono attualmente in orbita eliocentrica, analogamente a numerose sonde spaziali.\nIl prefisso \"elio-\", che indica diversi aspetti riguardanti il Sole (come \"elio-grafia\", \"elio-sismologia\" e via dicendo), deriva dal greco (\"Helios\"), che era il nome con cui gli Antichi Greci designavano correntemente l'astro e la divinit\u00e0 preposta. Il termine , principalmente nella variante dorica (\"\u0101\u00e8lios\", che sta per un antico \"*ayelios\"), deriverebbe da una radice indoeuropea \"*us-\" allungata in \"*aus-\", che significa \"ardere\", \"rilucere\".\nLa sonda spaziale sovietica Luna 1, a causa di un errore, fu il primo oggetto costruito dall'uomo a raggiungere, il 2 gennaio 1959, la velocit\u00e0 di fuga della Terra ed anche a raggiungere un'orbita eliocentrica.\nVoci correlate.\nAlcuni tipi particolari di orbita eliocentrica sono:"}
{"id": "398025", "revid": "1305772", "url": "https://it.wikipedia.org/wiki?curid=398025", "title": "Call to Power II", "text": "Call to Power II \u00e8 un gioco a turni di strategia per il PC distribuito da Activision come il seguito di . Entrambi sono basati sulla struttura di gioco di \"Civilization\" (struttura a turni, varie nazioni in guerra tra loro, scoperte scientifiche ecc.) prodotto da Sid Meier.\nIl gioco non pu\u00f2 avere \"Civilization\" nel suo titolo perch\u00e9 questa parola \u00e8 un marchio di fabbrica del produttore dell'originale serie di Civilization.\nDifferenze rispetto a Civilization: Call to Power.\nCall to Power II (CTP2) ha un gran numero di differenze rispetto al precedente (CTP). Molti critici di giochi e riviste specializzate hanno criticato per la sua interfaccia, e nella nuova versione fu completamente ridisegnata. Complessivamente, l'interfaccia di CTP2 si deve considerare pi\u00f9 semplice e intuitiva, sebbene non senza i suoi difetti, molti dei quali furono causati da bug di programmazione.\nCTP2 includeva anche molte differenze nel sistema di gioco. Furono aumentate le dimensioni dell'esercito, alcuni aggiustamenti furono applicati per rimediare a problemi di \"sbilanciamento\" (ad es. le navi di linea erano cos\u00ec potenti in che acquisirle per primo significava aver praticamente vinto il gioco), e il sistema economico di CTP2 fu rivisto cosicch\u00e9 il controllo di terreni con miglioramenti divenne pi\u00f9 proficuo. Un'altra differenza in CTP2 \u00e8 il fatto di poter ricevere dei bonus per aver compiuto certe azioni, se tu sei il primo a fare certe cose o per aver ricatturato delle tue ex citt\u00e0, per aver navigato intorno al mondo, ecc.\nLa diplomazia in CTP2 \u00e8 migliorata rispetto a , con pi\u00f9 e vari accordi disponibili durante la negoziazione. Il giocatore pu\u00f2, per esempio, chiedere alle civilt\u00e0 controllate dal IA di fermare la ricerca di alcune tecnologie, o di ridurre il loro arsenale nucleare.\nLa colonizzazione e il livello spaziale \u00e8 stato rimosso da CTP2, insieme alla condizione di vittoria \"Progetto di vita aliena\". \u00c8 stata introdotta un'altra condizione di vittoria, che consisterebbe a possedere la maggior parte del territorio del pianeta calcolato con i sensori Gaia e la costruzione della meraviglia \"Il satellite di Gaia\".\nProblemi.\nDopo che CTP2 fu distribuito, divent\u00f2 evidente che il gioco aveva un gran numero di bug molto seri e di difetti. Per esempio, non c'era l'opzione di giocare per e-mail (PBEM), che era diventata popolare per i giocatori di , e che ci si aspettava che fosse pure in CTP2. Pi\u00f9 tardi, uno degli sviluppatori diffuse delle modifiche ad uno dei file di gioco che avrebbe permesso di accedere alla modalit\u00e0 PBEM ma esso funzionava in modo mediocre, fino a raggiungere il punto di diventare ingiocabile. La modalit\u00e0 multiplayer convenzionale era anch'essa difettosa e allo stesso modo poco utilizzabile.\nL'intelligenza artificiale adottata per i giocatori comandati dal computer in CTP2 \u00e8 stata generalmente considerata migliore che quella del predecessore, avendo problemi a muovere le sue stesse unit\u00e0 attorno alla sua pi\u00f9 grande pila di unit\u00e0, rendendo il territorio catturato impossibile da difendere (lasciando le citt\u00e0 che cattura senza difese per il turno successivo), e spesso ignorando quasi completamente la difesa dei propri territori (era abbastanza facile per un giocatore umano conquistare gran parte dell'impero di un giocatore IA con solo una o due unit\u00e0).\nCTP2 ebbe qualche altro bug, legati alla creazione degli scenari, nella diplomazia all'interno e in altri elementi del gioco.\nPer rispondere a questi problemi, Activision distribu\u00ec una patch per CTP2. La patch aggiunse alcune nuove funzionalit\u00e0 al SLIC (vedi pi\u00f9 gi\u00f9) e rimedi\u00f2 ad alcuni dei bug pi\u00f9 gravi presenti in CTP2, ma sfortunatamente, essa non rimedi\u00f2 ai problemi dell'intelligenza artificiale e non aggiunse neanche il supporto al PBEM. La convenzionale modalit\u00e0 multiplayer divenne pi\u00f9 giocabile, sebbene alcuni bug che potevano essere utilizzati per imbrogliare, rimasero.\nNon molto dopo che la patch fu distribuita, Activision annunci\u00f2 ufficialmente che non volevano pi\u00f9 continuare con la serie di \"Call to Power\" e che non ci sarebbero state pi\u00f9 nuove serie o patch in futuro. Il team di sviluppo che lavor\u00f2 su CTP2 lasci\u00f2 Activision.\nI Mod.\nUna delle caratteristiche migliori di CTP2 \u00e8 il suo largo supporto per i mod. Una gran quantit\u00e0 di regole di gioco sono contenute nei file di testo, assieme a molti script dell'IA.\nAncora pi\u00f9 importante, CTP2 aveva un linguaggio \"script\" pienamente attestato chiamato SLIC, con una sintassi simile al linguaggio di programmazione C++, attraverso il quale molte cose del gioco potevano essere modificate. La sola patch per CTP2 ha migliorato per le prestazioni di SLIC, permettendo di creare mod che cambiavano anche significativamente il gameplay. La comunit\u00e0 di CTP2 ha creato molti mod, con l'obiettivo primario di aggiustare i bug dell'intelligenza artificiale e di risolvere i problemi che c'erano nel gioco originale. Pi\u00f9 tardi, nuove caratteristiche di gioco furono anche incorporate attraverso i mod. Questi mod permisero alla comunit\u00e0 di CTP2 di divertirsi maggiormente col gioco, perch\u00e9 loro rimediarono ad almeno alcuni dei peggiori problemi per CTP2.\nI vecchi mod per CTP2 includevano i \"Super Apolyton Pack, Medieval Mod, Cradle, GoodMod, e Call to Conquest\".\nPer migliorare l'interfaccia \u00e8 stato creato un mod per la diplomazia che migliorava la grafica per dare ai leader i volti trovati negli altri giochi della serie di Civilization come Civilization III e Civilization IV.\nDistribuzione del codice sorgente.\nDopo che Activision cess\u00f2 di portare avanti CTP2, il sito di \"Apolyton Civilization\" divenne di fatto il luogo di sviluppo per CTP2, essendo l'unica comunit\u00e0 attiva online di questo gioco e offrendo aiuto con i problemi tecnici. Questo sito \u00e8 anche il luogo dove sono stati fatti i maggiori sforzi per i mod di CTP2.\nAd un certo punto, i membri di questo sito contattarono Activision e chiesero loro di rendere disponibile il codice sorgente di CTP2. Dopo diversi mesi di negoziazioni, Activision accett\u00f2 e il codice sorgente fu distribuito nell'ottobre 2003. Comunque, la licenza non \u00e8 stata data come GPL e c'erano alcune limitazioni per come il codice sorgente avrebbe dovuto essere utilizzato: per esempio, tutto ci\u00f2 che veniva cos\u00ec creato non poteva avere un utilizzo commerciale."}
{"id": "398027", "revid": "125372570", "url": "https://it.wikipedia.org/wiki?curid=398027", "title": "Torre di Ercole", "text": "La Torre di Ercole (\"Torre de H\u00e9rcules\") \u00e8 un faro di origine romana sulla penisola della citt\u00e0 di Coru\u00f1a, in Galizia, Spagna.\nDal 2009 \u00e8 inserita tra i patrimoni dell'umanit\u00e0 dell'UNESCO. \u00c8 considerato il faro ancora in funzionamento pi\u00f9 antico esistente al mondo.\nStoria.\nLa Torre di Ercole fu costruita per assolvere alla funzione di faro per la navigazione nel II secolo durante il mandato dell'imperatore Traiano o Adriano secondo l'iscrizione che si trova ai piedi della torre. La sua realizzazione si attribuisce all'architetto Caio Servio Lupo, di origine portoghese.\nIl faro fu consacrato al dio della guerra, Marte, in quanto la sua funzione era anche di punto di avvistamento per proteggere il porto di \"Brigantium\", ovvero l'odierna A Coru\u00f1a. La costruzione originaria aveva, come oggi, pianta quadrata di 18 metri di lato, l'altezza complessiva era di soli 36 metri rispetto agli attuali 48. La torre era suddivisa in tre piani sovrastati da un pinnacolo cilindrico alto 4 metri. Ogni piano aveva quattro stanze comunicanti tra loro e la scala era esterna. La luce era prodotta dal fuoco che ardeva in alcuni bracieri intorno al pinnacolo.\nLa torre ha perso il suo uso come strumento utile per la navigazione nel corso del Medioevo quando fu convertita in fortificazione.\nL'aspetto odierno della fortificazione \u00e8 del 1788, quando essa fu interessata da un restauro in stile neoclassico condotto dall'ingegnere navale (e successivamente governatore intendente del Paraguay) Eustaquio Giannini.\nLeggende.\nNel corso dei secoli sono state raccontate molte storie mitiche sull'origine del faro. Secondo un mito che mescola elementi celtici e greco-romani, l'eroe Ercole uccise il gigante tiranno Gerione dopo tre giorni e tre notti di battaglia. Ercole quindi ordin\u00f2 che fosse costruita una torre sul punto esatto in cui aveva seppellito la testa di Gerione con le sue armi. Il faro, sopra a un teschio e ossa incrociate che rappresentano la testa del nemico ucciso da Ercole, appare nello stemma della citt\u00e0 di A Coru\u00f1a.\nLa torre si lega anche alla tradizione irlandese: infatti nel \"Lebor Gab\u00e1la \u00c9renn\" (letteralmente \"Il libro della Presa dell'Irlanda\") si dice che Breog\u00e1n, un discendente di No\u00e8, costru\u00ec la torre, e che il figlio di Breog\u00e1n, Ith, riusc\u00ec a vedere per la prima volta dalla torre l'Irlanda, che si trovava 900 chilometri a nord di A Coru\u00f1a. Successivamente Ith fu a capo della prima spedizione che part\u00ec dalla penisola iberica alla volta dell'Irlanda, che fu infine conquistata dai figli di M\u00edl Esp\u00e1ine, pronipoti di Breog\u00e1n. La storia fu molto popolare sia in Irlanda che in Spagna, tanto che una statua di Breog\u00e1n \u00e8 stata collocata vicino alla torre per ricordare questo mito."}
{"id": "398028", "revid": "161273", "url": "https://it.wikipedia.org/wiki?curid=398028", "title": "Orbita poseidocentrica", "text": "In astronomia e astronautica si dice orbita poseidocentrica una qualsiasi orbita attorno al pianeta Nettuno. Tutti i satelliti naturali di Nettuno, oltre alle particelle che compongono i suoi anelli, sono attualmente in orbita poseidocentrica; al contrario, nessuna sonda spaziale di fabbricazione umana \u00e8 sinora entrata in orbita attorno al pianeta.\nOrbite notevoli.\nAlcuni tipi particolari di orbita poseidocentrica sono l'orbita poseidosincrona e l'orbita poseidostazionaria."}
{"id": "398029", "revid": "1605525", "url": "https://it.wikipedia.org/wiki?curid=398029", "title": "Pietro Galletto", "text": "\u00c8 autore di romanzi e di opere storiche.\nDopo due libri di carattere autobiografico \"Mio padre\" (1963) e il \"Dono di Brunella\" (1965) si \u00e8 dedicato alla forma letteraria del romanzo calando i protagonisti nella realt\u00e0 storica della seconda met\u00e0 dell'Ottocento e della prima met\u00e0 del Novecento. Successivamente si \u00e8 dedicato alla ricerca storica pubblicando varie opere sulla storia italiana.\nHa ricevuto una lettera di ringraziamento da parte dell'ex Presidente della Repubblica Oscar Luigi Scalfaro in merito all'opera \"Dai comuni medievali alla Repubblica Italiana\".\nHa curato la trasmissione televisiva \"I grandi Veneti dell'800\" andata in onda sull'emittente locale Televeneto."}
{"id": "398030", "revid": "838137", "url": "https://it.wikipedia.org/wiki?curid=398030", "title": "Orbita selenocentrica", "text": "In astronomia e astronautica si dice orbita selenocentrica una qualsiasi orbita attorno alla Luna. Nessun corpo celeste naturale si trova in una simile orbita; al contrario, numerosissime sonde spaziali di fabbricazione umana sono entrate in orbita selenocentrica per studiare il satellite o per consentire il successivo atterraggio di \"lander\" o moduli di terra.\nVoci correlate.\nAlcuni tipi particolari di orbita selenocentrica sono:\nPunti dell'orbita sono:"}
{"id": "398031", "revid": "110157", "url": "https://it.wikipedia.org/wiki?curid=398031", "title": "Orbita areocentrica", "text": "In astronomia e astronautica si dice orbita areocentrica una qualsiasi orbita attorno al pianeta Marte.\nI satelliti naturali di Marte sono, naturalmente, in orbita areocentrica; analogamente, numerose sonde spaziali di fabbricazione umana, nel corso degli anni, si sono immesse in orbita attorno al pianeta, mediante opportune correzioni orbitali a partire dall'orbita eliocentrica originaria.\nOrbite notevoli.\nAlcuni tipi particolari di orbita areocentrica sono l'orbita areosincrona e l'orbita areostazionaria."}
{"id": "398032", "revid": "161273", "url": "https://it.wikipedia.org/wiki?curid=398032", "title": "Orbita citerocentrica", "text": "In astronomia e astronautica si dice orbita citerocentrica una qualsiasi orbita attorno al pianeta Venere. Nessun corpo celeste di origine naturale si trova attualmente in orbita citerocentrica; al contrario, numerose sonde spaziali di fabbricazione umana, nel corso degli anni, si sono immesse in orbita attorno al pianeta, mediante opportune correzioni orbitali a partire dall'orbita eliocentrica originaria.\nOrbite notevoli.\nAlcuni tipi particolari di orbita citerocentrica sono l'orbita citerosincrona e l'orbita citerostazionaria."}
{"id": "398036", "revid": "27723", "url": "https://it.wikipedia.org/wiki?curid=398036", "title": "Call to Power 2", "text": ""}
{"id": "398045", "revid": "287204", "url": "https://it.wikipedia.org/wiki?curid=398045", "title": "Lucifero (disambigua)", "text": ""}
{"id": "398064", "revid": "1719883", "url": "https://it.wikipedia.org/wiki?curid=398064", "title": "Lucifero (astronomia)", "text": "Lucifero \u00e8 il nome storicamente attribuito al pianeta Venere come stella del mattino, ovvero quando sorge verso est all'aurora, poco prima del sorgere del Sole. In quanto anticipatore della luce solare, il pianeta venne chiamato Lucifero, dal latino \u00abportatore di luce\u00bb.\nStoria del nome.\nFu Pitagora ad identificare nel pianeta Venere sia Lucifero, la stella del mattino, che Vespero, la stella della sera.\nEssa viene anche nominata varie volte dall'autore latino Virgilio nella sua opera pi\u00f9 famosa: l\"Eneide\".\nDurante il periodo dello Stil Novo il pianeta fu anche chiamato \"Stella Diana\", nome che non derivava dalla omonima dea della caccia ma dal latino \"dies\" (\u00abgiorno\u00bb), intendendolo cos\u00ec come la stella che annuncia il d\u00ec.\nTra i popoli dell'antichit\u00e0 la stella del mattino venne associata con la divinit\u00e0 di Astarte in Siria, che corrisponde alla divinit\u00e0 greca di Afrodite e alla latina Venere, ne \u00e8 il motivo il grande fascino della sua luce di stella del mattino che personificava la divinit\u00e0 della bellezza. Il pianeta Venere venne riconosciuto come divinit\u00e0 da molti popoli, tra cui anche i Maya del Messico e gli indiani; nello gnosticismo Lucifero era il portatore della \"sophia\" (sapienza)."}
{"id": "398104", "revid": "767487", "url": "https://it.wikipedia.org/wiki?curid=398104", "title": "Vip - Mio fratello superuomo", "text": "Vip - Mio fratello superuomo \u00e8 un film di animazione prodotto e diretto nel 1968 da Bruno Bozzetto e coprodotto da case statunitensi. Parodiando il mondo dei supereroi, questa pellicola mette in risalto i rischi per la popolazione che rincorre stili di vita basati sul consumismo e stili di vita che appiattiscono il raziocinio dell'essere umano.\nIl racconto apparve, sotto forma di tavole a fumetti, anche sulle pagine de \"Il Giorno dei Ragazzi\", storica rivista a fumetti nota ai pi\u00f9 per aver ospitato la nascita di Cocco Bill di Jacovitti.\nTrama.\nI \"Vip\" sono una stirpe di superuomini che, dall'alba dell'uomo, difendono il mondo dalle ingiustizie.\nAd ogni generazione, il Vip di turno si innamora e sposa una superdonna in pericolo, ma l'ultimo Vip, Baffovip, fraintendendo il concetto di \"super\" con un \"supermarket\" convola a nozze con la cassiera del supermercato.\nQuello che ne risulta sono due figli Vip: ma mentre il primo, chiamato Supervip, ha tutti i poteri del supereroe ereditati dal padre (quali la supervelocit\u00e0, l'ultra forza, il volare ad alta velocit\u00e0), suo fratello minore Minivip pu\u00f2 al massimo svolazzare a mezzo metro da terra con due alette striminzite e brillare di luce propria di notte.\nPer curare il complesso di inferiorit\u00e0 che questo fatto provoca a Minivip, un'\"\u00e9quipe\" di psicologi gli consiglia una crociera per mare.\nQualcosa per\u00f2 non va per il verso giusto, e Minivip finisce, assieme ad un leone che poi si rivela essere Lisa (una studentessa di antropologia intenta a scrivere una tesi proprio sulla stirpe dei Vip), sull'isola di \"Happy Betty\" la regina dei supermercati HB. Questa donna arrogante, a capo di un'organizzazione segreta, ha progettato un folle piano per rendere l'umanit\u00e0 intera una massa di docili consumatori.\nDopo molte divertenti peripezie sar\u00e0 proprio Minivip a salvare il mondo e far innamorare di s\u00e9 Nervustrella, una delle vittime di Happy Betty, dimostrando che sia lui che suo fratello sono super Vip che si complementano a vicenda.\nSeguito.\nAl film ha fatto seguito \"PsicoVip\", una serie televisiva di 26 episodi in animazione 3D prodotta da Rai Fiction e Maga Animation Studio.\nProduzione.\nInizialmente era previsto il piccolo Minivip quale unico protagonista ma per volont\u00e0 dei produttori americani fu aggiunto e messo in risalto il fratello supereroe, non propriamente determinante per l'esito della vicenda."}
{"id": "398156", "revid": "287204", "url": "https://it.wikipedia.org/wiki?curid=398156", "title": "Il cardinale del Cremlino", "text": "Il cardinale del Cremlino \u00e8 il terzo romanzo della serie di spionaggio-tecnopolitica di Tom Clancy, in cui si narra la vita di Jack Ryan.\nTrama.\nOrmai arruolato definitivamente nelle file della CIA, questa volta Jack Ryan deve cercare di fare scappare dall'Unione Sovietica il \"Cardinale\", un vecchio colonnello sovietico, in passato tre volte \"Eroe dell'Unione Sovietica\" (massima onorificenza militare Sovietica) durante la II Guerra Mondiale, nonch\u00e9 pi\u00f9 importante fonte americana all'interno del Cremlino. Il Cardinale, infatti, \u00e8 in grado di documentare i progressi tecnologici che i sovietici stanno portando avanti nell'utilizzo del laser satellitare come sistema di difesa contro le armi di distruzione di massa. Il laboratorio, indicato come \"Stella lucente\", si trova nei pressi di Du\u0161anbe, nel Tagikistan (all'epoca Repubblica Sovietica).\nContemporaneamente, un analogo progetto di ricerca, Tea Clipper, \u00e8 in fase di sviluppo presso i laboratori americani; due operazioni di spionaggio vengono lanciate contemporaneamente dai russi e dagli americani, la prima attraverso il rapimento di un esperto del progetto Tea Clipper, il maggiore Alan Gregory, sul suolo americano da parte di agenti del KGB, e la seconda tramite dei guerriglieri afghani il cui capo, l'Arciere, era un professore di fisica entrato nella guerriglia dopo il massacro della sua famiglia da parte dei russi in Afghanistan.\nSolo le informazioni delicatissime che il Cardinale reca con s\u00e9 potranno evitare lo scoppio di una guerra americano-sovietica."}
{"id": "398210", "revid": "1543377", "url": "https://it.wikipedia.org/wiki?curid=398210", "title": "Distretto di Arge\u0219", "text": "Il distretto di Arge\u0219 (in rumeno \"Jude\u021bul Arge\u0219\") \u00e8 uno dei 41 distretti della Romania, situato nella regione storica della Muntenia, in Valacchia.\nStruttura del distretto.\nIl distretto \u00e8 composto da 3 municipi, 4 citt\u00e0 e 95 comuni."}
{"id": "398215", "revid": "1305772", "url": "https://it.wikipedia.org/wiki?curid=398215", "title": "Arge\u0219", "text": ""}
{"id": "398216", "revid": "767487", "url": "https://it.wikipedia.org/wiki?curid=398216", "title": "Legio II Adiutrix", "text": "La Legio II \"Adiutrix Pia Fidelis\" (\u00absostenitrice, pia e leale\u00bb) fu una legione romana arruolata dall'imperatore Vespasiano nel 70, da reparti di marinai romani di stanza a Ravenna (\"Classis Ravennatis\"), come lascia intendere Tacito nelle sue \"Historiae\". Esistono documenti che testimoniano la presenza della legione presso il confine del Reno agli inizi del IV secolo. I simboli della legione erano il Capricorno e Pegaso.\nStoria.\n\u00c8 possibile che il reclutamento della legione fosse stato operato da Gneo Giulio Agricola. Il primo incarico della II \"Adiutrix\" fu sedare la rivolta batava in Germania Inferior. Dopo la sconfitta dei ribelli, la II \"Adiutrix\" segu\u00ec il generale Quinto Petillo Cereale in Britannia per contrastare un'altra ribellione guidata da Venuzio. Negli anni seguenti la legione rimase nelle isole britanniche per sottomettere al potere romano le trib\u00f9 ribelli di Scozia e Galles. L'accampamento della legione si trovava probabilmente presso Chester.\nNell'87, la legione fu richiamata nel continente per partecipare alle guerre daciche dell'imperatore Domiziano. Tra il 94 ed il 95, in Dacia, il futuro imperatore Adriano serv\u00ec come tribuno militare nella II \"Adiutrix\".\nDopo le campagne daciche di Traiano del 101-106, la legione venne posta di stanza ad Aquincum (moderna Budapest), che sarebbe rimasta il suo campo base per gli anni successivi. Nonostante questo, la legione o alcuni suoi reparti presero parte alla:\nNel 193, la Legio II \"Adiutrix\" sostenne Settimio Severo nella sua ascesa alla carica di imperatore."}
{"id": "398229", "revid": "287204", "url": "https://it.wikipedia.org/wiki?curid=398229", "title": "Elpenore", "text": "Elpenore, nella mitologia greca, \u00e8 uno dei compagni di Ulisse, ricordato nell\"Odissea\".\nDurante la sosta presso Circe, venne trasformato, insieme ad altri Greci, in un maiale. Successivamente, la dea gli ridiede le sue fattezze umane. \nUbriaco, Elpenore si sdrai\u00f2 a dormire sul tetto dell'abitazione di Circe. Al mattino, essendosi dimenticato di dove si trovasse, cadde e mor\u00ec per la rottura dell'osso del collo.\nFu la prima anima che Ulisse vide durante l'evocazione dei morti. Elpenore non era stato ancora tumulato, e dunque la sua anima si trovava al di fuori dell'Ade. Preg\u00f2 dunque Ulisse di dargli adeguata sepoltura. Ulisse si impegn\u00f2 in tal senso e, una volta terminata l'evocazione, fece seppellire il compagno morto a Eea, l'isola di Circe.\nElpenore \u00e8 il personaggio principale nel videogioco Rock of Ages 3."}
{"id": "398235", "revid": "1543377", "url": "https://it.wikipedia.org/wiki?curid=398235", "title": "Distretto di Bihor", "text": "Il distretto di Bihor (in romeno \"Jude\u0163ul Bihor\") \u00e8 uno dei 41 distretti della Romania, ubicato nelle regioni storiche della Transilvania e del Partium.\nStruttura della contea.\nIl distretto \u00e8 composto da 4 municipi, 6 citt\u00e0 e 91 comuni."}
{"id": "398237", "revid": "6066", "url": "https://it.wikipedia.org/wiki?curid=398237", "title": "Usignuolo", "text": ""}
{"id": "398247", "revid": "7336", "url": "https://it.wikipedia.org/wiki?curid=398247", "title": "Pico della Mirandola", "text": ""}
{"id": "398262", "revid": "744896", "url": "https://it.wikipedia.org/wiki?curid=398262", "title": "Mi (lettera)", "text": "Il mi (\u039c; \u03bc) \u00e8 la dodicesima lettera dell'alfabeto greco. \u00c8 una consonante nasale bilabiale, diffusa come mu in ambito scientifico e tecnico. Nel sistema numerico dei greci d'et\u00e0 ellenistica, era il simbolo usato per il numero 40 (con un trattino in alto a destra; con un trattino in basso a sinistra, rappresentava invece il numero ).\nIl mi deriva dalla lettera fenicia \"m\u0113m\" (presente anche nelle lingue semitiche moderne, per esempio la \"m\u012bm\" araba, \u0645), ed \u00e8 stata a sua volta ripresa dall'alfabeto etrusco e successivamente da quello latino, cos\u00ec come dall'alfabeto cirillico."}
{"id": "398270", "revid": "1034604", "url": "https://it.wikipedia.org/wiki?curid=398270", "title": "Xi (lettera)", "text": "Lo csi, o xi (\u039e; \u03be), \u00e8 la quattordicesima lettera dell'alfabeto greco. \u00c8 una delle tre consonanti doppie: risulta dall'unione di una velare (\u03ba, \u03b3 oppure \u03c7) e della sibilante sigma (\u03c3, \u03c2). Nel sistema di numerazione greco ha il valore di 60 (con un trattino in alto a destra; col trattino in basso a sinistra, simboleggia invece il numero 60.000).\nCome simbolo, lo csi \u00e8 usato nelle formule di Cauchy e di Lagrange e nelle funzioni di numeri complessi f(z). In chimica fisica indica il grado d'avanzamento di una reazione.\nIn fisica delle particelle la lettera csi d\u00e0 il nome a una classe di barioni.\nOrigine.\nLa lettera Xi deriva dalla lettera fenicia Samekh ( \ud802\udd0e)"}
{"id": "398272", "revid": "1005847", "url": "https://it.wikipedia.org/wiki?curid=398272", "title": "Giovanni Nicotera", "text": "Biografia.\nAder\u00ec alla \"Giovine Italia\" di Giuseppe Mazzini; combatt\u00e9 a Napoli il 15 maggio 1848 e quindi insieme a Garibaldi durante la Repubblica Romana nel 1849. Dopo la caduta di Roma si rifugi\u00f2 in Piemonte, dove organizz\u00f2 la fallita spedizione di Sapri con Carlo Pisacane nel 1857. Nicotera, gravemente ferito e arrestato, fu portato in catene a Salerno, dove venne processato e condannato a morte.\nLa pena fu tramutata in ergastolo. Prigioniero a Favignana, fu liberato nel 1860 per l'intervento di Garibaldi. Inviato per conto di questi in Toscana, form\u00f2 un corpo di volontari per tentare di invadere lo Stato Pontificio, tuttavia esso fu costretto al disarmo e allo scioglimento da Ricasoli e Cavour.\nIl gruppo di Nicotera si componeva di 2.000 volontari che avrebbero dovuto congiungersi con i 6.000 di Pianciani, che a loro volta avrebbero dovuto sbarcare nel nord del Lazio, quindi i due gruppi avrebbero dovuto congiungersi con altri circa 1.000 volontari provenienti dalla Romagna verso le Marche, formando una spedizione per un totale di circa 9.000 volontari per puntare verso sud, prendendo l'esercito borbonico in una manovra cosiddetta tenaglia. Tale piano non ebbe per\u00f2 pratica attuazione in quanto Cavour indirizz\u00f2 la spedizione verso la Sardegna e poi verso Sud.\nNel 1862 fu al fianco di Garibaldi sull'Aspromonte e quindi, nel 1866, comand\u00f2 il 6\u00ba reggimento volontari nella Terza guerra d'indipendenza contro l'Austria. L'anno seguente entr\u00f2 in territorio pontificio da sud ma la sconfitta di Garibaldi a Mentana pose fine all'operazione. Fin dal 1860 aveva anche intrapreso un'attivit\u00e0 politica, pubblicando articoli su un giornale, \"Il popolo d'Italia\", al quale collaborava anche Aurelio Saffi; per un decennio fu su posizioni di estrema opposizione; dal 1870 inizi\u00f2 tuttavia ad appoggiare le riforme militari di Ricotti-Magnani.\nMassone, nel 1864 fu eletto membro del Grande Oriente d'Italia dall'Assemblea costituente di Firenze, dove nel 1867 fu membro della Loggia \"Universo\". Nel 1869 fu Maestro venerabile della Loggia \"Rigenerazione\" di Napoli e nel 1872 fu eletto membro del Consiglio dell'Ordine.\nCon l'arrivo al governo della Sinistra storica, nel 1876, divenne ministro dell'interno nel primo governo Depretis, incarico che esercit\u00f2 con particolare fermezza. \nNel 1877 present\u00f2 al governo un progetto di legge per la riforma delle Opere Pie (IPAB), al termine di una lunga inchiesta che ne denunciava da un lato gravi abusi da parte degli amministratori e dall'altra alcune incongruenze con le necessit\u00e0 della pubblica assistenza.\nFu costretto alle dimissioni nel dicembre 1877; form\u00f2 quindi la \"pentarchia\", con Crispi, Cairoli, Zanardelli e Baccarini, in opposizione a Depretis. Torn\u00f2 al governo, sempre come ministro dell'interno, nel 1891, con il primo governo di Rudin\u00ec. Durante questo incarico reintrodusse la circoscrizione uninominale, si oppose alle agitazioni socialiste e propose invano l'adozione di severe misure repressive contro le banconote false stampate dalla Banca Romana. La sua permanenza al governo termin\u00f2 con la caduta di Rudin\u00ec, nel maggio 1892.\nMor\u00ec a Vico Equense il 13 giugno 1894.\nNavi.\n\"Giovanni Nicotera\" fu il nome di un cacciatorpediniere della Regia Marina italiana, varato nel 1926 e ritirato nel 1940.\nCarmelo Calci, \u00abLe navi della regia marina Pepe, Stocco, Nicotera e Bianchi\u00bb, in \"Storicitt\u00e0\" XVIII, n. 178, Dicembre 2009, pp.\u00a0620\u2013623 e in \"Storicitt\u00e0\" XIX, n. 179, Gennaio 2010, pp.\u00a060\u201362."}
{"id": "398275", "revid": "122724501", "url": "https://it.wikipedia.org/wiki?curid=398275", "title": "Pi (lettera greca)", "text": "Pi (\u03a0; \u03c0) \u00e8 la sedicesima lettera dell'alfabeto greco. \u00c8 una consonante occlusiva labiale sorda.\nIl nome di questa lettera in origine era \u03c0\u03b5\u1fd6 /pe:/. In seguito, i dittongo \u03b5\u03b9 cambi\u00f2 pronuncia in /i/ e i bizantini adattarono la scrittura alla loro pronuncia, scrivendo \u03c0\u1fd6."}
{"id": "398278", "revid": "92723", "url": "https://it.wikipedia.org/wiki?curid=398278", "title": "August Ferdinand M\u00f6bius", "text": "Biografia.\nEra discendente di Martin Lutero per parte di madre.\nNel 1803 inizi\u00f2 a frequentare la scuola secondaria di Bad K\u00f6sen, dove emersero i suoi interessi per la matematica. Diplomatosi nel 1808, si iscrisse all'Universit\u00e0 di Lipsia, all'inizio seguendo i corsi di legge secondo i desideri della famiglia, poi seguendo la sua inclinazione, frequentando corsi di matematica, astronomia e fisica. In questo periodo fu marcatamente influenzato dall'astronomo Karl Mollweide, il quale peraltro aveva forti interessi per la matematica, per la fisica e per l'astronomia.\nNel 1813 si trasfer\u00ec a Gottinga per studiare astronomia con Gauss nel suo osservatorio e successivamente si rec\u00f2 ad Halle per studiare matematica con Johann Friedrich Pfaff. Nel 1815 M\u00f6bius scrisse la sua tesi dottorale sulla \"Occultazione delle stelle fisse\" e quindi la sua tesi di abilitazione sulle equazioni trigonometriche.\nNel 1816 divenne, molto giovane, professore straordinario su una cattedra di astronomia e meccanica superiore all'Universit\u00e0 di Lipsia, ma, a causa della sua scarsa capacit\u00e0 di attrarre studenti, divenne ordinario su una cattedra di astronomia solo nel 1844. la cattedra comportava la direzione dell'Osservatorio di Lipsia che M\u00f6bius ricopr\u00ec fino al 1861.\nM\u00f6bius fu il primo matematico ad introdurre le coordinate omogenee in geometria proiettiva.\nLa trasformazione di M\u00f6bius, significativa nella geometria proiettiva, non deve essere confusa con la trasformata di M\u00f6bius relativa alla teoria dei numeri, che porta anch'essa il suo nome.\nM\u00f6bius condusse infatti studi nel campo della teoria dei numeri, introducendo l'importante funzione di M\u00f6bius \u03bc(\"n\") e la formula di inversione di M\u00f6bius con il suo articolo dal titolo \"\u00dcber eine besondere Art von Umkehrung der Reihen\".\nEgli manifest\u00f2 interesse per quelli che ora, seguendo Listing, chiamiamo problemi di topologia. Si era posto, prima di Francis Guthrie, il problema delle colorazioni delle mappe risolvendo il problema dei cinque colori, in effetti molto pi\u00f9 semplice di quello dei quattro colori. Inoltre in una memoria presentata alla Acad\u00e9mie des Sciences riguardante propriet\u00e0 dei poliedri, aveva discusso le caratteristiche di quello che ora \u00e8 noto come nastro di M\u00f6bius o anche \"anello di M\u00f6bius\".\nVa per\u00f2 rilevato che questa superficie era stata scoperta in modo indipendente poco tempo prima da Johann Benedict Listing.\nIn onore di M\u00f6bius, l'asteroide \"2000 DQ3\" fu chiamato \"28516 M\u00f6bius\".\nCuriosit\u00e0.\nIl matematico tedesco, nelle vesti di un fisico nucleare, e con il nome cambiato in Johann Wilhelm, compare come protagonista della commedia grottesca \"I fisici\", del drammaturgo svizzero Friedrich D\u00fcrrenmatt (1963).\nBibliografia.\nOpere\nBiografie\nAltro"}
{"id": "398280", "revid": "1906976", "url": "https://it.wikipedia.org/wiki?curid=398280", "title": "Rho (lettera)", "text": "Il rho, o ro (\u03a1; \u03c1; \u03f1), \u00e8 la diciassettesima lettera dell'alfabeto greco. \u00c8, col lambda, una consonante liquida. All'inizio di parola, il ro viene scritto cos\u00ec: \u1fec o \u1fe5, con aspirazione; probabilmente questo deriva dal fatto che, in principio di parola, era pronunciato sordo. Il valore numerico assegnatogli dagli antichi matematici greci era 100."}
{"id": "398285", "revid": "287204", "url": "https://it.wikipedia.org/wiki?curid=398285", "title": "Sigma (lettera)", "text": ""}
{"id": "398287", "revid": "767487", "url": "https://it.wikipedia.org/wiki?curid=398287", "title": "Johann Benedict Listing", "text": "Biografia.\nNasce da famiglia di origine ceca e di pochi mezzi. Gi\u00e0 in giovane et\u00e0 dimostr\u00f2 una vivace intelligenza e questo gli valse l'appoggio di benefattori che gli consentirono di frequentare una buona scuola dell'et\u00e0 di 8 anni. In questa ottenne buoni risultati sia in campo scientifico che in campo artistico. Dal 1825 al 1830 frequent\u00f2 un Gymnasium e pot\u00e9 impadronirsi delle lingue inglese, francese, latina e italiana e di conoscenze matematiche e scientifiche. \nNel 1830 entr\u00f2 nell'Universit\u00e0 di Gottinga dove segu\u00ec una variet\u00e0 di corsi. In particolare segu\u00ec i corsi di Carl Friederich Gauss che, riconosciutene le doti, lo invit\u00f2 al suo circolo di amici che comprendeva anche Wilhelm Eduard Weber. Naturalmente l'influenza di Gauss su Listing fu molto marcata: da lui ricevette le nozioni fondamentali di topologia e con Gauss condusse esperimenti sul magnetismo terrestre. \nNel 1834 ottenne il dottorato con una dissertazione sulla geometria delle superfici dal titolo \"De superficiebus secundi ordinis\". Successivamente comp\u00ec un viaggio in Sicilia con l'amico geologo Sartorius von Walterhausen per raccogliere dati geologici e in una lunga lettera con la quale riferiva dei suoi studi al suo primo insegnante utilizza per la prima volta il termine topologia, preferendolo al termine \"geometria situs\" allora pi\u00f9 usato in riconoscimento dell'autonomia che questa disciplina poteva pretendere.\nNel 1837 ottenne un posto di insegnante di matematica ad Hannover e nel 1839, grazie ad una segnalazione di Gauss, ebbe una cattedra di fisica. In questa posizione si dedic\u00f2 allo studio dell'ottica dell'occhio umano e nel 1847 pubblic\u00f2 un testo che ebbe notevole successo dal titolo \"Beitr\u00e4ge zur physiologischen Optik\". Ripresi gli studi di topologia nel 1847 pubblic\u00f2 un libro di tono introduttivo dal titolo \"Vorstudien zur Topologie\". Va detto che in seguito al termine \"topologia\" fu preferito quello di \"analysis situs\", fino a quando esso fu rilanciato nella forma di \"topology\" negli anni 1920 da Solomon Lefschetz. Nel 1858 Listing scopr\u00ec le propriet\u00e0 della superficie che ora \u00e8 ampiamente nota come nastro di M\u00f6bius, indipendentemente e un poco prima di questi. Nel 1862 pubblic\u00f2 un'altra opera importante, per la topologia, \"Der Census raumlicher Complexe oder Verallgemeinerung des Euler'schen Satzes von den Polyedern\", riguardante la generalizzazione dai poliedri ai complessi simpliciali della formula di Eulero sulla caratteristica di Eulero.\nListing si occup\u00f2 ampiamente di geodesia eseguendo molte osservazioni e coordinando campagne di misurazioni; a lui si deve anche il termine geoide.\nMa egli si occup\u00f2 di molti altri problemi: dalle osservazioni meteorologiche alle spettroscopiche, dalla determinazione dello zucchero nelle urine dei diabetici, all'industria degli strumenti ottici. A lui si deve il conio di molti termini tuttora in uso, oltre a topologia e geoide: punti nodali, fenomeni entropici, luce omocentrica, sistema telescopico e micron, nel senso di milionesimo di metro."}
{"id": "398288", "revid": "110157", "url": "https://it.wikipedia.org/wiki?curid=398288", "title": "Distretto di Bistri\u021ba-N\u0103s\u0103ud", "text": "Il distretto di Bistri\u021ba-N\u0103s\u0103ud (; in rumeno \"Jude\u021bul Bistri\u021ba-N\u0103s\u0103ud\", in ungherese: \"Beszterce-Nasz\u00f3d\") \u00e8 uno dei 41 distretti della Romania. \u00c8 situato nella regione della Transilvania e la sua capitale \u00e8 Bistri\u021ba.\nGeografia antropica.\nSuddivisioni amministrative.\nIl distretto \u00e8 composto da 1 municipio, 3 citt\u00e0 e 58 comuni."}
{"id": "398291", "revid": "124186921", "url": "https://it.wikipedia.org/wiki?curid=398291", "title": "Tau", "text": "Tau (\u03a4; \u03c4) \u00e8 la diciannovesima lettera dell'alfabeto greco. \u00c8 una consonante di tipo dentale.\nGli usi.\nSimbolismo.\nPer i cattolici la lettera greca tau richiama la croce di Cristo. La croce romana da esecuzione, infatti, come attestano le descrizioni nell'antichit\u00e0 della croce da esecuzione e quelle dei loro contemporanei pagani (e malgrado taluni moderni non cristiani sostengano altrimenti), ricorda quella della lettera tau, . I cristiani, inoltre, vedono nel passo del profeta Ezechiele 9,3-4 una allusione della maniera in cui il Messia doveva subire la morte.\nLa croce a tau venne adottata come simbolo dai frati ospitalieri di S.Antonio eremita, un ordine fondato nel 1095 a Saint'Antoine di Vienne (Francia) e dedicato alla cura dei lebbrosi e altri malati. Nel secolo successivo per impulso dello stesso San Francesco fu adottato dai francescani e dai Templari. Di solito i membri dell'Ordine francescano secolare indossano una \u03c4 di legno in una stringa con tre nodi: la Regola dell'Ordine Francescano Secolare dice che il segno distintivo dell'appartenenza \u00e8 il tau o altro simbolo francescano. Anche i cavalieri del Tau di Altopascio adottarono il simbolo. Un tau triplo \u00e8 il simbolo del grado massonico di Holy Royal Arch."}
{"id": "398299", "revid": "768068", "url": "https://it.wikipedia.org/wiki?curid=398299", "title": "Ypsilon", "text": "Ypsilon (\u03a5; \u03c5) \u00e8 la ventesima lettera dell'alfabeto greco. \u00c8 una delle sette vocali; \u00e8 ancipite, cio\u00e8 la sua quantit\u00e0 pu\u00f2 essere breve o lunga. \nIl nome pu\u00f2 essere accentato:\nIl nome , cio\u00e8 \"y semplice\", le fu dato per distinguerla dal dittongo \u03bf\u03b9 nel lungo periodo (presumibilmente dall'et\u00e0 alessandrina fino al X secolo d.C. circa) in cui ebbero ambedue la pronuncia /y/ (allo stesso modo, la \u03b5 fu chiamata \u1f12 \u03c8\u03b9\u03bb\u03cc\u03bd, cio\u00e8 \"e semplice\", in opposizione al dittongo omofono \u03b1\u03b9). In epoca classica era conosciuta come \u1f57 /hy:/.\nLa pronuncia in attico classico corrisponde alla \"u\" francese o \"\u00fc\" tedesca, , mentre nella lingua arcaica aveva suono , come la \"u\" italiana. Con questo suono, e senza il tratto verticale inferiore, \u00e8 passata all'alfabeto latino come V/U.\nNel greco moderno si pronuncia , a meno che non si trovi nei \"dittonghi\" \u03b1\u03c5, \u03b5\u03c5, \u03b7\u03c5 (pronunciati /af/, /ef/, /if/ se in finale di parola o se seguiti da consonante sorda, o /av/, /ev/, /iv/ se seguiti da vocale o consonante sonora) e \u03bf\u03c5 (pronunciato complessivamente /u/)."}
{"id": "398302", "revid": "120792605", "url": "https://it.wikipedia.org/wiki?curid=398302", "title": "Phi (lettera)", "text": "Phi (\u03a6; \u03c6 o \u03d5) \u00e8 la ventunesima lettera dell'alfabeto greco, e nell'alfabeto etrusco era presente una lettera simile (\ud800\udf18) che per\u00f2 non entr\u00f2 nell'alfabeto latino, che introdusse pi\u00f9 tardi sotto influenza greca il suono della lettera \u03d5 con il digramma PH. Nel greco antico trascrive una consonante aspirata labiale sorda ; nel greco moderno trascrive la fricativa labiodentale sorda ."}
{"id": "398305", "revid": "6066", "url": "https://it.wikipedia.org/wiki?curid=398305", "title": "August M\u00f6bius", "text": ""}
{"id": "398308", "revid": "33689", "url": "https://it.wikipedia.org/wiki?curid=398308", "title": "Distretto di Boto\u0219ani", "text": "Il distretto di Boto\u0219ani (in romeno \"Jude\u021bul Boto\u0219ani\") \u00e8 uno dei 41 distretti della Romania, ubicato nella regione storica della Moldavia, con una popolazione di abitanti.\nGeografia antropica.\nSuddivisioni amministrative.\nIl distretto presenta la seguente divisione amministrativa con 2 municipalit\u00e0, 5 citt\u00e0 e 71 comuni:"}
{"id": "398320", "revid": "48909", "url": "https://it.wikipedia.org/wiki?curid=398320", "title": "The Unquestionable Truth, Part 1", "text": ""}
{"id": "398322", "revid": "1833487", "url": "https://it.wikipedia.org/wiki?curid=398322", "title": "Larry Ewing", "text": "Conosciuto come il creatore del pinguino, mascotte di Linux, chiamato Tux forse come abbreviazione di \"tuxedo\", forse derivato dal nome Torvald Unix.\nPartecipa ai seguenti progetti:"}
{"id": "398328", "revid": "104458", "url": "https://it.wikipedia.org/wiki?curid=398328", "title": "Pittavia", "text": ""}
{"id": "398339", "revid": "123836466", "url": "https://it.wikipedia.org/wiki?curid=398339", "title": "T'appartengo", "text": "T'appartengo \u00e8 il primo album di Ambra Angiolini, pubblicato l'11 novembre 1994 dall'etichetta discografica RTI. \u00c8 stato il pi\u00f9 grande successo di Ambra come cantante, vendendo centomila copie nella prima settimana. L'album prende il nome dal singolo omonimo, un rap-melodico.\nL'album \u00e8 stato pubblicato nuovamente il 24 giugno 2016 in vinile e in supporto digitale dalla Sony Music, tornando in classifica dopo oltre vent'anni piazzandosi alla posizione 31.\nDescrizione.\nIl disco \u00e8 stato presentato nel 1994 durante l'ultima edizione della trasmissione televisiva \"Non \u00e8 la Rai\", condotta dalla stessa Ambra.\nCon la pubblicazione del singolo omonimo nello stesso anno e grazie alla quotidiana presenza in TV dell'artista, l'album \u00e8 arrivato al sesto posto della classifica degli album pi\u00f9 venduti in Italia. In seguito a questo successo, l'anno seguente il disco viene pubblicato anche in Spagna e Sudamerica, con le stesse canzoni tradotte in castigliano ed intitolato \"Te pertenezco\".\nIl CD alterna canzoni d'amore (come \"Margheritando il cuore\", \"E muoio\" e \"Che bisogno d'amore\") ad altre di temi pi\u00f9 leggeri (come \"Si parte stanotte\" e \"Immagina che bello\").\nConsiderato il responso positivo del pubblico, con circa 370.000 copie vendute solo in Italia l'album arriva a conquistare tre dischi di platino, tanto da indurre la sua casa di produzione a dare vita a una sua riedizione speciale, con una nuova traccia ed un remix della stessa.\nLa promozione del disco si \u00e8 conclusa nel 1995 con un tour, le cui date si concentravano il sabato e la domenica cos\u00ec da permettere alla Angiolini di continuare a condurre il programma pomeridiano di Italia 1, e la partecipazione di Ambra al Festivalbar 1995 con un secondo singolo, \"L'ascensore\", e con \"Che bisogno d'amore\".\nVersione spagnola.\nLa versione spagnola dell'album, chiamata Te Pertenezco, conteneva tutte le canzoni tradotte in lingua spagnola, con l'aggiunta di \"Nel cuore nell'anima\" e di una versione dance del remix di \"T'appartengo\"."}
{"id": "398351", "revid": "648716", "url": "https://it.wikipedia.org/wiki?curid=398351", "title": "Hajime Yatate", "text": ", noto anche come Hajime Yadate, \u00e8 uno pseudonimo dietro cui si cela lo staff creativo dello studio di animazione Sunrise.\nQuesto nome appare nei crediti di molte delle serie prodotte dalla Sunrise, tra cui:"}
{"id": "398353", "revid": "37568", "url": "https://it.wikipedia.org/wiki?curid=398353", "title": "Hajime Yadate", "text": ""}
{"id": "398369", "revid": "466539", "url": "https://it.wikipedia.org/wiki?curid=398369", "title": "Modello di Solow", "text": "Nell'ambito della teoria della crescita in economia, il modello di Solow, o modello di Solow-Swan o anche modello neoclassico di crescita, prende il nome dal Premio Nobel Robert Solow, che lo svilupp\u00f2 in un noto lavoro del 1956.\nIl modello studia la dinamica della crescita economica di un paese nel lungo periodo e venne sviluppato da Solow a partire dal modello Harrod-Domar. In particolare, nel suo modello Solow rilassa l'ipotesi di costanza del rapporto capitale-prodotto (o intensit\u00e0 di capitale) propria del modello di crescita di Harrod, e, sulla base degli assunti neoclassici, introduce la sostituibilit\u00e0 tra fattori produttivi e dunque la possibilit\u00e0 di aggiustamenti nel lungo periodo del rapporto.\nL'introduzione dell'ipotesi di sostituibilit\u00e0 tra lavoro e capitale ha come conseguenza che, nel modello di Solow, e contrariamente a quanto avviene in quello di Harrod-Domar, l'equilibrio di crescita del sistema economico \u00e8 stabile e la crescita del prodotto pro-capite nel lungo periodo risulta funzione del solo progresso tecnico.\nLe ipotesi e le equazioni base del modello.\nSolow ipotizza una funzione di produzione aggregata a due fattori -- lavoro (N) e capitale (K) -- a rendimenti di scala costanti e produttivit\u00e0 marginali decrescenti dei singoli fattori del tipo:\nEssendo a rendimenti di scala costanti (cio\u00e8 all'aumentare sia di K che di N aumenta proporzionalmente anche Y) l'equazione pu\u00f2 essere scritta come segue\nDall'ipotesi di rendimenti di scala costanti discende che la funzione \u00e8 omogenea di grado uno e pu\u00f2 essere riscritta come segue, ipotizzando che formula_3:\nformula_4\nCi\u00f2 significa che il prodotto per lavoratore \u00e8 funzione del capitale a disposizione di ogni lavoratore.\nI risparmi (S) vengono considerati una frazione costante (s) del reddito:\ndove s \u00e8 appunto la propensione al risparmio.\nViene assunta una legge di deprezzamento geometrica per il capitale, legge che assicura che gli ammortamenti in ogni periodo siano sempre una frazione costante dello stock di capitale \u03b4, indipendentemente dalla struttura temporale degli investimenti che lo hanno prodotto. La legge di accumulazione del capitale sar\u00e0 quindi data da:\ndove formula_7 \u00e8 la variazione dello stock di capitale nel tempo.\nSolow analizza le condizioni di \"equilibrio\" di un'economia chiusa per cui assume l'uguaglianza \"ex ante\" tra investimenti e risparmi:\nSolow ipotizza infine un tasso di crescita costante della popolazione (coincidente con quello della forza lavoro poich\u00e9 si assume che in equilibrio vi sia pieno impiego) pari a n, da cui:\nModello di Solow senza progresso tecnico.\nAnalizziamo il caso in cui lo stato della tecnologia rimane invariato (assenza di progresso tecnico), quindi la funzione (1) rimane costante nel tempo.\nIndicando con k il capitale per addetto dalla (5) si ottiene:\nDerivando la precedente identit\u00e0 rispetto al tempo (t) otteniamo:\nDalle equazioni (1)-(3) deriva inoltre che:\nMettendo insieme le due equazioni precedenti otteniamo infine:\nQuesta \u00e8 l'equazione dinamica fondamentale del modello e ci dice che la variazione del capitale per addetto \u00e8 data dall'investimento netto procapite, ossia risparmio procapite meno quella parte di investimento che serve a rimpiazzare il capitale usurato (\u03b4 \u00e8 il tasso di deprezzamento) e a dotare di capitale i \"nuovi arrivati\" (n \u00e8 il tasso di crescita della popolazione).\nA questo punto occorre osservare che, data l'ipotesi di produttivit\u00e0 marginali decrescenti dei singoli fattori, il grafico del risparmio pro-capite espresso in funzione del capitale procapite (s f(k)), sar\u00e0 una curva con la concavit\u00e0 rivolta verso il basso e vi sar\u00e0 solo un possibile punto di incontro con la retta (n + \u03b4) k.\nQuesto pu\u00f2 essere visto chiaramente nella figura sottostante, in cui si suppone nullo il tasso di crescita della popolazione (n = 0) e in cui la curva verde del risparmio procapite, somma di deprezzamento del capitale per addetto e investimento netto procapite, incontra in un solo punto la retta rossa del deprezzamento, che \u00e8 infatti funzione lineare del capitale.\nVi sar\u00e0 dunque un solo possibile punto di equilibrio (k*) e tale equilibrio sar\u00e0 stabile. Infatti, ogni qualvolta k&lt;k* dalla (6) e dalla particolare forma funzionale della f(k) segue che formula_12 e viceversa nel caso in cui k&gt;k*.\nIl corrispondente valore di equilibrio del reddito procapite sar\u00e0:\nIl reddito procapite (o output per addetto) tender\u00e0 al valore costante di equilibrio y* mentre il reddito complessivo crescer\u00e0 ad un tasso n pari al tasso di crescita della popolazione.\n\u00c8 importante osservare come:\nIl modello di Solow con funzione di produzione Cobb-Douglas.\nIpotizzando una funzione di produzione aggregata Cobb-Douglas del tipo:\ned esprimendo la funzione in termini di output per addetto abbiamo:\nSostituendo nella (6) otteniamo:\nQuesta \u00e8 un'equazione differenziale non lineare di Bernoulli. Quello che possiamo notare subito \u00e8 che, affinch\u00e9 si abbia formula_14, deve aversi:\nda cui segue:\ne\nInoltre, esprimendo l'equazione in termini di rapporto capitale-prodotto, otteniamo un'equazione differenziale lineare del primo ordine. Infatti, indicando con v il rapporto capitale prodotto abbiamo che:\nda cui:\nMoltiplicando ambo i membri della (7) per formula_20 e sostituendo otteniamo:\nQuesta \u00e8 un'equazione differenziale lineare del primo ordine la cui soluzione \u00e8:\ndove\n\u00e8 chiamato coefficiente di convergenza ed indica la velocit\u00e0 con cui il sistema converge ai valori di stato stazionario.\nModello di Solow con progresso tecnico.\nNell'articolo del 1956 in cui lo propone, Solow considera incidentalmente la possibilit\u00e0 di includere nel suo modello il progresso tecnico.\nIn particolare, Solow analizza l'ipotesi di progresso tecnico Hicks-neutral con una funzione di produzione aggregata Cobb-Douglas. Il progresso tecnico viene modellizzato come un fattore moltiplicativo della funzione originaria, che aumenta l'output totale senza modificare il saggio marginale di sostituzione tecnica:\ndove, se la funzione \u00e8 una Cobb-Douglas a rendimenti di scala costanti e il progresso avviene ad un tasso costante pari a \u03bc, si ha:\nda cui, richiamando l'equazione (5), otteniamo:\ndove:\nSostituendo N* a N l'analisi precedente pu\u00f2 ripetersi invariata. In particolare, poich\u00e9 i valori di stato stazionario vengono ridefiniti in termini di N*, l'output e il capitale per addetto non sono costanti, ma crescono al tasso \u03bc/(1-\u03b1).\nUn modo alternativo di inserire il progresso tecnico \u00e8 quello di ipotizzare progresso tecnico Harrod-neutral o \"labour augmenting\". La funzione di produzione pu\u00f2 essere riformulata come segue:\nCon questa specificazione \u00e8 possibile lasciare inalterata tutta l'analisi della sezione precedente semplicemente riformulandola in termini di \"unit\u00e0 efficienti di lavoro\" (\"efficiency labor\") (\u03b7 = A(t)N), da cui:\nCos\u00ec output e capitale, costanti per unit\u00e0 efficiente di lavoro, cresceranno ad un tasso pari a quello del progresso tecnico in termini di addetto.\nVa finalmente notato come, mentre l'inserimento di progresso tecnico Harrod-neutral non crea problemi qualsiasi sia la forma funzionale ipotizzata per la funzione di produzione, l'inserimento del progresso tecnico Hicks-neutral pu\u00f2 essere fatto senza problemi solo laddove si assuma una funzione di produzione Cobb-Douglas. Del resto, come dimostrato da Uzawa, la funzione di produzione Cobb-Douglas \u00e8 l'unico caso in cui il progresso tecnico neutrale \"\u00e0 la\" Harrod \u00e8 anche neutrale \"\u00e0 la\" Hicks.\nL'offerta di lavoro funzione del salario reale.\nNella formulazione originale del 1956 Solow rilassa anche l'ipotesi di offerta di lavoro perfettamente rigida e pari al pieno impiego, considerandola anche funzione del salario reale (w/p). In questa estensione la (5) diventa quindi:\ndove L \u00e8 l'offerta di lavoro, n \u00e8 il saggio di crescita della popolazione, w \u00e8 il salario nominale, p l'indice dei prezzi e h (&gt; 0) l'elasticit\u00e0 dell'offerta di lavoro rispetto al salario reale.\nCon questa ipotesi si ha:\nda cui, derivando rispetto al tempo (t) e considerando costante il livello dei prezzi (p), otteniamo:\nRichiamando le equazioni (1)-(4), come sopra abbiamo inoltre:\nMettendo insieme le due equazioni precedenti otteniamo infine:\nRispetto alla (6a) possono ripetersi la maggior parte delle considerazioni svolte rispetto alla (6). In particolare, il sistema tende al valore di equilibrio in cui il capitale per addetto (K/L) resta costante. Inoltre, in equilibrio si ha:\nCritiche al modello.\nIl modello \u00e8 stato oggetto nel corso degli anni di diverse critiche. Da un lato, le critiche mossegli dalla scuola di Cambridge per l'utilizzo dei concetti di capitale fisico aggregato e produttivit\u00e0 marginale.\nDall'altro quelle mossegli, pi\u00f9 di recente, all'interno della bioeconomia (o economia ecologica), per la mancata considerazione del ruolo svolto nel processo di crescita economica dalle risorse naturali e dall'energia, e degli effetti che tale crescita ha sull'entropia."}
{"id": "398375", "revid": "124911415", "url": "https://it.wikipedia.org/wiki?curid=398375", "title": "Delphinus delphis", "text": "Il delfino comune (Delphinus delphis ) \u00e8 un mammifero marino della famiglia Delphinidae.\nDistribuzione.\nCon numerose sottospecie (\"Delphinus delphis bairdii\", \"Delphinus delphis balteatus\", \"Delphinus delphis delphis\", \"Delphinus delphis fusus\", \"Delphinus delphis mediterranea\", \"Delphinus delphis moschatus\", \"Delphinus delphis ponticus\", \"Delphinus delphis tropicalis\" - secondo alcuni una specie a s\u00e9 stante, \"Delphinus tropicalis\" -, \"Delphinus delphis variegatus\"), la specie \u00e8 diffusa nelle acque temperate e tropicali di tutto il mondo: la si trova con maggiore frequenza nell'Oceano Atlantico, nel Mar Rosso e nel Mar Nero, mentre nel Mar Mediterraneo, dove era assai abbondante almeno fino alla Seconda guerra mondiale (in base a quanto osservabile dai numerosissimi reperti sparsi per i musei di tutti i Paesi mediterranei), la specie pare aver subito un declino abbastanza drastico e la si trova con relativa frequenza solo nei mari Tirreno, Ionio ed Egeo e nei pressi dello Stretto di Gibilterra.\nPredilige le acque a temperatura costante o comunque mai troppo fredda (intervallo ottimale compreso fra i 10 ed i 28\u00a0\u00b0C, al di sotto dei quali la specie tende a compiere movimenti migratori): durante i mesi caldi, si spinge anche nelle zone subpolari. Il suo ambiente d'elezione \u00e8 la piattaforma continentale, dove tende a restare quasi sempre nei pressi delle coste.\nDescrizione.\nDimensioni.\nMisura fra un metro e mezzo ed i 2,7 metri, per un peso che pu\u00f2 sfiorare i due quintali.\nAspetto.\nIl dorso \u00e8 di colore grigio ed il ventre tende invece al bianco, per mimetizzarsi meglio sia nei confronti di predatori o prede provenienti dal basso (il bianco si confonde con le acque chiare, illuminate dal sole) che dall'alto (il grigio aiuta l'animale confondersi con il resto dell'acqua): lungo i fianchi il delfino comune possiede una caratteristica macchia a forma di clessidra, di colore grigio chiaro, in coda e giallo-grigiastro dalla testa al fianco. La testa presenta inoltre due strisce scure intorno agli occhi ed alla bocca. Le pinne pettorali sono scure. La bocca \u00e8 allungata in un rostro al cui interno trovano posto fino a 110 denti appuntiti e affilati: il rostro del delfino comune lo differenzia da un'altra specie, il delfino del Capo (\"Delphinus capensis\"), molto affine al delfino comune, tanto da essere un tempo considerata una sottospecie di quest'ultimo (\"Delphinus delphis capensis\").\nBiologia.\nI delfini comuni sono animali sociali, che vivono generalmente in gruppi che contano una ventina di individui: sono stati tuttavia avvistati in pi\u00f9 occasioni banchi di centinaia o anche migliaia di individui, a volte associati con la stenella striata o il tursiope, ma nell'Oceano Pacifico sono stati osservati gruppi di delfini misti con delfini pilota e tonni pinnegialle. Nell'ambito del gruppo, i vari componenti tendono a sincronizzare le loro azioni, salendo insieme in superficie per respirare, nutrendosi insieme e dormendo a turni.\nAlle alte latitudini, i delfini tendono a vivere in gruppi a base sessuale, con le femmine che si spostano in grossi banchi specialmente durante i mesi freddi.\nI delfini sono animali molto intelligenti e traggono divertimento nel giocare fra loro, saltando e spruzzando l'acqua, oltre che nello sfruttare le onde generate dalla chiglia delle imbarcazioni o dalle grandi balene per potersi muovere senza sforzi: sono per\u00f2 dei grandi nuotatori, tanto che, coi loro 40\u00a0km/h ed oltre di velocit\u00e0 massima, sono considerati fra i cetacei pi\u00f9 veloci. Emettono notevoli e differenziati versi con cui comunicano: pare esservi una regionalizzazione delle tipologie di suoni, con un substrato di suoni comuni ed altri invece tipici di determinate popolazioni o gruppi. In ogni caso, la differente tonalit\u00e0 e frequenza del suono indica un differente contenuto del messaggio.\nRispetto al \"cugino\" tursiope, il delfino comune \u00e8 assai meno conosciuto dal profano, principalmente perch\u00e9 i tursiopi, molto pi\u00f9 facili da allevare ed addestrare, sono molto pi\u00f9 comuni nei parchi acquatici: il delfino comune, invece, in cattivit\u00e0 si dimostra estremamente timido.\nAlimentazione.\nI delfini comuni si nutrono essenzialmente di piccoli pesci, molluschi (in particolare cefalopodi) e crostacei, che inghiottono interi. Il foraggiamento \u00e8 un'azione comunitaria, durante la quale tutto il gruppo collabora, ad esempio, nel radunare un grosso banco di pesce per rendere poi pi\u00f9 agevole ai vari esemplari di gettarsi a turno nella mischia ed ingollare quanto pi\u00f9 nutrimento possibile. Ciascun delfino mangia in media 5\u20136\u00a0kg di cibo al giorno.\nRiproduzione.\nL'accoppiamento, che avviene durante il periodo estivo, \u00e8 un evento piuttosto promiscuo, nel senso che ciascuna femmina si accoppia con numerosi maschi, i quali a loro volta si accoppiano con il maggior numero di femmine possibile ed a volte anche con altri maschi pi\u00f9 giovani: i delfini comuni, assieme ad altre specie di delfino ed alcuni primati, sono fra i pochi animali che si accoppiano anche senza un fine riproduttivo, ossia solo per divertimento. L'atto riproduttivo \u00e8 preceduto da un corteggiamento durante il quale il maschio strofina le sue pinne pettorali con quelle della femmina e nuota perpendicolarmente ad essa, fino a quando quest'ultima non si gira lateralmente e si lascia coprire.\nLa gestazione dura circa undici mesi: il parto \u00e8 podalico ed il cucciolo appena nato viene aiutato dalla madre a raggiungere la superficie per poter respirare. La femmina ed il cucciolo tornano al gruppo d'origine subito dopo il parto, e la madre, aiutata anche dalle altre femmine del gruppo, si prende cura dei cuccioli, per pi\u00f9 di tre anni, anche se lo svezzamento del piccolo pu\u00f2 dirsi completato quando il piccolo ha un anno e mezzo circa d'et\u00e0: \u00e8 da notare che il cucciolo non pu\u00f2 succhiare il latte dal capezzolo come gli altri mammiferi, poich\u00e9 si trova sott'acqua. Per tale motivo, \u00e8 la madre stessa a inoculare il latte nella bocca del cucciolo spruzzandolo fuori tramite la contrazione di appositi muscoli.\nI cuccioli imparano a cacciare ed a comportarsi osservando gli adulti, che a loro volta canzonano gli allievi indisciplinati. La maturit\u00e0 sessuale viene raggiunta dopo i cinque anni.\nLa speranza di vita del delfino comune \u00e8 di una ventina d'anni, tanto in natura quanto in cattivit\u00e0."}
{"id": "398389", "revid": "838137", "url": "https://it.wikipedia.org/wiki?curid=398389", "title": "Orbita adeosincrona", "text": "Si dice orbita adeosincrona una qualsiasi orbita sincrona attorno a Plutone, potenzialmente utilizzabile da satelliti naturali o artificiali del pianeta. I satelliti in orbita adeosincrona sono caratterizzati da un periodo orbitale pari al giorno siderale plutoniano; \u00e8 il caso di Caronte. Tuttavia \u00e8 importante osservare che questi satelliti, in linea teorica, non mantengono sempre necessariamente la medesima posizione nel cielo di Plutone.\nUn'orbita adeosincrona che sia equatoriale (complanare all'equatore del pianeta), circolare e prograda (ovvero che ruoti nella stessa direzione della superficie di Plutone) \u00e8 detta adeostazionaria; i satelliti in orbita poseidostazionaria, analogamente a quelli in orbita geostazionaria, mantengono sempre la stessa posizione relativa rispetto alla superficie planetaria, ed \u00e8 questo il caso di Caronte.\nParametri orbitali.\nIl raggio dell'orbita adeosincrona \u00e8 dato dalla formula\nLa velocit\u00e0 orbitale di un satellite in una simile orbita sarebbe dunque pari a\nUna siffatta orbita \u00e8 effettivamente possibile; si trova infatti all'interno della sfera d'influenza gravitazionale plutoniana, data dal raggio di Hill secondo la formula"}
