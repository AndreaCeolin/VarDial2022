{"id": "494491", "revid": "838137", "url": "https://it.wikipedia.org/wiki?curid=494491", "title": "Yahya Golmohammadi", "text": "Carriera.\nAttivo esclusivamente in patria lungo tutta la sua carriera, ha debuttato nella nazionale iraniana il 21 aprile 1997 contro il . Ha disputato la Coppa d'Asia del 2004 e i Mondiali del 2006, in cui ha segnato un gol contro il Messico."}
{"id": "494493", "revid": "76963", "url": "https://it.wikipedia.org/wiki?curid=494493", "title": "Bernardino Maffei", "text": "Arcivescovo di Chieti, fu anche un umanista ed esperto di numismatica: \u00e8 autore di un \"Commentarium ad Ciceronis epistolas\" e del trattato \"De inscriptionibus et imaginibus veterum numismatum\".\nBiografia.\nSecondo degli otto figli di Girolamo Maffei ed Antonia Mattei, nacque nel 1514 (a Bergamo, o forse a Roma) da una famiglia di antica nobilt\u00e0 che diede numerosi cardinali alla Chiesa cattolica: furono elevati alla porpora anche il fratello minore di Bernardino, Marcantonio, e suo nipote Orazio; fu zio anche dei cardinali Marcello Lante della Rovere e Gregorio Naro.\nStudi\u00f2 diritto presso l'Universit\u00e0 di Padova e divenne Canonico del capitolo della basilica di San Pietro, a Roma: fu scelto come segretario personale dal cardinale Alessandro Farnese il giovane.\nIl 22 aprile 1547 venne nominato vescovo di Massa Marittima da Paolo III, che lo cre\u00f2 anche cardinale presbitero del titolo di \"San Ciriaco alle Terme\" nel concistoro dell'8 aprile 1549: in questa veste, partecip\u00f2 al conclave del 1550, quello da cui usc\u00ec eletto papa Giulio III.\nIntanto, il 7 giugno 1549, era stato trasferito alla sede episcopale di Caserta e poi a quella metropolitana di Chieti il 9 novembre 1549: il 14 luglio 1553 lasci\u00f2 il governo della diocesi a suo fratello Marcantonio e venne inviato da Giulio III come \"Cardinal legato\" nel ducato di Parma e Piacenza.\nMor\u00ec poco tempo dopo a Roma e venne sepolto nel sepolcro di famiglia nella chiesa di Santa Maria sopra Minerva.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "494494", "revid": "4106", "url": "https://it.wikipedia.org/wiki?curid=494494", "title": "Yahya GolMohammadi", "text": ""}
{"id": "494495", "revid": "547034", "url": "https://it.wikipedia.org/wiki?curid=494495", "title": "Orazio Maffei", "text": "Biografia.\nSecondo dei cinque figli di Mario Maffei (fratello dei cardinali Bernardino e Marcantonio) e di Plautilla Fabi, cugino del cardinale Marcello Lante della Rovere, studi\u00f2 all'Universit\u00e0 di Perugia.\nEntr\u00f2 subito dopo al servizio della Curia Romana sotto il pontificato di Paolo V Borghese. Ricevuti gli ordini minori, fu amministratore della Camera apostolica e l'11 gennaio 1603 venne nominato governatore di Civitavecchia. Fu creato da Paolo V cardinale presbitero del titolo di San Giorgio in Velabro nel concistoro dell'11 settembre 1606 ed il 7 febbraio 1607 opt\u00f2 per il titolo dei Santi Marcellino e Pietro.\nNonostante non avesse ancora raggiunto l'et\u00e0 canonica di trent'anni, il 3 settembre 1607 fu eletto alle sede metropolitana di Chieti (che fu gi\u00e0 degli zii Bernardino e Marcantonio) e venne consacrato il 16 settembre successivo nella chiesa di San Silvestro al Quirinale da suo cugino, il cardinale Marcello Lante della Rovere.\nMor\u00ec dopo neanche due anni e venne inumato nella cappella di famiglia nella chiesa di santa Maria sopra Minerva, a Roma.\nGenealogia episcopale.\nLa genealogia episcopale \u00e8:"}
{"id": "494496", "revid": "1305772", "url": "https://it.wikipedia.org/wiki?curid=494496", "title": "Madonna di Port Lligat", "text": "La Madonna di Port Lligat \u00e8 il nome di due distinti dipinti, opera del pittore Salvador Dal\u00ed;"}
{"id": "494497", "revid": "841091", "url": "https://it.wikipedia.org/wiki?curid=494497", "title": "Milano-Vignola 1996", "text": "La Milano-Vignola 1996, quarantaquattresima edizione della corsa, si svolse il 14 settembre 1996 per un percorso totale di 193 km. Fu vinta dall'italiano Fabio Roscioli che termin\u00f2 la gara in 4h30'10\".\nSu 68 partiti arrivarono al traguardo in 18."}
{"id": "494498", "revid": "767487", "url": "https://it.wikipedia.org/wiki?curid=494498", "title": "Niccol\u00f2 Radulovich", "text": "Arcivescovo di Chieti, ricopr\u00ec numerose cariche presso la Curia romana.\nBiografia.\nNacque a Polignano (o, secondo altre fonti, a Napoli, o a Ragusa) da una famiglia aristocratica di origine croata che aveva ottenuto il titolo marchionale di Polignano. Addottoratosi \"in utroque jure\", nel 1659 ricevette gli ordini minori ed entr\u00f2 al servizio della Santa Sede sotto il pontificato di Alessandro VII, che lo nomin\u00f2 governatore di varie citt\u00e0 dello Stato della Chiesa e poi referendario del Supremo Tribunale della Segnatura Apostolica.\nFu ordinato sacerdote il 16 febbraio 1659 ed il 10 marzo successivo venne eletto arcivescovo metropolita di Chieti: deleg\u00f2 l'amministrazione dell'arcidiocesi a dei vicari e rimase presso la Curia Romana, dove venne nominato segretario della Sacra Congregazione per i Vescovi e i Regolari.\nNel concistoro del 14 novembre 1699 papa Innocenzo XII lo cre\u00f2 cardinale e gli assegn\u00f2 il titolo presbiterale di San Bartolomeo all'Isola.\nMor\u00ec nel 1702: i funerali vennero celebrati nella chiesa di San Marcello dove venne anche inumato (per altre fonti, sarebbe stato sepolto nel suo titolo cardinalizio).\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "494500", "revid": "828781", "url": "https://it.wikipedia.org/wiki?curid=494500", "title": "Eraldo Pizzo", "text": "Noto con il soprannome di \"il caimano\" per la sua abilit\u00e0 nel dominare l'acqua, \u00e8 considerato il pi\u00f9 forte pallanuotista italiano di tutti i tempi. Oltre alla medaglia d'oro vinta nel 1960 ai Giochi della XVII Olimpiade con la squadra italiana, nel suo palmar\u00e8s compaiono diversi trofei tra i quali ben sedici scudetti, di cui quindici vinti con la Pro Recco e uno con il Bogliasco.\nSi ritir\u00f2 nel 1982, all'et\u00e0 di quarantaquattro anni, dopo esser riuscito a far vincere il primo scudetto nella storia del Bogliasco, e conquist\u00f2 la carica presidenziale della Pro Recco per i tre anni successivi.\nNel 2005, in occasione dei XX Giochi olimpici invernali, fu un tedoforo e port\u00f2 la fiamma olimpica per un tratto del centro storico di Genova.\nCarriera.\nNazionale.\nRoma 1960.\nPizzo gioc\u00f2 la sua prima Olimpiade nel 1960 a Roma, a soli ventidue anni, e forn\u00ec un contributo determinante per la conquista dell'oro. La prima partita che gioc\u00f2 fu contro la Romania, finita 4-3 per gli azzurri; in questa partita Pizzo segn\u00f2 un gol che risult\u00f2 essere decisivo per la conquista dei 2 punti. Successivamente affront\u00f2 la Repubblica Araba Unita, contro la quale realizz\u00f2 una tripletta, la Germania, segnando due gol, e l'Unione Sovietica, grande avversaria dell'Italia pronosticata per la lotta finale alla conquista dell'oro, contro cui segn\u00f2 un gol. Alla fine dell'olimpiade giocata in casa, Pizzo ebbe segnato sette gol e conquistato il suo unico oro olimpico.\nTokyo 1964.\nNel 1964 Pizzo venne confermato nella squadra azzurra vincitrice dell'oro diretta a Tokyo per difendere il titolo. Durante la sua seconda Olimpiade, giocata a ventisei anni, Pizzo segn\u00f2 cinque reti, che non bastarono per bissare il primo posto di quattro anni prima. Infatti l'Italia ottenne solamente il quarto posto, prima tra le escluse al podio, avendo passato la prima fase a gironi ma avendo perso entrambe le partite della fase finale. Pizzo segn\u00f2 una tripletta contro la Romania e una doppietta contro il Giappone, che contribuirono alla vittoria su entrambe le squadre.\nCitt\u00e0 del Messico 1968.\nL'Italia, dopo la delusione di Tokyo, si affida di nuovo a Pizzo, che si dimostra il perno della nazionale italiana. A Citt\u00e0 del Messico l'Italia viene inserita nel Girone B, insieme a Giappone, Egitto, Germania dell'Est, l'ospitante Messico, Jugoslavia, Paesi Bassi e Grecia. In questo girone eliminatorio Pizzo segn\u00f2 ben ventitr\u00e9 gol, assicurando alla nazionale il passaggio del turno. Con la nuova formula del torneo, l'Italia dovette affrontare alle semifinali l'Unione Sovietica, avversario di alto livello agonistico. Infatti gli azzurri vengono battuti 8-5, con 3 marcature di Pizzo. A causa di questa sconfitta il Settebello si ritrov\u00f2 a doversi scontrare con l'Ungheria per l'assegnazione del terzo e del quarto posto; nonostante i tre gol di Pizzo, anche questa partita fu persa dalla nazionale italiana, che quindi biss\u00f2 il quarto posto di Tokyo.\nMonaco di Baviera 1972.\nPizzo fa parte della squadra di pallanuoto azzurra per la quarta volta consecutiva. La squadra aveva voglia di riscattarsi dai due quarti posti scaturiti nelle ultime due Olimpiadi; inserita nel Girone C, esordisce con una sconfitta contro l'Unione Sovietica, seguita da tre vittorie contro Bulgaria, Spagna e Giappone. Pizzo segna una doppietta in tutte e tre le partite. Ma, qualificata per la fase finale, all'Italia non bast\u00f2 Pizzo per arrivare sul podio: Pizzo segn\u00f2 altri sei gol che portarono l'Italia solo al sesto posto.\nIl ritiro dalla nazionale.\nPizzo, dopo un intervento per un problema di tonsille, inizi\u00f2 a soffrire di attacchi d'asma. Questo determin\u00f2 il suo definitivo abbandono della nazionale dopo le Olimpiadi di Monaco di Baviera. Pizzo racconta la sua enorme difficolt\u00e0 nel giocare in trasferta nei paesi orientali dove nell'aria c'era una maggior quantit\u00e0 di polvere che rendeva difficile la respirazione. Inizialmente prov\u00f2 con un allora moderno farmaco in pastiglie che limitava l'asma, ma che non gli permetteva di dormire. Perci\u00f2 segu\u00ec la scelta del ritiro dalla nazionale.\nL'esperienza da tedoforo.\nNel 2005, quando Pizzo aveva 68 anni, gli venne annunciata la possibilit\u00e0 di portare la fiamma olimpica per un tratto del centro storico di Genova per una distanza totale di circa 600 metri. Pizzo afferma di aver iniziato ad allenarsi in previsione dell'evento in quanto poco abituato a correre sulla terra ferma. La fiamma fu portata da Pizzo nel dicembre del 2005 per una distanza inferiore a quella preannunciata e lungo un tratto in discesa, che limit\u00f2 la fatica dell'ex pallanuotista quasi settantenne.\nPresenze e reti nei club.\n\"Statistiche aggiornate all'11 gennaio 2015.\""}
{"id": "494504", "revid": "838137", "url": "https://it.wikipedia.org/wiki?curid=494504", "title": "Anselmo Marzato", "text": "Di nobili natali, fu frate cappuccino ed un valente predicatore (fu il primo membro del suo ordine ad essere innalzato alla dignit\u00e0 cardinalizia).\nBiografia.\nNacque nel 1543 da una nobile famiglia: il padre, Andrea, di origine sorrentina, era governatore della citt\u00e0 di Monopoli, la madre Cornelia Maizza De Tolomeis era monopolitana. Rifiutando il matrimonio combinatogli dalla famiglia, nel 1573 entr\u00f2 come novizio tra i frati cappuccini mutando il suo nome da Claudio a frate \"Anselmo da Sorrento\" o \"da Monopoli\": comp\u00ec gli studi teologici ed emise i voti perpetui in anno sconosciuto e comunque intorno al 1577.\nVenne ordinato sacerdote e divenne un apprezzato omileta: fu anche nominato predicatore apostolico (1595) da papa Clemente VIII (che lo defin\u00ec \"Paolo redivivo\" e \"tromba celeste\") e consultore della Congregazione del Sant'Uffizio. Nel 1589 fu eletto ministro della Provincia Romana del suo Ordine e poi procuratore generale dal 1599.\nClemente VIII gli affid\u00f2 delicate missioni diplomatiche (soprattutto in Francia) e, nel concistoro del 9 giugno 1604, lo cre\u00f2 cardinale presbitero del titolo di San Pietro in Montorio; fu il primo cardinale dell'Ordine dei cappuccini.\nScomparso Clemente VIII, al conclave del marzo 1605 sostenne la candidatura di papa Leone XI Medici, che per\u00f2 mor\u00ec solo ventisette giorni dopo l'elezione. Partecip\u00f2 quindi al conclave del maggio 1605, quello da cui usc\u00ec eletto papa Paolo V, che il 12 febbraio 1607, probabilmente per liberarsene, lo elesse arcivescovo di Chieti, con l'obbligo di risiedervi. Venne consacrato dal Papa stesso nella Cappella Sistina il 24 febbraio successivo.\nSi ammal\u00f2 subito dopo il forzato allontanamento da Roma e mor\u00ec nel convento cappuccino di Frascati. fu sepolto nel suo titolo.\nGenealogia episcopale.\nLa genealogia episcopale \u00e8:"}
{"id": "494505", "revid": "287204", "url": "https://it.wikipedia.org/wiki?curid=494505", "title": "Il compagno Don Camillo (romanzo)", "text": "Il compagno Don Camillo \u00e8 un romanzo dello scrittore italiano Giovannino Guareschi, uscito nel 1959 a puntate su Candido e dal 1963 edito dalla Rizzoli.\nIl libro \u00e8 stato tradotto in tedesco, ungherese e lituano.\nTrama.\nIl romanzo narra le vicende del parroco don Camillo e del sindaco comunista Peppone. Diventato senatore, Peppone organizza una gita premio per militanti meritevoli in Urss. A questo gruppo riesce ad aggregarsi anche don Camillo, con un ricatto, assumendo l'identit\u00e0 di Camillo Tarocci, tipografo della Bassa padana.\nI due saranno coinvolti in rocambolesche avventure, dove il lato comico si sviluppa in particolare dal progressivo emergere - sotto la maschera del compagno Tarocci - del prete Don Camillo.\nA tratti il romanzo si fa commovente sia nel descrivere il compagno che si era recato in Russia in realt\u00e0 per cercare la tomba del fratello caduto in guerra e trova soltanto immensi campi di grano e un albero con inciso con il coltellino \"Italia\" e una data, sia il permanere della fede malgrado il regime ateo sovietico.\nMolto bella la nuova storia d'amore che nasce nel soggiorno russo tra il bel bullo trasteverino Nanni Scamoggia e la compagna Nadia Petrovna, interprete assegnata dal Partito al gruppo di compagni italiani.\nAlla fine della avventura don Camillo racconter\u00e0 tutto al suo vecchio vescovo.\nAdattamento cinematografico.\nNel 1965 \u00e8 uscito il film \"Il compagno Don Camillo\" diretto da Luigi Comencini."}
{"id": "494507", "revid": "111325", "url": "https://it.wikipedia.org/wiki?curid=494507", "title": "Berlinetta", "text": "La berlinetta \u00e8 una vettura sportiva con carrozzeria chiusa a due porte, generalmente \u00e8 a 2 o 2+2 posti.\nDefinizione.\nLa berlinetta \u00e8 talvolta un sinonimo, talvolta un sottoinsieme della pi\u00f9 vasta categoria delle vetture coup\u00e9, per\u00f2 priva dei posti posteriori o con posti di fortuna nella configurazione 2+2.\nSolitamente caratterizzate da una forte connotazione sportiva, a partire dagli anni ottanta le carrozzerie tipo \"berlinetta\" sono prevalentemente accomunate alle autovetture di alte prestazioni.\nIn passato, il termine berlinetta era utilizzato per denominare vetture la cui produzione era destinata all'uso in campo agonistico oltre che stradale. \nTra le classiche berlinette da competizione del passato, vanno annoverate le pi\u00f9 famose tra cui la Ferrari 512 BB e l'Alpine Renault A110, ma anche la piccola Panhard Dyna 750 Coup\u00e9 Allemano.\nStoria.\nIntrodotto nel 1930, il termine fu reso popolare dalla Ferrari nel 1950. Anche la Maserati, Opel, Alfa Romeo, Alpine e altre case automobilistiche europee hanno adottato la dicitura berlinetta in passato.\nIn Nord America, la Chevrolet ha prodotto una versione della Chevrolet Camaro chiamato Berlinetta, dal 1979 al 1986. Il modello aveva uno stile molto europeo volto a sottolineare pi\u00f9 il design piuttosto che le prestazioni della vettura.\nDescrizione.\nLe vetture definite \"berlinette\" hanno in comune determinati canoni stilistici, che di solito sono caratterizzati dal disegno e dalla forma del lunotto che \u00e8 inclinato di 45\u00b0 rispetto al piano orizzontale della linea del tetto, che termina al posteriore bruscamente con una sezione verticale simile a una \"coda tronca\" ma con un design pi\u00f9 rotondo e una coda pi\u00f9 affusolata, che non evidenzia il vano del bagagliaio o il motore, se quest'ultimo \u00e8 in posizione posteriore, come su una normale tre volumi, ma in modo pi\u00f9 simile a una due volumi e mezzo."}
{"id": "494528", "revid": "767487", "url": "https://it.wikipedia.org/wiki?curid=494528", "title": "Uno sceriffo extraterrestre... poco extra e molto terrestre", "text": "Uno sceriffo extraterrestre... poco extra e molto terrestre \u00e8 un film del 1979 diretto dal regista Michele Lupo. La pellicola \u00e8 una commedia fantascientifica interpretata da Bud Spencer e dal piccolo attore Cary Guffey, gi\u00e0 noto al grande pubblico per aver preso parte a \"Incontri ravvicinati del terzo tipo\" del 1977.\nHa avuto un seguito, \"Chiss\u00e0 perch\u00e9... capitano tutte a me\" (1980), diretto sempre da Michele Lupo.\nTrama.\nA Newnan, una cittadina della Georgia (Stati Uniti d'America), il massiccio sceriffo Scott Hall non crede ai dischi volanti che tutti vedono nei cieli. Quando trover\u00e0 un bambino che dice di chiamarsi H7-25 e che sostiene di venire dallo spazio, non gli crede; tuttavia, nel momento in cui questi gli dimostra i suoi poteri paranormali (fa ballare i vecchietti, le giostre si animano da sole, i pesci saltano letteralmente in braccio ai pescatori ed altro) inizia a nutrire seri dubbi. Quando poi il capitano Briggs, comandante di una base militare, rapisce due volte il bambino per impossessarsi della sua favolosa arma in grado di comandare a piacimento gli oggetti e le persone, il buon sceriffo interviene per salvarlo a suon di scazzottate. \nAlla fine il bambino viene recuperato dall'astronave del padre, ma decide di tornare per restare con lo sceriffo.\nProduzione.\nIl film \u00e8 la seconda collaborazione del regista Michele Lupo con Bud Spencer dopo \"Lo chiamavano Bulldozer\". La sceneggiatura \u00e8 stata scritta da Francesco Scardamaglia e da Marcello Fondato, che aveva gi\u00e0 diretto due film con Bud, \"...altrimenti ci arrabbiamo!\" (1974) e \"Charleston\" (1977). Il piccolo H7-25 \u00e8 interpretato da Cary Guffey, gi\u00e0 apparso nel film di Steven Spielberg \"Incontri ravvicinati del terzo tipo\" (1977) nel ruolo del bimbo rapito dagli alieni.&lt;br&gt;Il film \u00e8 stato girato nella citt\u00e0 di Newnan (Georgia), ma ci sono anche una serie di altre sedi. La scena del primo incontro fra lo sceriffo ed il piccolo alieno venne girata presso il \"Six Flags Over Georgia\", ad Austell, un parco di divertimenti che verr\u00e0 riutilizzato anche nel sequel \"Chiss\u00e0 perch\u00e9... capitano tutte a me\" (sempre diretto da Lupo); il carosello dei cavalli, che il bambino alieno mette in movimento per poi salirci sopra, \u00e8 elencato nel Registro nazionale dei luoghi storici come \"Riverview Carousel\". Il primo tentativo del capitano Briggs di catturare il ragazzo \u00e8 stato girato all'Atlanta-Fulton County Stadium. In una scena si pu\u00f2 vedere la cupola del Campidoglio di Atlanta a destra sullo sfondo. Le basi dell'aeronautica mostrate sono le basi Warner Robbins e Dobbins Air Force. Il punto di incontro con l'astronave extraterrestre \u00e8 presso la montagna Stone Mountain con una vista dell'enorme bassorilievo sulla parete nord. La scena della \"pesca miracolosa\" venne invece girata presso il lago di Martignano, in provincia di Roma.\nL'auto ufficiale dello sceriffo \u00e8 una Ford LTD, modello dell'anno 1978. In effetti, il tipo di veicolo \u00e8 stato offerto anche come auto della polizia. Alla fine, si pu\u00f2 osservare un bombardiere e due caccia spaziali Mark IX Hawk dall'episodio \"Mondo proibito\" della serie \"Spazio 1999\". I prodotti e i marchi sono spesso collocati in modo molto vistoso: questo vale soprattutto per la Coca-Cola (visibile, ad esempio, nella stazione dei pompieri nella sequenza di apertura, durante la rissa al supermercato, ecc.) e per il marchio di whisky di William Lawson (H7-25 utilizza il suo raggio fotonico durante la rissa al ballo annuale dei pompieri della Contea di Coweta dietro le bottiglie di questo marchio).\nNella scena della \"fagiolata\" nel bosco, lo sceriffo (Bud Spencer) cita Stanlio e Ollio e la gag dell'accendino fatto con il pollice \u00e8, tra l'altro, la citazione di una scena analoga del film \"I fanciulli del West\".\nLo sceriffo non viene mai chiamato n\u00e9 per nome n\u00e9 per cognome; una volta intrufolatosi nella base dell'aeronautica, usa nomi diversi per confondere le guardie, indicando un'etichetta del nome inesistente sulla sua giacca dell'uniforme. Un nome ancora usato nelle pubblicazioni \u00e8 Craft, cos\u00ec come sulla copertina del DVD pubblicato nel 2004 dalla tedesca \"e-m-s new media\". Nelle vecchie versioni di Super 8 e VHS il personaggio \u00e8 chiamato, come il suo attore, Spencer. Pi\u00f9 tardi si render\u00e0 noto che il nome dello sceriffo \u00e8 Scott Hall.\nIl titolo inglese \u00e8 \"The Sheriff and the Satellite Kid\". Spencer di solito recitava in lingua inglese nei suoi ruoli, ma con il suo forte accento napoletano e pertanto in questo cos\u00ec come nelle altre produzioni venne doppiato anche nella versione in inglese. La sua pronuncia veniva corretta attraverso l'allenamento con l'attore italoamericano Raffaele Mottola, che inizialmente si pu\u00f2 vedere in un piccolo ruolo di reporter.\nColonna sonora.\nLa colonna sonora di \"Uno sceriffo extraterrestre... poco extra e molto terrestre\", come nella maggior parte dei film di Bud Spencer, \u00e8 composta dagli Oliver Onions, duo musicale italiano composto dai fratelli Guido e Maurizio De Angelis. Il tema principale del film, che si pu\u00f2 ascoltare nei titoli di testa, nei titoli di coda e pi\u00f9 volte durante la pellicola, \u00e8 \"Sheriff\"; il tema dolce e commovente che si sente per la prima volta in occasione dell'incontro fra il gigantesco sceriffo e il piccolo alieno al parco divertimenti Six Flags Over Georgia ad Austell \u00e8 \"L'ultimo valzer\" (il brano era gi\u00e0 stato utilizzato in precedenza dai fratelli De Angelis nel film \"Languidi baci... perfide carezze\" con protagonista Gigi Proietti), che comparir\u00e0 poi anche nel seguito del film \"Chiss\u00e0 perch\u00e9... capitano tutte a me\" quando lo sceriffo ritrova H7-25 nel bosco; nella sequenza del primo rapimento del piccolo alieno sventato dallo sceriffo Hall si pu\u00f2 ascoltare il brano \"Mundialito\" (che verr\u00e0 in seguito riciclato dagli Oliver Onions nel film cult \"L'allenatore nel pallone\" con Lino Banfi, nella scena delle rotative che aggiornano sui risultati disastrosi della Longobarda di Oronzo Can\u00e0), che ad un certo punto si sovrappone a \"L'ultimo valzer\" accompagnando i ripetuti \"avanti/indietro\" dei militari. L'allegro motivetto che si sente durante la scazzottata al supermercato e nella prima parte della scazzottata finale \u00e8 invece \"Whistle and Bells\". L'LP della colonna sonora non \u00e8 mai stato pubblicato in Italia ma solo per il mercato tedesco con il titolo \"Der Gro\u00dfe Mit Seinem Au\u00dferirdischen Kleinen (Original Motion Picture Soundtrack)\", diventando quindi una rarit\u00e0 per il mercato collezionistico.\nDistribuzione.\nIl film \u00e8 stato distribuito nelle sale cinematografiche italiane a partire dal 13 settembre 1979.\nEdizioni home video.\nIl film \u00e8 stato inizialmente disponibile come copia di Super 8 in tre bobine e come nastro VHS.\nLa prima versione italiana del DVD \u00e8 stata pubblicata nel 2008 da \"Stormovie\" per una durata di 89 minuti (effettivi 88:59); un'edizione successiva \u00e8 quella del 2009 di \"Eagle Pictures\" con una durata di 90 minuti (effettivi 89:01). Il primo blu-ray \u00e8 stato pubblicato in Italia il 14 gennaio 2015 con una durata di 93 minuti.\nIn Germania la prima versione del DVD in \u00e8 stata rilasciata il 2 settembre 2004 da \"e-m-s new media\". Nel DVD pubblicato il film \u00e8 leggermente pi\u00f9 lungo, con una durata di circa 50 secondi in pi\u00f9 rispetto alla versione italiana, che ha infatti subito in totale 13 tagli. Ad esempio, la versione tedesca presenta una sequenza della rissa finale prolungata. Sfortunatamente anche i DVD tedeschi usciti ultimamente utilizzano un mastering italiano e il taglio italiano pi\u00f9 corto.\nNel 2009, il film \u00e8 stato nuovamente pubblicato in DVD, questa volta da \"3L Film\". Questa versione \u00e8 tuttavia accorciata e si basa sulla versione italiana del film. Dal 24 aprile 2014 \u00e8 disponibile una versione Blu-ray (anche film 3L). Questo Blu-ray contiene sia la versione integrale tedesca che la versione italiana pi\u00f9 corta (ma con sottotitoli in lingua tedesca obbligatori se si sceglie l'audio in italiano). La versione italiana pi\u00f9 corta ha una qualit\u00e0 dell'immagine molto migliore rispetto alla versione tedesca e, pertanto, anche i fan tedeschi preferiscono la versione ridotta (93:04 minuti di cui 90:49 effettivi) a quella integrale (93:51 minuti di cui 91:35 effettivi); inoltre, la versione tedesca non ha crediti, solo sfondo nero e musica.\nAccoglienza.\nIncassi.\nLa pellicola si \u00e8 classificata al 29\u00ba posto tra i primi 100 film di maggior successo della stagione cinematografica italiana 1979-1980.\nCritica.\nFrancesco Minnini considera la cornice fantascientifica accessoria perch\u00e9 alla fine sono soltanto i cazzotti e la simpatia di Bud Spencer che contano, per\u00f2 ritiene che la ricetta inizia ad avere ingredienti troppo prevedibili.\nMorando Morandini, invece, la considera come una favola piena di risse bonarie e fracassone, tagliata su misura per Bud Spencer. Inoltre apprezza molto la presenza del piccolo Cary Guffey, che gi\u00e0 in \"Incontri ravvicinati del terzo tipo\" era parso eccezionalmente spontaneo come attore.\nSequel.\nIn film ha avuto un seguito nel 1980, sempre per la regia di Michele Lupo: \"Chiss\u00e0 perch\u00e9... capitano tutte a me\"."}
{"id": "494542", "revid": "1516566", "url": "https://it.wikipedia.org/wiki?curid=494542", "title": "Inquartato in squadra", "text": "Inquartato in squadra \u00e8 un termine utilizzato in araldica per indicare lo scudo o la pezza divisi in quattro da linee spezzate, ognuna costituita da due segmenti perpendicolari, tali da costituire una figura simile ad una svastica. \nSi possono distinguere due figure diverse: in una le squadre sembrano ruotare in senso orario, e lo potremo definire \"inquartato in squadra a sinistra\"; nell'altra le squadre sembrano ruotare in senso antiorario, e lo potremo definire \"inquartato in squadra a destra\"."}
{"id": "494543", "revid": "6923", "url": "https://it.wikipedia.org/wiki?curid=494543", "title": "August Karl Joseph Corda", "text": ""}
{"id": "494552", "revid": "1543377", "url": "https://it.wikipedia.org/wiki?curid=494552", "title": "Il mio amico Arnold", "text": "Il mio amico Arnold (\"Diff'rent Strokes\") \u00e8 una serie televisiva statunitense trasmessa originariamente dal 3 novembre 1978 al 4 maggio 1985 sulla NBC e dal 27 settembre 1985 al 7 marzo 1986 sulla ABC. \u00c8 stata ideata da Bernie Kukoff e Jeff Harris e prodotta dalla Tandem Productions.\nIn Italia \u00e8 andata in onda a partire dal 1980 su televisioni private locali col titolo \"Harlem contro Manhattan\" e successivamente a livello nazionale su Canale 5 e Italia 1. Le repliche sono state trasmesse su Fox Retro e su altri canali del digitale terrestre.\nDalla serie \u00e8 nata la celebre sitcom \"L'albero delle mele\", spin-off che vede protagonista Charlotte Rae nel ruolo della signora Edna Garrett.\nTrama.\nLa serie narra le storie di due fratelli afroamericani, Arnold e Willis Jackson, rispettivamente di 8 e 13 anni, i quali vengono adottati da un ricco uomo d'affari, Philip Drummond, abbandonando cos\u00ec la miseria di Harlem e approdando alla zona ricca di Manhattan. Questa era stata infatti l'ultima volont\u00e0 della madre dei due bambini, precedente governante del signor Drummond, poco prima di morire. Su questo filone si alterneranno negli anni diverse situazioni, sia comiche sia drammatiche, rendendo questa serie un successo a livello internazionale per vari anni. Arnold e Willis vengono adottati legalmente dopo circa un anno, in un drammatico episodio speciale in due parti. Da questo momento il signor Drummond diventa ufficialmente loro padre. Altri personaggi degni di nota sono la figlia biologica di Drummond, Kimberly, e la nuova governante, Edna Garrett. Con il passare dei mesi, la signora Garrett va via per lavorare alla scuola di Kimberly e viene sostituita prima da Adelaide Brubaker e poi da Pearl Gallagher. Tempo dopo, il signor Drummond sposa Maggie McKinney, un'insegnante di aerobica gi\u00e0 madre del piccolo Sam mentre Kimberly si trasferisce a Parigi per studiare.\nCast.\nConrad Bain \u00e8 l'unico attore ad apparire in tutti gli episodi.\nPersonaggi ricorrenti.\nNel corso degli anni sono stati introdotti diversi personaggi secondari. La zia Sophia (Dody Goodman), l'eccentrica sorella del signor Drummond, \u00e8 spesso apparsa tra la terza e la quarta stagione. Dudley Ramsey (Shavar Ross) \u00e8 il migliore amico di Arnold e compare di frequente con Robbie Jayson (Steven Mond), Lisa Hayes (Nikki Swasey) e Ricky (Bobby Jacoby). Janet Jackson ha ricoperto il ruolo della fidanzata di Willis, Charlene Duprey, dalla terza alla sesta stagione. Vernon (Anthony Thompkins) e Charles (Tony Williams) sono i vecchi amici di Harlem di Willis. Altri personaggi apparsi in pi\u00f9 episodi sono Ted Ramsey (Le Tari), il padre adottivo di Dudley, Tom Bishop (Robert Rockwell), l'avvocato del signor Drummond, Michelle (Dana Kimmell), la migliore amica di Kimberly e la signorina Chung (Rosalind Chao), l'insegnante di Arnold e dei suoi amici. Kathy Gordon (Melanie Watson), una ragazza costretta su una sedia a rotelle, \u00e8 apparsa diverse volte insieme alla madre, Dorothy Gordon (Joan Welles). Nella settima stagione arrivano in scena Wes McKinney (Hoyt Axton), l'ex marito di Maggie e padre di Sam, e Carmella Robinson (Martine Allard), una vicina italiana dei Drummond. Con il trasferimento alla ABC viene introdotto un altro compagno di Arnold, Charlie (Jason Hervey). Un personaggio spesso menzionato ma mai apparso \u00e8 Il Gufo, un famigerato bullo della scuola di Arnold introdotto nell'episodio 1x10 \"Il combattimento\", menzionato innumerevoli volte nella serie e sconfitto definitivamente nella settima stagione. Anche le compagne di scuola di Kimberly, coprotagoniste dello spin-off, sono apparse in alcuni episodi delle prime stagioni.\nGuest stars.\nMolti attori e attrici sono apparsi in pi\u00f9 episodi, ogni volta con una parte diversa. Tra i personaggi famosi apparsi in uno specifico ruolo si segnalano: Irene Tedrow, Elinor Donahue, Dabney Coleman, James Cromwell, Reggie Jackson, James Hong, Grant Wilson, Melora Hardin, Clarence Gilyard, Joey Lawrence, Andrew Dice Clay, Kareem Abdul-Jabbar, Jami Gertz, Milton Berle, John Astin, Ray Bolger, Anne-Marie Johnson, Ron Masak, Forest Whitaker e Clarence Clemons.\nCameo.\nMolte personalit\u00e0 celebri hanno fatto un cameo nella serie, la pi\u00f9 nota delle quali \u00e8 sicuramente Nancy Reagan, moglie dell'allora presidente Ronald Reagan, apparsa per pubblicizzare la sua campagna contro l'abuso di droga, la \"Just Say No\". Altri sono: Meadowlark Lemon, Muhammad Ali, Ed \"Too Tall\" Jones, Dorothy Hamill, Mr. T, David Hasselhoff, l'automobile KITT, Herv\u00e9 Villechaize, la squadra americana di ginnastica delle Olimpiadi del 1984 e Lance Parrish.\nEpisodi.\nLa serie \u00e8 composta da un totale di 189 episodi divisi in otto stagioni.\nIdeazione e sviluppo.\nCreazione.\nLa serie, la quale inizialmente doveva intitolarsi \"45 Minutes from Harlem\", \u00e8 stata originariamente ideata per Conrad Bain, coprotagonista di \"Maude\" a cui era stato promesso uno show tutto suo, e per l'attore bambino Gary Coleman, il quale aveva catturato l'interesse dei produttori ed era apparso come guest star in \"I Jefferson\" e \"Good Times\". Con l'avanzare dello sviluppo, al cast si sono aggiunti il fratello maggiore del personaggio di Coleman, la figlia del personaggio di Bain e una governante, interpretati rispettivamente da Todd Bridges, Dana Plato e Charlotte Rae. Il titolo alla fine \u00e8 diventato \"Diff'rent Strokes\", ispirato alla frase \"Different strokes for different folks\", resa popolare dal pugile Muhammad Ali nel 1966. I primi episodi affrontano tutte le tipiche situazioni di una famiglia ma, con il passare delle stagioni, sono stati trattati anche argomenti pi\u00f9 seri come l'abuso di droghe, l'alcolismo, l'autostop e i suoi rischi e la violenza sui minori.\nStagioni 1-4.\nLa prima stagione tratta principalmente la vita quotidiana dei Drummond. Dana Plato, sebbene appaia nella sigla iniziale, non \u00e8 presente in tutti gli episodi e viene specificato che il suo personaggio \u00e8 in collegio per tutta la settimana. Kimberly sar\u00e0 pi\u00f9 presente verso la fine della stagione. Viene citato per la prima volta il misterioso personaggio del Gufo, un bullo della scuola di Arnold menzionato innumerevoli volte e fulcro di numerosi episodi futuri. Charlotte Rae appare in tutti gli episodi ma lascer\u00e0 il cast durante la seconda stagione per dare vita allo spin-off \"The Facts of Life\" (in Italia noto come \"L'albero delle mele\"). La NBC, all'epoca in difficolt\u00e0, riteneva che uno spin-off avrebbe giovato alla rete e, vista la grande popolarit\u00e0 che il personaggio della signora Garrett stava ottenendo, alla Rae \u00e8 stata proposta una nuova serie incentrata sulla governante di casa Drummond, ambientata nel collegio femminile dove \u00e8 iscritta Kimberly. I produttori ritenevano che la Rae avesse la giusta esperienza per mandare avanti uno show tutto suo e che l'assenza della signora Garrett, non essendo un personaggio centrale, non avrebbe intaccato il successo di \"Arnold\". La signora Garrett viene vista per l'ultima volta nei panni della governante nell'episodio 2x13 \"Il rivale\". Dopo la partenza della Rae, Nedra Volz si aggiunge al cast con il ruolo della seconda governante, Adelaide Brubaker. A differenza della signora Garrett, il personaggio di Adelaide non \u00e8 presente nella sigla iniziale e non appare in tutti gli episodi, scelta probabilmente dovuta al fatto che il contratto di Charlotte Rae prevedeva il suo reintegro in caso di insuccesso dello spin-off. Altri personaggi ricorrenti introdotti tra la seconda e la quarta stagione sono Dudley e Robbie, i migliori amici di Arnold interpretati da Shavar Ross e Steven Mond, la fidanzata di Willis interpretata da Janet Jackson, consigliata da Bridges stesso, e la sorella del signor Drummond di Dody Goodman.\nStagioni 5-7.\nA partire dalla quinta stagione, Mary Jo Catlett veste i panni di Pearl Gallagher, l'ultima delle tre governanti. Pearl appare in quasi tutti gli episodi fino al termine della serie. La sesta stagione vede un grande stravolgimento. Per combattere un calo degli ascolti sono stati aggiunti nuovi personaggi. Dixie Carter entra nel cast per interpretare Maggie McKinney, nuovo personaggio femminile della serie per la quale il signor Drummond perde la testa. Insieme alla Carter entra in scena anche Danny Cooksey con il ruolo di Sam McKinney, il figlio avuto dalla donna durante il precedente matrimonio. Il signor Drummond ha chiesto a Maggie di sposarsi e questa ha accettato. Diversi personaggi apparsi nelle prime stagioni, tra cui la signora Garrett, Adelaide e la zia Sophia, hanno partecipato alla cerimonia nuziale. Contemporaneamente, Dana Plato ha scoperto di essere incinta e gli autori dello show, credendo non fosse opportuno includere una gravidanza anche per Kimberly Drummond, hanno licenziato l'attrice. Kimberly \u00e8 stata fatta uscire di scena con la spiegazione che si era trasferita a Parigi per studiare. La Plato non sar\u00e0 pi\u00f9 un membro del cast principale nelle ultime due stagioni ma parteciper\u00e0 a qualche episodio in qualit\u00e0 di guest star. Con l'inizio della settima stagione, la Carter e Cooksey vengono aggiunti alla sigla iniziale. Dato che Willis era finito in secondo piano da tempo, Arnold riveste il ruolo del fratello maggiore e il duo composto da lui e Sam sar\u00e0 al centro di molte storie. Todd Bridges faceva ancora parte del cast principale ma si \u00e8 assentato in diversi episodi. Inoltre, le trame incentrate sulla vita scolastica di Arnold, trattate occasionalmente nelle stagioni precedenti, sono state trattate molto pi\u00f9 frequentemente. Gli ascolti non sono migliorati e Dixie Carter ha lasciato la serie alla fine della stagione.\nStagione 8.\nNella primavera del 1985, la NBC ha cancellato la sitcom a causa dei bassi ascolti. La ABC quindi si \u00e8 fatta avanti per produrre un'ottava stagione. Gary Coleman voleva che non fossero realizzati ulteriori episodi ma \u00e8 stato persuaso a continuare per un'altra stagione. Mary Ann Mobley ha preso il posto di Dixie Carter per il ruolo di Maggie. La Mobley, la quale in precedenza aveva interpretato un possibile interesse amoroso del signor Drummond nell'episodio della seconda stagione 2x23 \"Il prediletto della maestra\", era in origine una contendente per il ruolo ma non \u00e8 stata scelta a causa della evidente disparit\u00e0 di et\u00e0 tra lei e Conrad Bain, nonostante fosse pi\u00f9 grande di Dixie Carter di qualche mese. I produttori pi\u00f9 tardi hanno avuto dei ripensamenti sulla Carter, spesso protagonista di diversi litigi con Coleman sul set e ormai impegnata con \"Quattro donne in carriera\", e hanno deciso di assumere la Mobley. Sono stati attuati diversi cambiamenti per questa stagione. Il set e la sigla iniziale sono stati rinnovati e Arnold ora \u00e8 uno studente delle superiori, trama voluta con grande insistenza di Coleman, il quale desiderava che il suo personaggio fosse pi\u00f9 vicino alla sua et\u00e0 e coinvolto in trame pi\u00f9 sostanziali.\nCancellazione.\nLa serie \u00e8 stata cancellata definitivamente e conclusa senza un preciso finale nel marzo del 1986, dopo soli diciannove episodi sulla ABC. \u00c8 probabile che la decisione di sopprimerla dal palinsesto sia stata presa dopo la realizzazione dell'ultimo episodio della stagione. Secondo Todd Bridges, lo show non \u00e8 andato avanti a causa di alcune trattative non andate a buon fine tra la rete e gli agenti di Gary Coleman, secondo quest'ultimo per gli scarsi ascolti registrati. Bain e Coleman hanno rivestito i panni dei loro vecchi personaggi in alcune scene dell'ultimo episodio di \"Willy, il principe di Bel-Air\", andato in onda nel 1996, dieci anni dopo la cancellazione della sitcom. Con \"Arnold\" giunto al termine, Coleman, Bridges e la Plato hanno avuto difficolt\u00e0 nell'ottenere altri ruoli. Tutti e tre hanno affrontato vari problemi legali. Bridges e la Plato hanno avuto anche problemi di tossicodipendenza. Con la morte di Charlotte Rae nel 2018, Todd Bridges \u00e8 attualmente l'ultimo membro superstite del cast originario.\nSpin-off.\n\"L'albero delle mele\".\n\"L'albero delle mele\" (\"The Facts of Life\") \u00e8 uno spin-off de \"Il mio amico Arnold\" con protagonista la prima governante dei Drummond, la signora Edna Garrett (Charlotte Rae), la quale ha accettato un lavoro come istitutrice per un dormitorio dell'Eastland School, la scuola frequentata da Kimberly. Nell'ultimo episodio della prima stagione, backdoor pilot per la nuova serie, Kimberly accompagna la signora Garrett alla sua scuola per farle cucire dei costumi. Appena arrivata, Edna incontra le ragazze del dormitorio e, dopo aver fatto un ottimo lavoro, le viene offerto il posto di istitutrice. La Garrett declina l'offerta in questo episodio ma avr\u00e0 forse avuto dei ripensamenti in un secondo momento e avr\u00e0 cambiato idea. Il cast di \"Arnold\" appare nel primo episodio dello spin-off. Qui il signor Drummond chiede alla signora Garrett di tornare a Manhattan ed Edna riferisce che riprender\u00e0 il suo vecchio lavoro non appena Eastland trover\u00e0 una sostituta. I produttori hanno rassicurato Charlotte Rae che, in caso lo spin-off fosse stato cancellato, ella sarebbe potuta tornare tranquillamente nella serie originaria con lo stesso ruolo. La nuova serie, con la seconda stagione, \u00e8 stata accolta molto bene dal pubblico tanto da durare nove stagioni e finire nel 1988, mentre \"Arnold\" chiuder\u00e0 nel 1986. Il successo ha portato a diversi crossover tra le due sitcom negli anni seguenti.\n\"Almost American\".\nIl ventesimo episodio della terza stagione \u00e8 un backdoor pilot per una serie spin-off incentrata su un gruppo di studenti immigrati. L'episodio non \u00e8 mai stato trasmesso in Italia e la serie mai realizzata.\nCrossover con altre serie.\n\"L'albero delle mele\".\nCon la nascita de \"L'albero delle mele\" e la partenza della signora Garrett, i membri della famiglia Drummond sono apparsi in alcuni episodi dello spin-off. Essi sono:\n\"Hello, Larry\".\n In un episodio della prima stagione e in due della seconda, i Drummond interagiscono con la famiglia Alder, protagonista della serie \"Hello, Larry\". I produttori, a causa degli scarsi ascolti, hanno voluto sfruttare il successo di \"Arnold\" per permettere a \"Hello, Larry\" di accrescere la sua popolarit\u00e0. Nella serie viene detto che Philip e Larry erano stati compagni nell'Esercito e che l'azienda di Drummond ha comprato l'emittente radiofonica di Portland dove Larry lavora. Questi episodi in due parti non hanno avuto gli esiti sperati e lo show \u00e8 stato cancellato nel 1980, alla fine della seconda stagione. La seconda parte dei crossover, trasmessa come episodi di \"Hello, Larry\", \u00e8 stata poi inserita nei DVD della serie. Essi sono:\n\"Il mio amico Ricky\".\nNella serie \"Il mio amico Ricky\" (\"Silver Spoons\"), Arnold compare nell'episodio 1x07 \"The Great Computer Caper\". Il signor Drummond viene soltanto menzionato.\n\"Storie incredibili\".\nIn \"Storie incredibili\" (\"Amazing Stories\"), nell'episodio 1x10 \"Il telecomando\", Arnold e altri personaggi televisivi diventano reali grazie a un particolare telecomando.\n\"Willy, il principe di Bel-Air\".\nIn \"Willy, il principe di Bel-Air\" (\"The Fresh Prince of Bel-Air\"), il signor Drummond e Arnold, sempre interpretati da Bain e Coleman, compaiono brevemente come possibili acquirenti della casa degli zii di Willy nell'episodio 6x24 \"L'appartamento che non c'\u00e9: Parte 2\", l'ultimo capitolo della serie. Arnold modifica per l'occasione il suo tormentone in \"Che cavolo stai dicendo, Willy?\". Willis viene soltanto menzionato. \nSigla statunitense.\nLa colonna sonora \"Diff'rent Strokes\" \u00e8 stata composta da Al Burton, Gloria Loring e l'allora suo marito Alan Thicke, i quali comporranno anche la sigla dello spin-off \"L'albero delle mele\", e cantata da Thicke. Le prime sette stagioni condividono lo stesso testo sia per la sigla iniziale sia per quella finale, leggermente abbreviata. L'ottava stagione adatta la vecchia sigla in chiave rock mentre quella finale adotta il sottofondo musicale dell'apertura.\nEdizione italiana.\nTitolo.\nLe prime due stagioni e parte della terza sono state trasmesse in Italia con il titolo \"Harlem contro Manhattan\". Il titolo \"Il mio amico Arnold\", ridotto poi semplicemente in \"Arnold\", \u00e8 stato dato solo successivamente con il passaggio a Mediaset, con lo scopo di dare peso maggiore al personaggio interpretato da Coleman, sicuramente il pi\u00f9 noto della serie e che aveva indirettamente portato il pubblico a ribattezzare lo show con il suo nome.\nSigla.\nLa sigla dal titolo \"Arnold\", utilizzata durante la trasmissione sulle reti locali dal 1980 al 1982, \u00e8 stata incisa da Nico Fidenco con il coro \"I nostri figli\" e si \u00e8 rivelata essere un grande successo discografico. Il video della sigla italiana \u00e8 ricavato dal video originale delle sigle dei rispettivi episodi con la sostituzione del titolo originale dal titolo italiano \"Harlem contro Manhattan\" sul medesimo sfondo del titolo originale. A partire dal 1982, \u00e8 stata ripristinata la sigla originale su Canale 5, fatta esclusione per un breve periodo, tra novembre del 1983 e marzo del 1984, quando \u00e8 stata temporaneamente sostituita da un brano inglese intitolato \"Shake Your Body\", interpretato da Ljubomir Sedlar. Anche in tal caso sono state riprese le immagini della sigla iniziale originale, a eccezione dei periodi di trasmissione su Rete 4 e Italia 1 dalla fine degli anni novanta, per cui sono stati utilizzati collage di immagini di episodi diversi. Nei passaggi successivi su Fox Retro e K2 sono state ripristinate sia le immagini sia le sigle iniziali e finali originali, di nuovo con la sostituzione del titolo originale. Non sempre la sigla finale \u00e8 stata trasmessa.\nEpisodi inediti.\nIn Italia risultano inediti i seguenti episodi:\nTrasmissione televisiva.\nLa serie debutta in Italia nell'anno 1980 su alcune emittenti private con le prime due stagioni e parte della terza. Gli stessi episodi e i restanti della terza vengono poi acquisiti da Fininvest, che ne riprende la trasmissione a partire dal 7 marzo 1982 prima su Canale 5 e contemporaneamente su Antenna nord, di conseguenza su Italia 1, all'interno del contenitore Bim bum bam. Le stagioni successive fino all'ottava vengono trasmesse in prima visione alternativamente sulle due reti Fininvest. Viene periodicamente riproposta in replica su Italia 1, per un breve periodo negli anni '90 su Rete 4, nel 2007 su Boing, dal 2009 su Fox Retr\u00f2 e tra il 2011 e il 2012 su K2, Frisbee e Canalone all'interno di \"Seratissima\".\nEdizione home-video.\nNegli Stati Uniti, Sony Pictures Home Entertaiment ha messo in commercio su DVD le prime due stagioni, rispettivamente nel 2004 e nel 2006. Durante il 2009, la Sony ha poi pubblicato \"Fan Favorites\", una raccolta degli 8 episodi della seconda stagione pi\u00f9 apprezzati dai telespettatori. Le restanti stagioni sono state rilasciate da Shout! Factory tra il 2012 e il 2018. Mill Creek Entertainment ha invece pubblicato la prima e la seconda stagione su DVD il 15 luglio 2014. In Italia \u00e8 uscita solo la prima stagione nel corso del 2008. Nonostante fosse gi\u00e0 stato trasmesso doppiato in tutti i passaggi televisivi precedenti, nei DVD italiani \u00e8 stato inspiegabilmente passato in originale e sottotitolato l'episodio 1x24 \"Le compagne di scuola\".\nDocumentari.\nSono stati realizzati due documentari non ufficiali sulla serie:"}
{"id": "494556", "revid": "599013", "url": "https://it.wikipedia.org/wiki?curid=494556", "title": "Maxi Rodr\u00edguez", "text": "Con la nazionale argentina si \u00e8 laureato vice-campione del Mondo nel 2014.\nCaratteristiche tecniche.\nSoprannominato \"La Fiera\", viene spesso schierato come ala.\nCarriera.\nClub.\nCresciuto nelle giovanili del Newell's Old Boys, gioca nel campionato argentino per tre stagioni prima di trasferirsi nel 2002 in Spagna all'Espanyol.\nEsordisce con la squadra di Barcellona il 2 settembre 2002 nella partita contro il . Nella sua terza stagione nella Liga (2004-2005) gioca 37 partite segnando 15 reti.\nNel 2005 si trasferisce all'Atletico Madrid per 12 milioni di euro. Nella prima stagione l'argentino mette a segno 10 reti in 29 presenze, mentre la stagione successiva, la 2006/2007, subisce un grave infortunio che lo tiene fuori dai campi per la prima parte dell'anno, e per questo scende in campo in soli 10 occasioni.\nIl 10 novembre 2009, nella partita contro il Marbella valida per i trentaduesimi di finale di Coppa del Re, mette a segno 4 dei 6 gol che portano a casa la vittoria.\nIl 13 gennaio 2010 passa al Liverpool a titolo definitivo, scegliendo come numero di maglia il 17. Esordisce con la nuova squadra il 17 gennaio entrando nel secondo tempo della partita contro lo Stoke City. Il 23 aprile 2011 segna una tripletta nella partita vinta per 5-0 contro il Birmingham in campionato.\nIl 13 luglio 2012 lascia il Liverpool per tornare in patria al Newell's Old Boys.\nNazionale.\nNel 2001 ha vinto il Campionato del Mondo con la nazionale Under-20. Ha esordito in nazionale maggiore l'8 giugno 2003 nella partita vinta per 4-1 contro il .\nNel 2006 ha fatto parte della spedizione argentina ai Mondiali 2006 in Germania, realizzando una rete negli ottavi di finale contro il Messico.\nNel giugno 2014, il CT Sabella lo inserisce nella lista dei 23 che prenderanno parte ai Mondiali brasiliani del 2014. Inizia da titolare la prima gara della competizione contro la Bosnia-Erzegovina al Maracan\u00e3, venendo poi sostituito da Gonzalo Higua\u00edn a fine primo tempo. Ritorna in campo solo nella semifinale contro l'Olanda, realizzando il calcio di rigore decisivo che porta l'\"Albiceleste\" in finale dopo 24 anni. L'Argentina arriva in finale, ma viene sconfitta 1-0 dalla Germania.\nAl termine della competizione continentale esce dal giro della nazionale, concludendo di fatto la sua esperienza con l\u2019\"Albiceleste\" dopo 57 presenze e 16 gol fatti.\nStatistiche.\nPresenze e reti nei club.\n\"Statistiche aggiornate al 7 dicembre 2021.\""}
{"id": "494562", "revid": "125445716", "url": "https://it.wikipedia.org/wiki?curid=494562", "title": "Gianpiero Marini", "text": "Biografia.\nIn seguito al ritiro dai campi da calcio, fa parte dei quadri della FIGC e allena la B Italia nel 2001. Nel frattempo, diventa un broker finanziario, mettendo a frutto una passione che coltivava gi\u00e0 ai tempi della militanza calcistica.\nCaratteristiche tecniche.\nEra un mediano non molto elegante nella corsa ma dotato di grande intelligenza tattica, caratteristiche per le quali Gianni Brera lo soprannomin\u00f2 \"Pinna d'oro\"; offr\u00ec buone prestazioni anche in et\u00e0 avanzata.\nCarriera.\nGiocatore.\nClub.\nCresciuto calcisticamente nella Nuova Lodi, e poi nella Wasken Boys, Marini venne acquistato dal Fanfulla nella stagione 1967-68. L'esordio in prima squadra avvenne il 12 gennaio 1969, a Lodi, contro il Parma. A fine stagione le presenze saranno 10, con un gol segnato in trasferta sul campo del Leoncelli di Vescovato. In estate arriver\u00e0 la chiamata del .\nIn seguito vest\u00ec le maglie della , della e infine dell', con cui ha vinto uno scudetto nel 1979-1980 e due Coppe Italia (1977-1978 e 1981-1982).\nHa collezionato 256 presenze in Serie A segnando 10 reti con l'Inter: celebre quella realizzata con un tiro da lontano contro il , durante i quarti di finale della Coppa UEFA 1984-1985, in una partita poi vinta dall'Inter per 1-3.\nNazionale.\nHa militato nella nazionale italiana dal 1980 al 1983, totalizzando 20 presenze e vincendo il .\nAllenatore.\nNel finale di stagione 1993-1994 subentr\u00f2 ad Osvaldo Bagnoli sulla panchina dell'Inter e condusse la squadra alla vittoria della Coppa UEFA, contraltare di una stagione negativa, che vide il club rischiare la retrocessione e ottenere la permanenza in Serie A solo all'ultima giornata.\nIl 31 dicembre 1996, alla fine del girone d'andata di Serie C1, lo assume il Como in sostituzione di Scanziani; a maggio 1997 Marini lascia Como.\nTorna ad allenare un club nel 1997, chiamato in estate dalla , con la quale vince il campionato di Serie C1, ed \u00e8 confermato per la stagione 1998-1999 di Serie B. \u00c8 esonerato poco dopo Natale, sostituito da Giancarlo Finardi.\nUna nuova esperienza a Como (in sostituzione di Walter De Vecchi) port\u00f2 Marini all'esonero dopo poche partite."}
{"id": "494563", "revid": "1305772", "url": "https://it.wikipedia.org/wiki?curid=494563", "title": "Les Ponts", "text": ""}
{"id": "494564", "revid": "287204", "url": "https://it.wikipedia.org/wiki?curid=494564", "title": "Controinquartato", "text": "Controinquartato \u00e8 un termine utilizzato in araldica per indicare, in uno scudo inquartato, il quarto che \u00e8 a sua volta inquartato. Il termine \u00e8 usato anche per indicare lo scudo inquartato con la bordura inquartata a smalti alternati."}
{"id": "494565", "revid": "48344", "url": "https://it.wikipedia.org/wiki?curid=494565", "title": "Terzo teatro", "text": ""}
{"id": "494568", "revid": "110157", "url": "https://it.wikipedia.org/wiki?curid=494568", "title": "Les Ponts-de-Martel", "text": "Les Ponts-de-Martel (toponimo francese) \u00e8 un comune svizzero di 1\u00a0279 abitanti del Canton Neuch\u00e2tel, nel distretto di Le Locle.\nInfrastrutture e trasporti.\nLes Ponts-de-Martel \u00e8 servito dall'omonima stazione, capolinea della ferrovia per La Chaux-de-Fonds."}
{"id": "494570", "revid": "339392", "url": "https://it.wikipedia.org/wiki?curid=494570", "title": "Krusciov", "text": ""}
{"id": "494580", "revid": "1993454", "url": "https://it.wikipedia.org/wiki?curid=494580", "title": "Orpheo", "text": ""}
{"id": "494584", "revid": "2227234", "url": "https://it.wikipedia.org/wiki?curid=494584", "title": "Krikor Bedros XV Aghagianian", "text": "Biografia.\nGhazaros Aghagianian nacque ad Akhaltsikhe, nella moderna Georgia, e fu ordinato prete della Chiesa cattolica armena il 23 dicembre 1917. Entr\u00f2 in seguito nel 1921 alla facolt\u00e0 di didattica del Pontificio Collegio Armeno, di cui divenne poi rettore dal 1932 al 1937. Fu nominato vescovo titolare di Comana di Armenia l'11 luglio 1935 ed eletto patriarca di Cilicia degli Armeni dal Sinodo armeno il 30 novembre 1937 con il nome di Krikor Bedros (Gregorio Pietro) XV.\nPer tradizione, tutti i patriarchi cattolici armeni aggiungono infatti il nome Bedros (Pietro) al proprio nome di battesimo, seguito dall'ordinale. Il 18 febbraio 1946 fu creato, da papa Pio XII, cardinale del titolo di San Bartolomeo all'Isola. Ebbe la presidenza della Congregazione per la codificazione del diritto canonico delle Chiese orientali.\nNel conclave del 1958 rappresent\u00f2 la grande alternativa al candidato poi eletto Angelo Roncalli, il quale - una volta divenuto papa Giovanni XXIII \u2013 confermer\u00e0 personalmente l'altalena di voti in conclave fra il suo nome e quello di Aghagianian. Egli fu pertanto nei tempi moderni il primo e, a tutt'oggi, l'unico papabile proveniente da una Chiesa cattolica orientale. Durante il Concilio Vaticano II il nuovo papa lo nomin\u00f2 membro della commissione direttiva insieme ai cardinali Suenens, D\u00f6pfner e Lercaro.\nSembra che la candidatura Aghagianian fosse consistente anche nel successivo conclave, quello del 1963, in piena guerra fredda, che elesse Giovan Battista Montini. Il prelato armeno, tuttavia, sarebbe stato ostacolato dai servizi segreti italiani (il SIFAR), che lo ritenevano troppo filo-russo. Secondo la rivista \"Trenta Giorni\", infatti, il SIFAR, nell'imminenza del conclave, avrebbe trasmesso ai cardinali un dossier secondo il quale la sorella del porporato, la settantenne Elizabeta Papikova, aveva legami con il KGB, i servizi segreti sovietici, e si sarebbe messa in contatto con l'ambasciata sovietica durante una visita al fratello a Roma. Ci\u00f2 sarebbe bastato a eliminare il cardinale armeno dalla corsa al papato.\nNoto poliglotta e giurista, Aghagianian guid\u00f2 dal 18 luglio 1960 al 19 ottobre 1970, quale prefetto, la Sacra Congregazione De Propaganda Fide, che assunse l'attuale denominazione di Congregazione per l'Evangelizzazione dei Popoli il 15 agosto 1967, con la bolla \"Immortalis Dei\" di Paolo VI. Il 25 agosto 1962 rinunci\u00f2 al patriarcato e si trasfer\u00ec definitivamente a Roma. Il 22 ottobre 1970 fu promosso cardinale vescovo di Albano. Mor\u00ec il 16 maggio 1971 a Roma, dove riposa nella chiesa di San Nicola da Tolentino, adiacente al Pontificio Collegio Armeno.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "494587", "revid": "110157", "url": "https://it.wikipedia.org/wiki?curid=494587", "title": "Les Planchettes", "text": "Les Planchettes (toponimo francese) \u00e8 un comune svizzero di 223 abitanti del Canton Neuch\u00e2tel, nel distretto di La Chaux-de-Fonds."}
{"id": "494589", "revid": "76655", "url": "https://it.wikipedia.org/wiki?curid=494589", "title": "Socialismo Democratico", "text": ""}
{"id": "494590", "revid": "6923", "url": "https://it.wikipedia.org/wiki?curid=494590", "title": "Mountainboard", "text": "Il mountainboard \u00e8 uno sport da tavola derivante dallo snowboard che a sua volta deriva dal surf. Sia mountainboard che snowboard hanno molto in comune con lo skateboard.\nStoria.\nLe origini del mountainboard risalgono agli anni novanta, quando un gruppo di giovani californiani, appassionati di snowboard e surf da onda, frustrati dal dover attendere la stagione invernale per divertirsi, costru\u00ec una nuova tavola per affrontare, come con uno snowboard, pendii, praticare sentieri, prati, strade asfaltate ed ogni sorta di terreno. I primi mountainboard sono nati nei garage di questi ragazzi, l'evoluzione di questo sport ha permesso, la nascita di aziende specializzate e di conseguenza, un grande miglioramento tecnologico della tavola. Parallelamente, in Inghilterra, la stessa idea venne questa volta ad alcuni appassionati di skateboard, decisi a sfruttare le caratteristiche colline inglesi, dolci e dalla superficie erbosa regolare.\nIn Italia.\nIn Italia \u00e8 MIA (Mountainboard Italia Association) ad occuparsi della promozione di questo sport, dell'organizzazione, dal 2007, del campionato Italiano e della formazione, in collaborazione con la FIHP, dei maestri ufficiali CONI. . \nIl movimento Italiano, dopo un paio di anni in cui ha organizzato molteplici raduni in Lombardia, Piemonte, Emilia-Romagna a cui hanno partecipato riders provenienti da tutto il paese, si \u00e8 concretizzato nel 2006 con la creazione di un'associazione nazionale dall'iniziativa di 10 riders: Daniele Avanzi, Piergiacomo \u201cWilly\u201d Cancarini, Roberto \u201cRobrosso\u201d Facchinetti, Luigi \u201cGigi\u201d Galliani, Davide \u201ddoc.g\u201d Giglia, Karin Kerkenbusch, Riccardo \u201cRicky\u201d Tucci, Gabriele \u201cDrGAb\u201d Zanetti, Marcello \"Marci\" Maggioni, Guido \"Cuba\" Morpurgo, tutti provenienti da esperienze sportive diverse (snowboard, longskate, roller, mountainbike downhill e freeride, bmx, skateboard, gravity). Senza scopo di lucro, \u00e8 nata come punto di riferimento nazionale per tutti i riders che vogliono praticare e diffondere questo sport nella propria regione/provincia, contando su riders esperti e facendo tesoro dell'esperienza maturata in questi anni.\nMountainboard Italia Association \u00e8 l'associazione di riferimento istituzionale del mountainboard, alla quale fanno capo diverse associazioni locali. Con l'appoggio della FIHP (Federazione Italiana Hockey e Pattinaggio), dal 2009 sono stati formati i primi maestri ufficiali di mountainboard CONI.\nLa Coppa MIA \u00e8 il trofeo a squadre indetto da Mountainboard Italia Association per premiare il team che nelle diverse competizioni regionali organizzate durante la stagione dalle Associazioni Locali affiliate otterr\u00e0 i migliori piazzamenti. Ciascuna competizione assegner\u00e0, per ogni categoria (maschile, femminile e juniores under16), 100 punti al primo classificato, 70 al secondo, 50 al terzo, 30 al quarto e 20 al quinto. La somma totale dei punti di ciascun team contribuir\u00e0 a stilare la classifica finale.\nCaratteristiche.\nIl mountainboard (detto anche ATB = All Terrain Board acronimo inglese) \u00e8 una tavola con attaccati 2 truck e 4 ruote. \u00c8 una tavola ibrida tra uno snowboard e uno skateboard. Ci sono varie differenze con lo skateboard: la pi\u00f9 evidente sono le dimensioni della tavola, mediamente un mountainboard \u00e8 lungo circa 100\u2013120\u00a0cm (dipende dai modelli) ed \u00e8 spesso circa un centimetro (dipende dai materiali); le ruote sono molto pi\u00f9 grandi di quelle dello skate (mediamente 8-9 pollici, fino a 12-13 pollici) e contengono una camera d'aria, di conseguenza anche i trucks sono sovradimensionati e ne esistono diversi tipi. Su tutti i mountainboard sono montati attacchi, che possono essere costituiti da semplici \"alette\" in materiale plastico, da straps con velcro o cricche oppure dei veri e propri bindings da snowboard. Esiste la possibilit\u00e0 di montare dei freni, dei quali esistono diverse tipologie (a disco, v-brakes come nelle biciclette).\nDiscipline.\nEsistono diverse discipline, alcune derivate dallo snowboard, altre dallo skateboard."}
{"id": "494592", "revid": "339392", "url": "https://it.wikipedia.org/wiki?curid=494592", "title": "Istituzioni degli Stati Uniti d'America", "text": ""}
{"id": "494594", "revid": "73532", "url": "https://it.wikipedia.org/wiki?curid=494594", "title": "Mountain board", "text": ""}
{"id": "494597", "revid": "125003249", "url": "https://it.wikipedia.org/wiki?curid=494597", "title": "Banca Antonveneta", "text": "Banca Antonveneta S.p.A., nata come Banca Antoniana Popolare Veneta (BAPV), \u00e8 stata una banca italiana con sede a Padova. Dal maggio 2008 entr\u00f2 a far parte del gruppo Monte dei Paschi di Siena, fino alla definitiva fusione per incorporazione nella capogruppo avvenuta il 28 aprile 2013.\nSociet\u00e0 per azioni da aprile 2002, prima dell'ingresso nel gruppo MontePaschi contava circa 1,5 milioni di clienti, un totale attivo di quasi 50 miliardi di euro, circa 1.000 sportelli e circa 10.000 dipendenti.\nDopo la cessione alla capogruppo Monte dei Paschi di Siena delle filiali fuori dal Nord Est, contava circa 400 sportelli.\nStoria.\nBanca Antonveneta nasce dalla fusione paritaria (avvenuta il 24 giugno 1996) di due banche cooperative aventi sede in Padova, Banca Antoniana e Banca Popolare Veneta, dalla successiva aggregazione di una serie di banche locali e dall'incorporazione di Banca Nazionale dell'Agricoltura (BNA) nel 2000. Tali processi di fusione e di incorporazione finiscono per trasformare radicalmente la struttura e il bacino di utenza della banca, dal momento che per capitalizzazione ed estensione territoriale risulta essere fra i primi dieci gruppi italiani. Tutto questo d'altra parte \u00e8 stato possibile in virt\u00f9 delle capacit\u00e0 di iniziativa del presidente dell'Antoniana Veneta Silvano Pontello.\nIl 26 settembre 2005, a seguito della vicenda bancopoli, ABN AMRO sottoscrive con la Banca Popolare Italiana e con i partecipanti al patto di sindacato di Antonveneta (Emilio Gnutti, Fingruppo Holding S.p.A. G.P. Finanziaria S.p.A., Tiberio Lonati, Fausto Lonati, Ettore Lonati, Magiste International S.A. e Stefano Ricucci) un contratto per l'acquisto del 39,373% del capitale dell'istituto padovano a 26,5 euro per azione.\nCon il perfezionamento dell'operazione ABN Amro si trova a detenere una partecipazione complessiva del 69,285%.\nABN Amro promuove una seconda Offerta Pubblica di Acquisto (OPA) (la prima era fallita) obbligatoria sulle azioni ordinarie Antonveneta ad un prezzo unitario pari a 26,50 euro, al fine di acquisire l'intero capitale ordinario, ed ottenere la revoca delle azioni Antonveneta dalla quotazione in Borsa. L'OPA ha successo. Successivamente in seguito ad un'ulteriore scalata iniziata nell'estate del 2007 ABN Amro viene acquisita dal consorzio Royal Bank of Scotland - Banco Santander - Fortis, e nello \"spezzatino finanziario\" Antonveneta dovrebbe finire sotto il controllo spagnolo.\nL'8 novembre del 2007, il Monte dei Paschi di Siena annuncia con una nota di aver raggiunto un accordo con Banco Santander per l'acquisto di Banca Antonveneta per 9 miliardi di euro, esclusa la controllata Interbanca che rimane di propriet\u00e0 della banca spagnola. Il prezzo di acquisizione (\"closing\") di 9 miliardi pattuito risulta confermato anche agli atti dell'Assemblea degli Azionisti del 2012, ultima precedente l'acquisizione. A fine aprile 2013 la banca viene completamente assorbita dal Monte dei Paschi, che a norma di legge subentra all'ex controllante ABB nel finanziamento di un passivo che al 2011 ammontava a 18 mld, dei quali 15 relativi a diritti vantati da terzi. (in crescita rispetto ai 7.9 mld del 2008)."}
{"id": "494598", "revid": "1543377", "url": "https://it.wikipedia.org/wiki?curid=494598", "title": "Nicole Scherzinger", "text": "Nel 2011 \u00e8 stata eletta dalla rivista \"Rolling Stone\" come nona cantante-ballerina migliore al mondo. Nicole Scherzinger ha promosso marchi come Est\u00e9e Lauder, Nike, Herbal Essences e Beats by Dr. Dre.\nBiografia.\nNicole Scherzinger nasce ad Honolulu, nelle Hawaii, il 29 giugno 1978 da padre statunitense di origini filippine, Alfonso Valiente, e da madre statunitense di origini native hawaiiane e russe, Rosemary Elikolani (all'epoca appena diciottenne). La coppia si lascia quando Nicole ha solo 6 anni e pur rimanendo in buoni rapporti col padre, viene adottata, insieme alla sorella minore Ke'ala, dal secondo marito della madre, Gary Scherzinger, di origini tedesche.\nTrascorre poi il resto dell'infanzia e dell'adolescenza presso la citt\u00e0 di Louisville, nel Kentucky. \u00c8 qui che la Scherzinger comincia ad interessarsi al mondo dell'arte e dello spettacolo gi\u00e0 da bambina, tanto da partecipare a varie competizioni canore ed a vari programmi televisivi. Ha frequentato la \"Youth Performing Arts School\" e la \"DuPont Manual High School\" e ha recitato presso l\"'Actors Theatre of Louisville\". Finito il liceo, si specializza in teatro presso la \"Wright State University\". Nel 1999 partecipa come corista al secondo album della rock band Days of the New.\nCarriera.\n2001-2003: Eden's Crush.\nNel 2001]partecipa a \"Popstars\", un reality con lo scopo di creare delle \"girl band\", e Nicole, insieme a Ivette Sosa, Maile Misajon, Ana Maria Lombo e Rosanna Tavarez, riesce a vincere ed entra a far parte del gruppo delle Eden's Crush diventando una delle cantanti principali. Nel 2001 il gruppo pubblica il singolo \"Get Over Yourself (Goodbye)\" che scala le classifiche degli Stati Uniti e del Canada. Grazie al grande successo del singolo il gruppo pubblica il loro primo album chiamato \"Popstars\" in onore al reality da cui sono state lanciate nella quale raggiunge la Top 10 della \"Billboard 200 chart album\". Successivamente pubblicano il loro secondo singolo chiamato \"Love This Way\" che viene pubblicato nelle radio americane. Nel 2002 Nicole con le altre ragazze appare anche negli ultimi episodi della quinta stagione di Sabrina, vita da strega dove col gruppo canta il loro primo brano. Sempre lo stesso anno le viene proposto di entrare a far parte dei Black Eyed Peas, ma deve rifiutare perch\u00e9 sotto contratto discografico con il gruppo e viene rimpiazzata da Fergie. Successivamente le Eden's Crush aprirono i concerti degli 'N Sync e di Jessica Simpson.\nLe Eden's Crush riescono a riscontrare un notevole successo negli Stati Uniti ma nonostante ci\u00f2 il gruppo si scioglie nel 2003, soprattutto in quanto la casa discografica con la quale erano sotto contratto dichiara bancarotta. Dopo quattro anni dallo scioglimento del gruppo Nicole Scherzinger durante un'intervista dichiara: \"Stare con le Eden's Crush \u00e8 stato un inferno! Ero in una band con cinque ragazze e per me era una tortura, eravamo tutti i giorni in televisione e l'atmosfera era terribile. Il gruppo era stato creato per divertimento, ma invece tutto era diventato miserabile. In quei tempi ero molto sensibile. Poi, senza la mia esperienza con le Eden's Crush non avrei potuto far parte delle Pussycat Dolls\".\n2003-2010: Pussycat Dolls.\nNel 2003, dopo lo scioglimento delle Eden's Crush la Scherzinger partecipa alle audizioni indette dalla coreografa Robin Antin, per trovare delle nuove cantanti da aggiungere alle Pussycat Dolls. La Scherzinger supera le selezioni ed \u00e8 l'ultima ragazza selezionata per entrare a far parte del gruppo del quale diventa anche la leader. La Scherzinger si aggiunge a Carmit Bachar, Jessica Sutta, Kimberly Wyatt, Ashley Roberts (gi\u00e0 presenti all'interno del vecchio corpo di ballo delle Pussycat Dolls) e a Melody Thornton e Kaya Jones (selezionate anche loro durante le audizioni) e firmano, nello stesso anno, un contratto con la Interscope Records.\nL'esordio discografico avvenne nel 2004 con l'incisione del brano \"Sway\" per la colonna sonora del film \"Shall We Dance?\". Sempre nello stesso anno, il gruppo registr\u00f2 la canzone \"We Went as Far as We Felt Like Going\" che fu inserita nella colonna sonora del film d'animazione Shark Tale.\nIl 13 settembre 2005, viene pubblicato il primo album, \"PCD\"; inoltre sono presenti alcuni tributi e cover di famose canzoni. L'album \u00e8 un grande successo a livello mondiale: vender\u00e0 oltre dieci milioni di copie, raggiungendo la prima posizione in Nuova Zelanda, la top five in paese come i Paesi Bassi e gli Usa, inoltre l'album entra nella top ten di Austria, Regno Unito, Germania, Irlanda. L'album contiene hit di grande successo, come \"PCD\", \"Stickwitu\" e \"Buttons\", che raggiungono le parti alte delle classifiche di molte paesi. Inoltre la band riceve la nomination ai Grammy Award nella categoria \"Best Pop Performance By a Duo or Group\" per la canzone \"Stickwitu\".\nIl 19 ottobre 2008 viene pubblicato il secondo album del gruppo, \"Doll Domination\". Nella prima settimana di uscita l'album vende circa 79 000 copie e debutta alla posizione numero 4 della classifica americana Billboard 200. Dall'album vengono estratti singoli come \"When I Grow Up\" che in America raggiunge la posizione numero 1 della Hot Dance Club Play e \"I Hate This Part\" che ottiene buon successo entrando nelle top 10 di vari paesi. Nell'aprile del 2009 Scherzinger durante un'intervista con Billboard conferma che ci sar\u00e0 un re-release del loro secondo album. La nuova versione dell'album viene chiamata \"Doll Domination 2.0\", dal quale vengono estratti due singoli: la cover in lingua inglese di \"Jai Ho\", brano dell'artista indiano A.R. Rahman e colonna sonora del film \"The Millionaire\", che diventa una hit mondiale e \"Hush Hush\", versione dance dell'omonimo brano contenuto nell'edizione standard dell'album.\nIl 10 gennaio 2010 Jessica Sutta, durante un'intervista con E! Online, comunica la sua uscita dal gruppo. Il 26 febbraio Kimberly Wyatt, annuncia la sua uscita dalla band, la stessa cosa far\u00e0 Ashley Roberts il giorno seguente attraverso il suo sito internet. Wyatt durante un'intervista conferma che il gruppo si \u00e8 sciolto e che anche Melody Thornton ha lasciato il gruppo.\nIl 10 marzo 2010 Robin Antin in un'intervista conferma di essere al lavoro per formare le nuove Pussycat Dolls che continueranno ad avere Nicole Scherzinger come leader e il cui album sarebbe dovuto uscire entro la fine dell'anno.\nIl 24 maggio 2010 viene presentata la nuova formazione composta da Nicole e da quattro nuove ragazze: Vanessa Curry, Rino Nakasone (ex concorrente del talent show \"America's Best Dance Crew\" durante la terza stagione, con la crew tutta al femminile \"Beat Freaks\") , Kherington Payne (ex concorrente del talent show \"So You Think You Can Dance\") e Jamie Ruiz (ex concorrente del reality show \"\"). Il cambio di formazione viene notato poco dai critici, dai fan e dal pubblico, tant'\u00e8 che questa nuova formazione non pubblicher\u00e0 n\u00e9 singoli n\u00e9 album.\nIl 5 dicembre 2010 Nicole Scherzinger lascia il gruppo per dedicarsi pienamente alla sua carriera da solista e in un'intervista dichiara: \"\u00c8 stata una cosa fuori dal mio controllo, ma ho dovuto farlo. Non volevo stare in un gruppo composto da altre ragazze, e visto che con questa formazione non mi trovavo tanto bene, ho deciso di lasciare il gruppo. Ora devo andare avanti, e ho deciso di dedicarmi a pieno titolo alla mia carriera solista. Lo so, \u00e8 stata una scelta difficile, ma con le altre ragazze mi trovavo a casa. Eravamo una famiglia\".\n2010-2011: L'album da solista e \"The X Factor USA\".\nNel 2010 poco prima di abbandonare le PCD, Nicole, partecipa al reality show \"Dancing With The Stars\" (Ballando con le stelle) vincendo il programma. Scherzinger \u00e8 tra gli artisti che partecipano alla registrazione del brano \"We Are the World 25 for Haiti\" con lo scopo di raccogliere soldi per le vittime del Terremoto di Haiti del 2010. Sempre nello stesso anno, dopo aver annunciato di aver abbandonato le Pussycat Dolls, Nicole registra alcune canzoni col produttore Red One per il suo primo album di debutto. Il 14 ottobre 2010 viene pubblicato in anteprima il singolo \"Poison\", primo estratto dal suo nuovo album di debutto per il mercato inglese. Il singolo viene pubblicato il 29 ottobre 2010 e arriva alla posizione numero 3 della classifica singoli del Regno Unito. Il singolo viene interpretato pi\u00f9 volte in diversi programmi televisivi come \"The X Factor UK\".\nIl 13 marzo 2011 viene pubblicato il secondo singolo estratto dall'album, \"Don't Hold Your Breath\" che arriva alla posizione numero 1 della classifica inglese. Il 21 marzo 2011 viene pubblicato in Gran Bretagna, Francia e Germania il suo primo album \"Killer Love\". Il 4 marzo 2011 viene pubblicato sul suo canale Vevo il video ufficiale di \"Right There\", primo singolo estratto da \"Killer Love\" per il mercato americano, in versione remix insieme al rap per 50 Cent, nella quale \u00e8 stato anche il primo singolo a portare Nicole in classifica negli stati uniti raggiungendo la posizione numero 39.\nNell'aprile del 2011 Nicole viene selezionata come presentatrice della prima edizione del reality show \"The X Factor USA\" insieme a Steve Jones. Successivamente prende il posto di Cheryl Cole come giudice e affianca Simon Cowell, Paula Abdul e L.A. Reid. Tuttavia Scherzinger non prender\u00e0 parte alla seconda edizione dello show e viene sostituita da Britney Spears.\n2012-2018: \"The X Factor UK\" e il secondo album \"Big Fat Lie\".\nNel febbraio 2012 Scherzinger intraprende il suo primo tour da solista, il The Killer Love Tour, toccando principalmente l'Europa. Nel marzo dello stesso anno partecipa, nel ruolo di Lily Poison, al film Men in Black 3. Sempre nello stesso anno viene scelta come nuova giudice nell'edizione britannica di \"The X Factor\" al posto della collega Kelly Rowland, formando la giuria con i colleghi Gary Barlow e Tulisa ed il produttore discografico Louis Walsh.\nLa cantante ha duettato con il cantante italiano Eros Ramazzotti nella canzone \"Fino all'estasi\" presente nell'album \"Noi\" uscito nel novembre del 2012, arrivando tra i primi posti in classifica e vendendo pi\u00f9 di 20.000 copie.\nIl primo singolo del sul suo secondo album da solista \u00e8 \"Boomerang\". Il video \u00e8 stato pubblicato il 25 gennaio 2013 sul canale Vevo dell'artista e ha ricevuto, dopo ventiquattro ore, pi\u00f9 di mezzo milione di visualizzazioni e ha vinto un premio.\nIl 23 maggio del 2013 \u00e8 resa nota la sua conferma, insieme con quella di Gary Barlow e Louis Walsh, nella giuria della decima edizione della versione britannica di The X Factor, che, al posto di Tulisa, vede il ritorno della produttrice discografica Sharon Osbourne.\nIl 23 maggio 2014 \u00e8 stato confermato da Nicole il nuovo singolo, \"Your Love\" che venne presentato in anteprima alla radio il 29 maggio, seguito dalla pubblicazione il 13 luglio; fu il primo singolo della cantante firmato RCA Records. Il 15 settembre 2014, \u00e8 stato annunciato che il suo secondo album in studio si chiamasse \"Big Fat Lie\" e verrebbe pubblicato il 20 ottobre 2014. La sua uscita \u00e8 stata preceduta dalla pubblicazione di altri singoli come \"Run\", che serve come primo singolo negli Stati Uniti e \"On the Rocks\".\nDal dicembre 2014 interpreta Grizabella nella produzione londinese del musical \"Cats \"e per la sua performance riceve una candidatura al Laurence Olivier Award alla migliore attrice non protagonista in un musical.\nSempre nel 2014 collabora con il violinista David Garrett all'incisione del brano \"Io ti penso amore\" utilizzato nel film \"Il violinista del diavolo\".\nNegli anni successivi, Nicole \u00e8 stata impegnata soprattutto con l'attivit\u00e0 di giudice in talent show televisivi: \u00e8 tornata a X Factor UK ed ha partecipato anche ad altri programmi come Australia's Got Talent, The Masked Singer USA e lo show di Sky \"Bring The Noise\", condotto da Ricky Martin. In questo periodo l'artista ha anche collaborato con la Disney per il doppiaggio del film \"Oceania\", in cui ha dunque interpretato il personaggio Sina nella versione originale dell'opera. Successivamente Nicole ha eseguito anche un cameo nell'opera Pixar \"Ralph Spacca Internet\".\n2019 - presente: il ritorno delle Pussycat Dolls.\nA novembre 2019, Nicole e quasi tutte le altre componenti delle Pussycat Dolls hanno accettato una reunion del gruppo; l'unica a non prendere parte al progetto \u00e8 stata Melody Thornton. Il primo passo della reunion \u00e8 stato una esibizione a \"The X Factor UK\", in cui le Pussycat Dolls hanno eseguito alcune vecchie canzoni e il nuovo singolo \"React\". Il brano \u00e8 stato poi pubblicato a febbraio 2020, non prima che il gruppo apparisse nell'album di \"Treat Myself\" di Meghan Trainor in una seconda versione del brano \"Genetics\". Nicole e il resto della band avevano inoltre annunciato un tour in UK, Australia e Nuova Zelanda che avrebbe dovuto tenersi nel 2020, salvo poi posticiparlo al 2021 a causa della pandemia di covid-19. Nel 2021 Nicole collabora da solista con Luis Fonsi e CDBaby nel singolo \"She's Bingo\".\nStile musicale e influenze.\nNicole \u00e8 sempre stata identificata come la componente principale delle Pussycat Dolls ed \u00e8 conosciuta per la sua forte voce soprano e per la convinzione che trasmette l'emozione nelle sue tracce.\nNicole pi\u00f9 volte ha citato cantanti ai quali fa riferimento e che la influenzano nel suo stile. \u00c8 cresciuta ascoltando Whitney Houston, ha citato pi\u00f9 volte anche il re del pop Michael Jackson. Nicole cita spesso, come influenze alla sua musica, artisti contemporanei statunitensi come Tina Turner, Alanis Morissette, Mick Jagger, Janet Jackson, Beyonc\u00e9, Gwen Stefani e Mariah Carey.\nLa sua musica \u00e8 generalmente R&amp;B, tuttavia la sua musica ha anche una funzione di soul, pop e dance-pop in alcune delle sue canzoni.\nNella sua carriera, la sua estensione vocale e la musica \u00e8 stata paragonata a quella di Kelly Clarkson, Leona Lewis, Sugababes, e Beyonc\u00e9.\nFilantropia.\nOltre alla sua musica, Nicole ha fatto anche atti di beneficenza. A fine agosto 2008 \u00e8 stato pubblicato il singolo \"Just Stand Up!\", una canzone per raccogliere fondi per la ricerca contro il cancro. Alla canzone partecipano altre quattordici cantanti R&amp;B, pop e country: Beyonc\u00e9, Carrie Underwood, Miley Cyrus, Sheryl Crow, Fergie, Leona Lewis, Keyshia Cole, LeAnn Rimes, Natasha Bedingfield, Mary J. Blige, Ciara, Mariah Carey, Ashanti e Rihanna. Il 2 settembre la canzone \u00e8 stata pubblicata come download digitale e il 5 eseguita live da tutte le cantanti alla campagna promozionale \"Stand Up to Cancer\".\nIn seguito al terremoto ad Haiti del 2010, Nicole contribuisce cantando insieme ad altri importanti artisti \"We Are the World 25 for Haiti\". Nicole ha raccolto fondi per aiutare le persone che soffrono di cancro e aiutare i bambini che hanno la sindrome di Down.\nNel 2013 ha vinto un premio per la filantropia.\nVita privata.\nNel 2003 Nicole frequenta Nick Hexum, voce del gruppo rock 311, di cui, nel 2002, appare nel video musicale \"Amber.\" La relazione tra i due finisce nel 2007. Nel novembre dello stesso anno ha avviato una relazione con il campione di Formula 1 Lewis Hamilton, interrottasi definitivamente nel 2015. Dal 2016 al 2019 ha avuto una relazione con il tennista Grigor Dimitrov.\nIn un'intervista con il programma \"Behind the Music\", la voce principale delle Pussycat Dolls ha inoltre ammesso di aver sofferto di bulimia per ben 8 anni e anche di aver commesso nello stesso periodo atti di autolesionismo.\nDichiara: \nPremi e riconoscimenti.\nDurante la sua carriera, l'artista \u00e8 stata pi\u00f9 volte premiata con diversi riconoscimenti. \nCon le Pussycat Dolls ha vinto molti premi: nel 2005 hanno vinto un premio ai Billboard Music Award con il miglior singolo pop dell'anno con \"Don't Cha\", sempre ai Billboard Music Award hanno vinto con il miglior singolo dance dell'anno con \"Don't Cha\"; nello stesso anno agli \"UK Smash Hits Awards\" con miglior video dell'anno con \"Don't Cha\". Nel 2005 ai Der Goldene Otto, in Germania come miglior gruppo Pop e miglior gruppo internazionale. Nel 2006 agli MTV Video Music Awards con miglior video ballato con \" Buttons\" e nel 2008, sempre agli MTV Video Music Awards, nella stessa categoria con \"When I Grow Up\".\nCome solista nel 2013 ai Social Television Awards ha vinto un premio con \"Boomerang\". Viene inoltre nominata Artista dell'anno 2013 dall'Harvard Foundation dell'Harvard University."}
{"id": "494600", "revid": "1516566", "url": "https://it.wikipedia.org/wiki?curid=494600", "title": "Interzato in scaglione", "text": "In araldica il termine interzato in scaglione indica lo scudo caricato da uno scaglione nel quale lo scaglione e le due porzioni di campo ad esso soprastante e sottostante sono di smalto diverso."}
{"id": "494605", "revid": "712828", "url": "https://it.wikipedia.org/wiki?curid=494605", "title": "Cloud City", "text": ""}
{"id": "494607", "revid": "110157", "url": "https://it.wikipedia.org/wiki?curid=494607", "title": "Couvet", "text": "Couvet (toponimo francese) \u00e8 una frazione di 2\u00a0755 abitanti del comune svizzero di Val-de-Travers, nel distretto di Val-de-Travers (Canton Neuch\u00e2tel).\nStoria.\nFino al 31 dicembre 2008 \u00e8 stato un comune autonomo che si estendeva per 16,41\u00a0km\u00b2; il 1\u00ba gennaio 2009 \u00e8 stato accorpato agli altri comuni soppressi di Boveresse, Buttes, Fleurier, Les Bayards, M\u00f4tiers, Noiraigue, Saint-Sulpice e Travers per formare il nuovo comune di Val-de-Travers.\nInfrastrutture e trasporti.\nCouvet \u00e8 servito dall'omonima stazione sulla ferrovia Travers-Fleurier-Buttes."}
{"id": "494609", "revid": "834", "url": "https://it.wikipedia.org/wiki?curid=494609", "title": "SHIELD", "text": ""}
{"id": "494611", "revid": "767487", "url": "https://it.wikipedia.org/wiki?curid=494611", "title": "Sovrani del regno del Dyfed", "text": "Lista dei regni del regno medioevale del Dyfed (area del Galles orientale), nato poco dopo la met\u00e0 del IV secolo, occupando all'inizio un'area pi\u00f9 o meno corrispondente all'odierno Pembrokeshire.\nNel corso della sua storia cambi\u00f2 spesso nome e dimensioni: Brycheiniog, Rhainwg, Seisyllwg, Ceredigion e infine Deheubarth."}
{"id": "494615", "revid": "1543377", "url": "https://it.wikipedia.org/wiki?curid=494615", "title": "Huang Jianxiang", "text": "\u00c8 stato un telecronista della televisione cinese China Central Television (CCTV).\nBiografia.\nHuang Jianxiang \u00e8 nato nella Mongolia Interna, regione a nord della Cina. Nel 1990 si laure\u00f2 all'Universit\u00e0 degli Affari Esteri della Cina (fondata nel 1955). Nel 1994 cominci\u00f2 a lavorare per la CCTV, in particolare per il canale dedicato allo sport (CCTV-5), come commentatore sportivo di calcio.\nNegli anni precedenti aveva commentato le partite del campionato italiano di calcio, della Bundesliga, varie edizioni delle Olimpiadi ed altri eventi.\nIl commento di Italia-Australia.\nNel giugno del 2006 dest\u00f2 scalpore la vicenda che lo vide coinvolto durante il commento della partita Italia-Australia valevole per la qualificazione ai quarti di finale della coppa del mondo di calcio 2006. Quando nell'ultimo minuto di gioco Francesco Totti segn\u00f2 il rigore decisivo che diede la qualificazione agli italiani, Jianxiang, imparziale fino alla concessione del penalty, esplose in urli di gioia incontenibili.\nEcco la traduzione della sua telecronaca di quei momenti:\nEffettivamente il 26 giugno, giorno della semifinale, Paolo Maldini compiva 38 anni, e questo spiega l'augurio del cinese, curiosamente coetaneo.\nQuesto comportamento non piacque ai vertici della televisione di stato cinese, il suo urlo \"Yidali Wan Sui!\" (\"Diecimila anni Italia!\") era di solito adoperato, nella cultura cinese, solo per riferirsi al presidente Mao. Jianxiang \u00e8 stato messo sotto accusa, inoltre, per aver fatto uno sgarbo al popolo oceanico. Il premier australiano John Howard, proprio il giorno dopo la partita, era arrivato in Cina per una visita alle citt\u00e0 di Shenzhen e Canton ed aveva protestato fortemente per il comportamento del giornalista. Jianxiang, in una successiva intervista, si scus\u00f2 poi pubblicamente ed dichiar\u00f2 di essere un convinto tifoso degli Azzurri anche perch\u00e9 da anni commentava, come detto, le partite della serie A.\nIn seguito dichiar\u00f2 che l'Australia gli ricordava la squadra della Nuova Zelanda che nel 1981 batt\u00e9 la Cina alle qualificazioni per il Mondiale dell'anno dopo. Jianxiang rischi\u00f2, cos\u00ec, di perdere il posto, ma comment\u00f2 comunque altri 2 match del mondiale, il quarto Germania-Argentina e la finale Italia-Francia, stavolta con un commento pi\u00f9 neutrale.\nNel luglio dello stesso anno, cominciarono a proliferare sul web pezzi audio con la telecronaca incriminata e Jianxiang pens\u00f2 di fare causa ad una societ\u00e0 che aveva trasformato la sua \"performance\" in una suoneria per telefonini. Nello stesso periodo presentava il suo ultimo libro, \"Combattere da veri uomini\", completato prima dell'inizio dei mondiali 2006.\nNel novembre del 2006, Jianxiang si dimise da CCTV e fu messo sotto contratto dalla tv di Hong Kong Phoenix. In seguito, con un milione di \"followers\", \u00e8 diventato uno dei personaggi cinesi pi\u00f9 seguiti su Sina Weibo, l'equivalente cinese di Twitter. Ad agosto 2011 i fan che seguivano Jianxiang su Sina Weibo erano oltre sette milioni."}
{"id": "494619", "revid": "2167671", "url": "https://it.wikipedia.org/wiki?curid=494619", "title": "Leopoldo Marco Antonio Caldani", "text": "Biografia.\nDopo gli studi primari, si laure\u00f2 in medicina e filosofia all'Universit\u00e0 di Bologna il 12 ottobre 1750. Lavor\u00f2 inizialmente come assistente nell'ospedale di S. Maria della Morte, svolgendovi anche ricerche sperimentali di anatomia e fisiologia che lo imposero all'attenzione del mondo medico e scientifico. La sua reputazione di giovane e promettente scienziato si diffuse rapidamente tanto che fu ammesso all'Accademia dell'Istituto delle Scienze di Bologna e, nel 1755, il Senato Bolognese gli confer\u00ec la cattedra di medicina pratica all'Universit\u00e0 di Bologna.\nIl Caldani aveva richiamato subito l'attenzione del mondo scientifico per i suoi studi sperimentali sull'elettricit\u00e0 animale e per aver aderito alla dottrina fisiologica di Albrecht von Haller della \"irritabilit\u00e0 e sensibilit\u00e0 animale\", che tuttavia contribu\u00ec a rivedere criticamente. Proprio l'adesione alla teoria Halleriana lo coinvolse in aspre polemiche nel tradizionale mondo accademico bolognese, tanto che il Caldani, amareggiato per la dura ostilit\u00e0 dei colleghi, matur\u00f2 la decisione di lasciare Bologna e nel 1760 si trasfer\u00ec a Venezia, dove esercit\u00f2 la medicina, subito con grande successo.\nIn questo periodo, numerose universit\u00e0 italiane e europee gli offrirono cattedre. Nel 1764 infine accett\u00f2 la cattedra di \"medicina teorica\" dell'Universit\u00e0 degli Studi di Padova offertagli dai Riformatori dello Studio. All'Universit\u00e0 di Padova il Caldani fu professore per oltre 40 anni, fino al 1806, succedendo a Giovanni Battista Morgagni sulla cattedra di anatomia nel 1772. Nel 1758 si era gi\u00e0 recato a Padova per ascoltare le lezioni di Morgagni e conoscerlo di persona.\nTuttavia nell'ambiente accademico e nei salotti era nota la sua rivalit\u00e0 e antipatia verso il Morgagni, della cui opera scientifica non comprese (o non volle riconoscere) del tutto l'importanza, e che, in pubblico, soleva chiamare ironicamente \"Sua Maest\u00e0 Anatomica\" e in privato \"principe de' macellai\". Il Morgagni lo ricambiava in ugual misura, e anzi cerc\u00f2 di ostacolarne l'ascesa accademica, vedendo in lui un possibile successore in grado di eguagliarne la fama.\nCaldani, figura di grande notoriet\u00e0 nell'ambiente biomedico italiano e europeo di fine Settecento, dal punto di vista scientifico forn\u00ec contributi originali in anatomia, fisiologia e patologia e fu anche stimatissimo anche come medico pratico, sebbene oggi il suo nome non sia tra i pi\u00f9 ricordati del periodo (perlomeno non ai livelli di Spallanzani, Haller o dello stesso Morgagni). Ci\u00f2 \u00e8 dimostrato dai numerosi contatti epistolari costanti con tutti i maggiori scienziati europei a lui contemporanei e dall'appartenenza a svariate accademie scientifiche, tra cui l'Accademia Nazionale delle Scienze, la Royal Society di Londra, l'Accademia delle Scienze di Berlino e la Societ\u00e0 Reale delle Scienze di Gottinga.\nDiverse sue opere monografiche ebbero ampia fama e vennero adottate come libri di testo in molte universit\u00e0 italiane e europee. Tra tutte va ricordato il classico atlante anatomico \"Icones anatomicae quotquot sunt celebriores ex optimis neoteoricum operibus summa diligentia deromptae et collectae\" (uno dei pi\u00f9 famosi atlanti della storia dell'anatomia, in 4 volumi, editi a Venezia tra il 1801 e il 1814) creato in collaborazione con il nipote e successore a Padova sulla cattedra di anatomia Floriano Caldani."}
{"id": "494621", "revid": "77358", "url": "https://it.wikipedia.org/wiki?curid=494621", "title": "Ten Sing", "text": ""}
{"id": "494623", "revid": "767487", "url": "https://it.wikipedia.org/wiki?curid=494623", "title": "Lola Flores", "text": "Biografia.\nNata in Andalusia, figlia di una donna gitana, inizi\u00f2 giovanissima ad esibirsi nell'osteria del padre, il tabanco \"Las Banderillas\",a Jerez de la Frontera.\nIl suo debutto nello spettacolo avvenne a 16 anni, nel 1939, presso il Teatro Villamarta a Jerez de la Frontera, con lo spettacolo flamenco \"Luces de Espa\u00f1a\", in cui la Flores cantava \"Bautiz\u00e1 con manzanilla\".\nTrasferitasi a Siviglia con i genitori, a 18 anni esord\u00ec nel mondo cinematografico con il film \"Martingala\" dove interpretava una giovane ragazza gitana.\nNel 1943 conobbe il cantante Manolo Caracol, con cui inizi\u00f2 un sodalizio artistico e sentimentale; il rapporto difficile a causa del matrimonio di lui e la differenza di et\u00e0 portarono la coppia a dividersi definitivamente nel 1951.\nDopo alcuni anni in giro per l'America, rientr\u00f2 in Spagna e il 27 ottobre 1957 si spos\u00f2 all'Escorial con il chitarrista Antonio Gonzalez Batista, meglio conosciuto come El Pesca\u00edlla, esponente della rumba catalana, da cui ebbe tre figli: Dolores (conosciuta come Lolita Flores), Antonio Flores, cantante e musicista, e Rosario Flores, attrice e cantante.\nProgrammi televisivi.\nOltre alla conduzione e partecipazione a programmi televisivi e di variet\u00e0, Flores cre\u00f2 per il piccolo schermo, nel 1994, un'autobiografia a puntate dal titolo \"El coraje de vivir\" (il coraggio di vivere).\nLo scandalo di Hacienda.\nLola Flores venne processata per non aver dichiarato i suoi redditi dal 1982 al 1985 al fisco spagnolo, con un danno erariale stimato attorno ai di pesetas. La vicenda la costrinse a vendere molte delle sue propriet\u00e0 per ripagare il debito contratto col fisco. L'evasione fiscale spagnola, in quegli anni, era piuttosto diffusa e il caso di Lola Flores venne usato come monito per la nazione: ricevette una condanna a pagare di pesetas (poi ridotta a effettivi in giudizio), e rischi\u00f2 la detenzione in carcere, poi non comminata.\nMalattia e morte.\nFu colpita da un tumore al seno diagnosticatole nel 1972, ma poich\u00e9 le conseguenze di un intervento chirurgico non le avrebbero permesso di poter continuare a lavorare, inizialmente rifiut\u00f2 di operarsi, ma quando si decise era ormai troppo tardi. Mor\u00ec il 16 maggio 1995, a 72 anni, nella sua residenza del Lerele a Madrid. \nQuindici giorni dopo mor\u00ec il figlio trentaquattrenne, Antonio Flores, per overdose di narcotici.\nRiconoscimenti.\nNegli anni sessanta ottenne riconoscimenti fra i quali nel 1962 il Laccio di Dama dell'Ordine di Isabella la Cattolica.\nAd un anno dalla sua scomparsa la posta spagnola le dedic\u00f2 un francobollo commemorativo: tale emissione \u00e8 datata 14 giugno 1996.\nNel 2007 le \u00e8 stato dedicato un film, vietato ai minori, che ha come attrice protagonista, nel ruolo di Lola Flores, Gala \u00c9vora..\nDiscografia.\nTra le sue interpretazioni canore si ricordino: "}
{"id": "494624", "revid": "1658", "url": "https://it.wikipedia.org/wiki?curid=494624", "title": "Collare cervicale", "text": ""}
{"id": "494625", "revid": "124332949", "url": "https://it.wikipedia.org/wiki?curid=494625", "title": "Fairey Swordfish", "text": "Il Fairey Swordfish era un aerosilurante imbarcato, prodotto dall'azienda britannica Fairey Aviation Company Limited negli anni trenta.\nBench\u00e9 la tecnologia usata nella sua progettazione risultasse oramai obsoleta, il Swordfish fu uno dei pi\u00f9 importanti aerei imbarcati della seconda guerra mondiale. Entrato in servizio nel 1936 nella Fleet Air Arm, lo Swordfish era soprattutto l'aereo di punta delle portaerei della Royal Navy, dato che poteva decollare da portaerei relativamente piccole. Raggiungeva i 220\u00a0km/h (non oltre 360 in picchiata, a causa della resistenza) ed oltre 1000\u00a0km di autonomia con siluro a bordo; era dotato di una straordinaria maneggevolezza e controllabilit\u00e0, come anche di robustezza strutturale. Piazz\u00f2 6 siluri su corazzate italiane, 3 su tedesche e 3 francesi.\nIl pi\u00f9 importante degli aerei imbarcati inglesi and\u00f2 incontro al suo pi\u00f9 famoso fallimento quando cerc\u00f2 di fermare gli incrociatori da battaglia tedeschi in fuga da Brest, diretti in Germania: 6 aerei, al comando di Esmonde, ottennero di farsi abbattere dai caccia e dalla contraerea, con la perdita di 13 dei 18 aviatori a bordo, tra cui il comandante.\nIl suo pi\u00f9 celebre e storico successo fu il contributo decisivo all'affondamento della corazzata tedesca Bismarck nel maggio del 1941, quando gli aerosiluranti della portaerei Ark Royal riuscirono a colpire la nave a poppa, danneggiando irreparabilmente il timone e dando inizio all'agonia della grande corazzata.\nStoria.\nSviluppo.\nIl progetto era stato sviluppato come iniziativa interna dell'azienda, proposta per un requisito dell'Air Ministry britannico per un aereo da ricognizione ed osservazione per direzione del tiro d'artiglieria navale. La successiva specifica S.15/33 aggiunse il ruolo di aerosilurante.\nEra previsto che il velivolo fosse predisposto per sostituire rapidamente il carrello con galleggianti, per l'impiego come idrovolante, e che avesse un peso massimo al decollo di 3\u00a0628\u00a0kg per permetterne il lancio da catapulte, montate sulle torri d'artiglieria di navi da battaglia ed incrociatori.\nIl progetto TSR I (Torpedo Spotter Reconnaissance), diretto da Marcel Lobelle, prevedeva un biplano con struttura metallica rivestita in tela e con un motore Rolls-Royce Kestrel a 12 cilindri a V da 525\u00a0hp.\nL'Air Ministry ordin\u00f2 un prototipo, che per\u00f2 ebbe un motore Armstrong Siddeley Panther VI radiale a quattordici cilindri da 625\u00a0hp con elica bipala Watts in legno; esso comp\u00ec il primo volo il 21 marzo 1933, con il collaudatore della Fairey Cristopher Staniland ai comandi.\nA giugno il TSR I ebbe un nuovo motore Bristol Pegasus IIM radiale a nove cilindri da 635\u00a0hp; esso comp\u00ec il primo volo il 10 luglio.\nL'11 settembre il TSR I and\u00f2 distrutto in un incidente; il pilota Cristopher Staniland si lanci\u00f2 col paracadute e non riport\u00f2 alcun danno.\nMarcel Lobelle modific\u00f2 il progetto per migliorarne la stabilit\u00e0: la fusoliera fu allungata di 60\u00a0cm ed i piani di coda ed il timone ingranditi.\nIl nuovo prototipo (matricola K4190), denominato TSR II, vol\u00f2 per la prima volta il 17 aprile 1934, pilotato da Cristopher Staniland, con un motore Bristol Pegasus IIIM.3 da 690\u00a0hp (510\u00a0kW); in seguito l'elica Watts in legno fu sostituita da una tripala metallica.\nNel febbraio del 1935 il TSR II rimase danneggiato in un incidente; comunque l'Air Ministry ordin\u00f2 tre aerei di preserie per valutazioni.\nIl primo ordine per 86 aerei di serie, denominati Swordfish Mark I, fu emesso nel maggio 1935 ed i primi aerei entrarono in servizio l'anno seguente con la Fleet Air Arm (all'epoca dipendente dalla RAF), sostituendo i Fairey Seal come aerosiluranti.\nNel 1939 la Fleet Air Arm, dipendente dalla Royal Navy da maggio, aveva tredici Squadron equipaggiati con Swordfish Mark I; c'erano inoltre tre squadriglie di Swordfish Mark I idrovolanti, impiegati su navi da battaglia come osservatori per direzione del tiro d'artiglieria.\nComplessivamente furono costruiti 2.392 Swordfish in diverse versioni, di cui 692 dalla Fairey a Hayes e 1.700 dalla Blackburn Aircraft Company a Sherburn, a volte soprannominati \"Blackfish\"; la versione prodotta nel maggior numero fu la Mk II, con 1.080 aerei.\nGli Swordfish avrebbero dovuto essere sostituiti dai biplani Fairey Albacore ma rimasero in servizio pi\u00f9 a lungo efurono poi sostituiti dai monoplani Fairey Barracuda.\nTecnica.\nLo Swordfish Mark I era un biplano monomotore con tre uomini d'equipaggio. La fusoliera era a struttura metallica con la parte anteriore, compresi i lati dell'abitacolo, rivestita in metallo ed il resto in tela.\nLe ali superiore ed inferiore erano a struttura metallica e costituite da una sezione centrale rivestita in metallo e da sezioni esterne rivestite in tela, collegate da due coppie di montanti metallici fissi in ogni semiala.\nSia l'ala superiore che quella inferiore erano dotate di alettoni; l'alettone inferiore era collegato meccanicamente tramite un'asta al superiore per sincronizzarne i movimenti.\nL'ala superiore aveva un angolo di freccia di 4\u00ba ed era dotata di slat sui bordi d'attacco; non c'erano ipersostentatori, ma gli alettoni potevano essere abbassati di 8\u00ba per il decollo, possibilit\u00e0 usata per il lancio dalle catapulte sulle torri d'artiglieria delle navi da battaglia.\nNell'ala superiore c'era un canotto di salvataggio, che si gonfiava automaticamente in caso di ammaraggio.\nSui montanti di fusoliera dell'ala superiore c'era un'asta orizzontale con luci, usate come riferimento per valutare, in base alla velocit\u00e0 della nave bersagliata, quanto pi\u00f9 avanti lanciare il siluro. L'asta era interrotta davanti al pilota, per non ostacolarne la visuale.\nLe ali erano pieghevoli all'indietro ai lati della fusoliera, usando il montante interno posteriore come perno ed agganciandole agli stabilizzatori per ridurre l'ingombro a bordo delle portaerei; le aperture nelle ali erano sigillate per evitare problemi di corrosione.\nL'impennaggio era di tipo classico con equilibratori fissi con stabilizzatori posti nella fusoliera posteriore e deriva singola.\nLo Swordfish Mark I aveva un motore stellare a nove cilindri Bristol Pegasus IIIM.3 da 690\u00a0hp (510\u00a0kW) con elica tripala Fairey-Reed metallica a passo fisso. Il motore aveva una carenatura anulare, denominata anello Townend, per ridurre la resistenza aerodinamica, migliorare la ventilazione/raffreddamento dei cilindri e convogliarne gli scarichi in un unico tubo sotto il lato destro della fusoliera.\nNel caso di aerei d'impiego notturno, lo scarico era allungato per evitare la fuoriuscita di scintille, che lo avrebbero reso facilmente visibile al buio, e dotato di silenziatore per limitare il rumore.\nIl serbatoio di carburante era posto nella parte inferiore della fusoliera anteriore ed aveva la capacit\u00e0 di 705 litri; c'era inoltre un serbatoio a gravit\u00e0 da 57 litri davanti all'abitacolo.\nIl carrello d'atterraggio era fisso, con carrello principale collegato alla fusoliera ed all'ala inferiore e ruotino di coda, ed era predisposto per essere sostituito rapidamente con galleggianti per l'impiego come idrovolante.\nNel caso di conversione in idrovolante, a causa del maggiore peso e resistenza aerodinamica, la velocit\u00e0 massima era di 160\u00a0km/h.\nLo Swordfish Mark I aveva un gancio d'atterraggio sotto alla fusoliera posteriore, alloggiato in un apposito incavo.\nL'abitacolo era aperto, con i tre uomini d'equipaggio disposti in fila: pilota davanti, osservatore in mezzo e dietro l'operatore radio, che era anche mitragliere di coda.\nIl pilota era in un abitacolo anteriore con parabrezza, mentre l'osservatore e l'operatore radio erano in un altro abitacolo posteriore, leggermente pi\u00f9 basso ove, al posto dell'osservatore, poteva essere installato un serbatoio di carburante da 273 litri.\nAll'inizio della guerra la strumentazione era semplice, e le comunicazioni via radio erano possibili solo in trasmissione ed in telegrafia e, per la comunicazione interna l'equipaggio usati tubi di gomma.\nArmamento.\nL'armamento era una mitragliatrice Vickers Mk 2 da 7,7\u00a0mm con seicento colpi sul lato destro del muso ed una Vickers K o Lewis da 7,7\u00a0mm posteriore brandeggiabile con sei tamburi da cento colpi. Su alcuni aerei non era installata la mitragliatrice anteriore. La mitragliatrice posteriore, quando non era utilizzata, poteva essere ritirata in un apposito incavo nella fusoliera. Lo Swordfish aveva vari punti di attacco e poteva trasportare:\nInoltre erano presenti attacchi pi\u00f9 esterni, che potevano essere caricati con quattro bengala illuminanti, dotati di paracadute.\nIl siluro Mk XII aveva una testata da 176\u00a0kg ed una gittata di 3\u00a0200 m a 27 nodi (50\u00a0km/h) e 1\u00a0372 m a 40 nodi (74,2\u00a0km/h).\nVersioni.\nPrima versione di serie. Alcuni vennero convertiti dalla Fleet Air Arm in biposto per l'addestramento dei piloti. Vennero prodotti 692 aerei di questa versione dalla Fairey e poi trecento dalla Blackburn.\nSeconda versione di serie entrata in servizio nel 1943 con motore Pegasus XXX da 750\u00a0hp (560\u00a0kW) ed armata con razzi sotto l'ala inferiore, dotata di apposito rivestimento protettivo metallico.\nSotto ogni semiala inferiore al posto delle bombe poteva portare quattro razzi esplosivi RP-3 da 76,2mm e 27\u00a0kg o quattro razzi perforanti da 76,2mm e 11,3\u00a0kg; entrambi i tipi erano lunghi 1,2m ed usavano cordite come propellente solido.\nI razzi potevano essere lanciati a coppie, uno da ogni semiala, o tutti assieme; preferibilmente venivano lanciati a 550m dal bersaglio alla quota di 18m.\nGeneralmente gli aerei di questa versione avevano lo scarico allungato con silenziatore.\nVennero prodotti 1.080 aerei di questa versione dalla Blackburn nel 1943.\nTerza versione di serie con motore Pegasus XXX ed un nuovo radar antinave ASV (Anti surface Vessel) Mk XI sotto alla fusoliera anteriore entrata in servizio nel 1943.\nIl nuovo radar con mare calmo permetteva di localizzare un sommergibile in emersione a circa venti chilometri ed uno snorkel ad otto da una quota di 610m, con un'accuratezza angolare di 2\u00ba, ma impediva l'installazione di armamento ventrale.\nVennero prodotti 320 aerei di questa versione dalla Blackburn, compreso l'ultimo Swordfish prodotto, l'NS204 completato il diciotto agosto 1944.\n59 Swordfish Mk II convertiti in addestratori armati solo con la mitragliatrice posteriore e dotati di abitacolo chiuso, usati dalla RCAF per l'addestramento al tiro dei mitraglieri di coda a Yarmouth in Nuova Scozia.\nSorprendentemente, la modifica non venne estesa agli Swordfish operativi, per cui gli equipaggi continuarono a volare per tutta la guerra in aerei con abitacolo aperto, anche nelle durissime condizioni ambientali invernali dell'Atlantico del nord.\nAlcuni Mk IV vennero poi convertiti in traino bersagli.\nImpiego operativo.\nI primi quattordici Swordfish Mk I entrarono in servizio nel luglio 1936 nel No. 825 Squadron imbarcato sulla portaerei HMS \"Glorious\".\nAllo scoppio della seconda guerra mondiale nel 1939 la Fleet Air Arm, dipendente dalla Royal Navy da maggio, aveva tredici Squadron equipaggiati con Swordfish Mark I di cui undici imbarcati su cinque delle sette portaerei della Royal navy:\nC'erano inoltre tre squadriglie di Swordfish Mark I idrovolanti, impiegati come osservatori per direzione del tiro d'artiglieria navale su navi da battaglia dotate di catapulte di lancio.\nL'arma principale dello Swordfish era il siluro, ma la bassa velocit\u00e0 dell'aereo e la necessit\u00e0 di un avvicinamento in linea retta a bassa quota rendeva l'attacco ad obiettivi ben difesi molto pericoloso.\nLa tattica d'attacco prevedeva un avvicinamento alla quota di 1.500 metri, segu\u00ecto da una picchiata per sganciare il siluro a 5,5 metri di quota.\nLa gittata del siluro Mark XII era 1.372 metri; il siluro, una volta sganciato, cadeva in acqua con una traiettoria a parabola circa 200 metri pi\u00f9 avanti del punto di sgancio, poi occorrevano altri 300 metri perch\u00e9 si stabilizzassero traiettoria e profondit\u00e0 e per l'innesco; mentre la distanza di sgancio ottimale era di 900 metri, se si riusciva ad arrivare cos\u00ec vicini al bersaglio.\nAlla fine del 1939 alcuni Swordfish Mark I vennero dotati di un radar ASV (Anti surface Vessel) con antenne sui montanti esterni delle ali.\nLe azioni di guerra.\nLa prima azione di guerra degli Swordfish avvenne l'11 aprile 1940, quando gli Swordfish imbarcati sulla HMS \"Furious\" attaccarono alcuni cacciatorpediniere tedeschi nel porto norvegese di Trondheim; i siluri si piantarono nel fondale troppo basso.\nUno Swordfish Mark I idrovolante decollato dalla HMS \"Warspite\" diresse il tiro d'artiglieria durante la seconda battaglia di Narvik nel 1940 e all'inizio della battaglia affond\u00f2 l'U-Boot U-64, per poi finire con le bombe rimanenti uno dei caccia tedeschi.\nIn aprile e maggio gli Swordfish imbarcati sulla HMS \"Glorious\" e sull'HMS \"Ark Royal\" eseguirono diversi attacchi contro le navi e le truppe tedesche impegnate nella conquista della Norvegia.\nNel maggio 1940 cinque squadron di Swordfish della Fleet Air Arm (No. 812, 815, 818, 825 e 829) vennero prestati al RAF Coastal Command, che li impieg\u00f2 per bombardamenti in Francia, con azioni di bombardamento in picchiata contro mezzi corazzati ed altri veicoli; essi vennero inoltre impiegati in missioni notturne di bombardamento e posa mine nei porti controllati dai tedeschi.\nL'8 giugno gli incrociatori da battaglia tedeschi Scharnhorst e Gneisenau affondarono la Glorious; lo stesso giorno sei Swordfish, partiti da Hatson nelle isole Orcadi, attaccarono la Scharnhorst senza successo; due aerei vennero abbattuti dalla contraerea della nave.\nIl 14 giugno 1940, quattro giorni dopo la dichiarazione di guerra dell'Italia a Francia e Regno Unito, gli Swordfish del No. 767 Training Squadron, di base nel sud della Francia, vennero impiegati per bombardare Genova durante un'azione aeronavale coordinata.\nA seguito della resa della Francia, del 22 giugno, il No. 767 Training Squadron venne trasferito a Malta e ridenominato No. 830 Squadron; per tutta la durata della guerra nel Mediterraneo esso venne impiegato in attacchi a basi e convogli navali italiani.\nIl 3 luglio 1940 alcuni Swordfish vennero impiegati per attaccare le navi francesi nel porto di Mers-el-Kebir in Algeria per evitare che potessero impadronirsene i tedeschi dopo il rifiuto degli equipaggi di unirsi agli alleati.\nIl 22 agosto 1940 tre Swordfish del No. 813 Squadron, distaccati dalla HMS \"Ark Royal\" di base ad Alessandria d'Egitto, attaccarono le navi italiane nel golfo di Bomba ad ovest di Tobruk, affondando il sommergibile \"Iride\" e la nave appoggio \"Monte Gargano\" senza subire perdite, sventando cos\u00ec il primo tentativo italiano di attaccare il porto di Alessandria con SLC (l\"Iride\" era il mezzo che li avrebbe dovuti trasportare).\nVentuno Swordfish del No. 824 Squadron, imbarcati sulla portaerei HMS \"Illustrious\", la notte dell'11 novembre 1940 attaccarono la base navale di Taranto, affondando la nave da battaglia \"Conte di Cavour\" e danneggiando gravemente le navi da battaglia \"Duilio\" e \"Littorio\", che rimasero fuori combattimento per sei mesi. La tattica d'attacco venne poi copiata dai giapponesi ed impiegata per l'attacco di Pearl Harbor.\nNel febbraio 1941 gli Swordfish imbarcati sulla HMS \"Hermes\" attaccarono un convoglio di sedici navi italiane, partite da Mogadiscio in Somalia: tre vennero affondate e le altre rientrarono a Mogadiscio.\nSempre nello stesso mese, il 9 febbraio, una ventina di Swordfish bombardarono Livorno, Pisa e La Spezia; poco dopo le 06:00, 14 Swordfish, armati con 4 bombe da 250 libbre e 16 artifizi incendiari, si diressero verso Livorno, mentre altri 4 aerei con mine magnetiche erano destinati a La Spezia per colpire il porto. L'attacco sulle raffinerie di Livorno non provoc\u00f2 particolari danni e un aereo venne abbattuto; i velivoli posamine lanciarono le mine in un punto sbagliato del porto, ma la cosa non ebbe importanza poich\u00e9 la flotta italiana era gi\u00e0 in mare.\nL'11 marzo 1941 sei Swordfish del No. 815 Squadron, di base a Paramythia in Grecia, attaccarono le navi italiane nei porti di Durazzo e Valona in Albania, mettendo a segno due siluri.\nIl 28 marzo 1941 alcuni Swordfish, durante la battaglia di Capo Matapan, contribuirono all'affondamento degli incrociatori italiani Pola, Zara e Fiume. Infatti fu uno di loro che silur\u00f2 il Fiume, mettendolo fuori uso e innescando gli eventi che porteranno alla disastrosa sconfitta degli italiani la notte successiva.\nNell'aprile 1941 gli ultimi due Swordfish vennero ritirati dalla Grecia, invasa dai tedeschi.\nNel maggio e giugno 1941, a seguito di una ribellione filo-tedesca in Iraq, alcuni Swordfish imbarcati sulla HMS \"Hermes\" vennero impiegati per bombardare le basi dei ribelli.\nSempre nel maggio 1941 gli Swordfish, decollati dalla HMS \"Ark Royal\", diedero un contributo decisivo all'affondamento della nave da battaglia tedesca Bismarck, danneggiandone irreparabilmente il timone e quindi impedendole di sfuggire alle navi inglesi.\nIl 21 dicembre 1941 uno Swordfish dell'812 Squadron di base a Gibilterra affond\u00f2 per la prima volta un U-Boot localizzato col radar, l'U-451 al largo di Tangeri.\nIl 12 febbraio 1942 sei Swordfish del No. 825 Squadron parteciparono ai tentativi di fermare gli incrociatori da battaglia tedeschi Scharnhorst e Gneisenau e l'incrociatore pesante Prinz Eugen, in fuga da Brest e diretti in Germania; essi vennero tutti abbattuti dalla contraerea e dai caccia tedeschi, con la perdita di 13 dei 18 aviatori a bordo, tra cui il comandante Eugene Esmonde, che venne poi decorato alla memoria con la Victoria Cross.\nIl 5 aprile 1942 sei Swordfish del No. 814 Squadron vennero intercettati presso Ceylon ed abbattuti da caccia giapponesi impegnati in un attacco alla base navale di Colombo.\nNel maggio 1942 gli Swordfish del No. 810 e 829 squadron, imbarcati sulla HMS \"Illustrious\", parteciparono all'operazione Ironclad per conquistare il Madagascar, controllato dai francesi di Vichy.\nIl 5 maggio tre squadre d'attacco, di sei Swordfish l'una, fornirono appoggio aereo durante lo sbarco; gli Sworfish della prima squadra affondarono coi siluri il mercantile armato \"Buoganville\" nel porto di Diego Suarez, quelli della seconda affondarono il sommergibile Bevezieres, usando bombe di profondit\u00e0.\nIl 6 maggio gli Swordfish imbarcati sulla HMS \"Illustrious\" affondarono il sommergibile \"Les Heros\", mentre quelli imbarcati sulla HMS \"Indomitable\" affondarono lo sloop \"D'Entrecasteaux\".\nIl giorno seguente le truppe di Vichy s'arresero.\nNell'autunno del 1942 alcuni Swordfish, distaccati su basi in Egitto, vennero impiegati per attacchi notturni a basi e mezzi corazzati tedeschi ed italiani.\nNel novembre 1942, anche alcuni Swordfish vennero impiegati nell'operazione Torch, l'invasione alleata del nord Africa francese; le insegne nazionali inglesi vennero sostituite con quelle americane, per far credere al nemico che si trattasse di un'operazione condotta esclusivamente da forze americane.\nLa RCAF ricevette un centinaio di Swordfish Mk II, da impiegare prevalentemente per l'addestramento al tiro dei mitraglieri di coda sulla base di Yarmouth in Nuova Scozia, dal gennaio 1943 al marzo 1945. 59 di questi aerei vennero poi convertiti in Mk IV.\nCon lo sviluppo di nuovi aerosiluranti con prestazioni superiori, gli Swordfish vennero destinati al ruolo antisommergibile ed imbarcati sulle piccole portaerei di scorta, armati con bombe di profondit\u00e0 e razzi per attaccare gli U-Boot in superficie.\nGli Swordfish vennero impiegati anche sulle Merchant Aircraft Carrier (MAC), venti navi da carico modificate con ponte di volo, in grado di trasportare, oltre al proprio carico, anche tre o quattro aerei ed impiegate per scorta antisommergibile ai convogli.\nLa bassa velocit\u00e0 di stallo facilitava l'impiego dalle MAC anche in condizioni meteorologiche avverse; inoltre non era necessario che la nave viaggiasse controvento per facilitare il decollo: se necessario, era possibile decollare anche da una nave all'ancora.\nAll'inizio del 1944, con un centinaio di Swordfish vennero costituiti tre squadron imbarcati sulle MAC, il No. 836, No. 840 ed il No. 860.\nTre MAC avevano equipaggi olandesi e Swordfish con equipaggi del No. 860 (Dutch) Naval Air Squadron, inquadrato nella Fleet Air Arm ma costituito da militari olandesi fuggiti dopo l'invasione tedesca dei Paesi Bassi nel maggio 1940.\nPer le limitazioni di peso imposte dall'impiego dalle MAC, spesso gli Swordfish Mk III volavano disarmati, in coppia con un Mk II armato di razzi; il Mk III localizzava i bersagli col radar e il Mk II li attaccava.\nIl 13 maggio 1943 uno Swordfish Mk II dell'819 Squadron, decollato dalla portaerei di scorta HMS \"Archer\", affond\u00f2 per la prima volta un U-Boot coi razzi, l'U-572 nell'Atlantico del nord.\nNell'ottobre 1943 alcuni Swordfish vennero trasferiti sulle basi aeree portoghesi nelle isole Azzorre, dopo che il governo portoghese ne aveva concesso l'uso agli alleati per gli aerei impiegati nella scorta dei convogli.\nDal 1944, per decollare dalle MAC gli Swordfish potevano utilizzare dei razzi supplementari RATO ai lati della fusoliera posteriore, per accorciare la corsa di decollo ed aumentare il carico bellico.\nNel maggio 1944, nell'Atlantico del nord, gli Swordfish imbarcati sulla portaerei di scorta HMS \"Fencer\" stabilirono un primato, affondando tre U-Boot in meno di quarantotto ore.\nFino alla fine della guerra gli Swordfish della RAF e RCAF vennero impiegati per pattugliare il canale della Manica, attaccando i mini sommergibili e le motosiluranti tedesche.\nL'ultimo volo operativo di uno Swordfish da una MAC avvenne il 28 giugno 1945, dalla MV \"Empire MacKay\".\nComplessivamente gli Swordfish affondarono quattordici U-Boot.\nL'ultimo squadron operativo su Swordfish, il No. 836, venne sciolto il ventuno maggio 1945; l'ultimo da addestramento nell'estate del 1946.\nGli ultimi MK IV vennero radiati dalla RCAF nel 1947. anche se alcuni Swordfish vennero impiegati dalla RAF come aerei da collegamenti fino al 1952.\nLivree.\nInizialmente gli Swordfish avevano tutte le superfici metalliche in colore grigio chiaro lucido FS16440 e quelle in tela alluminio FS17178.\nGli aerei avevano una banda diagonale in fusoliera di colori diversi, a seconda della portaerei su cui erano imbarcati:\nNel luglio 1939 venne adottata una livrea con le superfici superiori dell'ala superiore e della fusoliera a chiazze di grigio scuro FS36099 e verde scuro FS34096, le superfici superiori dell'ala inferiore a chiazze di grigio scuro FS36118 e verde medio FS 34159 ed il resto in grigio chiaro FS 36463 con la linea di divisione dei colori molto alta sui lati della fusoliera; le bande in fusoliera vennero abolite.\nNell'ottobre 1939 la linea di divisione dei colori venne abbassata a met\u00e0 fusoliera.\nNel marzo 1941 il grigio chiaro FS36463 venne sostituito dal verde chiaro FS34424 con la linea di divisione dei colori in fusoliera molto bassa.\nAlcuni Swordfish distaccati su basi a terra in Egitto ed impiegati in missioni notturne avevano le superfici inferiori in nero opaco.\nNel febbraio 1942 gli Swordfish in servizio nel RAF Coastal Command per missioni antisommergibile vennero parzialmente ridipinti, con tutte le superfici inferiori e laterali bianco opaco; la stessa livrea venne poi adottata dalla Fleet Air Arm per tutti gli Swordfish impiegati per missioni antisommergibile, compresi quelli imbarcati sulle portaerei di scorta e sulle MAC. Gli Swordfish della RAF impiegati per pattugliamento antisommergibile notturno erano interamente nero opaco."}
{"id": "494626", "revid": "6145016", "url": "https://it.wikipedia.org/wiki?curid=494626", "title": "Capital venture", "text": ""}
{"id": "494627", "revid": "123634763", "url": "https://it.wikipedia.org/wiki?curid=494627", "title": "Jan \u0160vankmajer", "text": "\u00c8 un artista surrealista, noto soprattutto per le sue opere d'animazione, che hanno ispirato artisti come Terry Gilliam e i fratelli Quay.\nBiografia.\nHa studiato all'Accademia delle belle Arti praghese specializzandosi in rappresentazioni con i burattini, regia e scenografia. Ha esordito nel cinema nel 1964 con il corto \"\"Posledni trik pana Schwarzewaldea a pana Edgara\" (\"The Last Trick\"). Durante la Primavera di Praga dirige quattro film che segnano il suo passaggio dal surrealismo al manierismo. \nNel 1987 gira il suo primo lungometraggio, \"Neco z Alenky\" (\"Alice\"), presentato al Festival di Berlino. Del 1993 \u00e8 il suo secondo film, \"Lekce Faust\" (\"Faust\"), presentato a Cannes e seguito nel 1996 da \"Spiklenci slasti\"\" (\"Cospiratori del piacere\").\n\u0160vankmajer si \u00e8 guadagnato la sua reputazione dopo diversi decenni di lavoro e grazie alla sua tecnica peculiare dello stop-motion e per la capacit\u00e0 di creare immagini surreali, da incubo, e tuttavia in qualche modo buffe. Fino al 2005 \u00e8 stato impegnato a Praga con la realizzazione di un nuovo film horror, \"\u0160\u00edlen\u00ed\", ispirato ai racconti di Edgar Allan Poe e del Marchese de Sade, la cui influenza era presente anche in molti suoi lavori passati.\nLe caratteristiche dei film di \u0160vankmajer sono:\nIl cibo \u00e8 uno dei temi e degli elementi che preferisce e la stop-motion \u00e8 presente in tutti i suoi film, nonostante nei lungometraggi siano incluse anche scene dal vivo pi\u00f9 o meno lunghe.\nMolti suoi film, come il cortometraggio \"Do pivnice\", sono girati con una prospettiva infantile, e, allo stesso tempo, svelano una natura aggressiva e disturbante.\nOggi \u00e8 celebrato come uno dei pi\u00f9 grandi animatori al mondo. I suoi lavori pi\u00f9 famosi sono probabilmente i lungometraggi \"Alice\", del 1988, \"Faust\", del 1994, \"Cospiratori del piacere\", del 1996, e \"Otes\u00e1nek\", del 2000. Altrettanto conosciuto (ed imitato) \u00e8 il corto \"Mo\u017enosti dialogu\" (1982), che mostra teste simili a quelle di Arcimboldo che si riducono l'una l'altra fino a diventare tutte uguali (\"exhaustive discussion\"), un uomo e una donna d'argilla che si dissolvono sessualmente l'uno dentro l'altro, poi litigano e si riducono a una frenetica poltiglia bollente (\"passionate discourse\"); e due teste di argilla pi\u00f9 anziane che tirano fuori vari oggetti dalle loro lingue (spazzolini e dentifrici, scarpe e lacci, ecc.) e li usano in ogni combinazione possibile, sensata o meno (\"factual conversation\").\nIl 27 luglio 2013 \u00e8 stato insignito del Primo Premio Circolino dei Films per l'innovazione e la creativit\u00e0.\nVita privata.\nFu sposato con Eva \u0160vankmajerov\u00e1, pittrice surrealista, ceramista e scrittrice di fama internazionale, fino alla morte di lei, nel 2005. La \u0160vankmajerov\u00e1 prese parte a molti suoi film, tra i quali \"Faust\", \"Ot\u00e9sanek\" e \"Alice\".\nFilmografia.\nAnimazione.\nAnimatore, Disegnatore, Collaboratore Artistico, Effetti Speciali:"}
{"id": "494628", "revid": "38120", "url": "https://it.wikipedia.org/wiki?curid=494628", "title": "Star Trek VII", "text": ""}
{"id": "494634", "revid": "729019", "url": "https://it.wikipedia.org/wiki?curid=494634", "title": "Fairey Albacore", "text": "Il Fairey Albacore era un bombardiere-aerosilurante biplano prodotto dall'azienda britannica Fairey Aviation Company Limited tra il 1939 ed il 1943 ed utilizzato principalmente dalla Fleet Air Arm, la componente aerea della Royal Navy, durante la seconda guerra mondiale.\nProdotto in 800 esemplari derivava dal precedente pari ruolo Swordfish, del quale ricalcava le caratteristiche principali a fronte di miglioramenti tecnici generali, tra i quali il pi\u00f9 palese era quello di ricorrere ad una motorizzazione pi\u00f9 potente ed un abitacolo chiuso. Nonostante il progetto pi\u00f9 recente, a causa della minore manovrabilit\u00e0 rispetto al predecessore non riusc\u00ec mai a rimpiazzare del tutto lo Swordfish.\nStoria del progetto.\nNel 1936 l'Air Ministry, il ministero che nel Regno Unito era responsabile dell'aviazione militare, emise una specifica identificata come Specification S.41/36 per la fornitura di un nuovo modello triposto TSR (torpedo/spotter/reconnaissance, ovvero aerosilurante e ricognitore) per sostituire il precedente Swordfish nei reparti della Fleet Air Arm (FAA).\nIl progetto venne nuovamente affidato al capoprogettista della Fairey Marcel Lobelle che disegn\u00f2 un modello attingendo all'esperienza dello Swordfish affinandolo aerodinamicamente, equipaggiandolo con un pi\u00f9 potente motore e, a differenza dello Swordfish, fornendogli piena capacit\u00e0 di bombardamento in picchiata grazie ad un irrobustimento generale della cellula che gli avrebbe permesso di raggiungere una velocit\u00e0 di picchiata di 250 kt (400 km/h) IAS con flap estratti con un carico bellico subalare pari a 4 bombe da 500 lb ciascuna. Al nuovo modello, identificato dall'azienda Albacore, venne assegnata la nuova designazione di TBR (torpedo/bomber/reconnaissance, aerosilurante, bombardiere, ricognitore). Dotato di cabina di pilotaggio chiusa e riscaldata era equipaggiato anche con una scialuppa che in caso di ammaraggio forzato veniva automaticamente espulsa per facilitare le operazioni di salvataggio del proprio equipaggio.\nIl primo dei due prototipi venne portato in volo per la prima volta il 12 dicembre 1938 e la produzione in serie del primo blocco di 98 unit\u00e0 prese l'avvio nel 1939. I primi esemplari vennero equipaggiato con un motore Bristol Taurus II sostituito nei velivoli successivi dal pi\u00f9 potente Taurus XII. Le prestazioni fornite dall'Albacore motorizzato Taurus II durante la serie di prove effettuate nel febbraio 1940 presso il MoD Boscombe Down, rivelarono una velocit\u00e0 massima di 160\u00a0mph (258\u00a0km/h) alla quota di 4\u00a0800\u00a0ft (1\u00a0463 m), con un peso complessivo di 11\u00a0570\u00a0lb (5\u00a0259\u00a0kg) ottenuto equipaggiando l'esemplare con quattro bombe di profondit\u00e0 su supporti subalari, velocit\u00e0 salita a 172\u00a0mph (277\u00a0km/h) senza carico bellico. Un Albacore motorizzato Taurus II ed equipaggiato con un siluro raggiunse il peso di 11\u00a0100\u00a0lb (5\u00a0045\u00a0kg).\nA fine produzione gli Albacore costruiti raggiunsero le 800 unit\u00e0.\nImpiego operativo.\nL'episodio bellico che pi\u00f9 riguarda le vicende italiane fu il tentativo di danneggiamento della nave da battaglia della Regia Marina \"Vittorio Veneto\" durante lo scontro di Gaudo del 28 marzo 1941, durante la quale un gruppo di Albacore venne mandato ad attaccare la squadra navale.\nEsemplari sopravvissuti.\nL'unico esemplare di cui sia nota l'esistenza ai giorni nostri \u00e8 quello conservato al Fleet Air Arm Museum, ricavato dalla ricostruzione di due esemplari incidentati, gli N4389 ed N4172."}
{"id": "494639", "revid": "633110", "url": "https://it.wikipedia.org/wiki?curid=494639", "title": "Fairey Fulmar", "text": "Il Fairey Fulmar (dal nome di un genere di uccelli della famiglia dei procellaridi) era un aereo da caccia imbarcato, realizzato dall'azienda britannica Fairey Aviation Company Limited nella seconda met\u00e0 degli anni trenta ed impiegato nel corso della seconda guerra mondiale sia dalla Fleet Air Arm che dalla Royal Air Force.\nDerivato dal Fairey P.4/34, all'epoca della sua comparsa presentava prestazioni tra le migliori della categoria ma, gravato soprattutto dalla superata formula biposto, fin\u00ec ben presto per risultare obsoleto e per essere relegato a compiti meno impegnativi quali la caccia notturna.\nSviluppo.\nIl progetto iniziale del velivolo che in seguito diverr\u00e0 il Fulmar venne realizzato in risposta alla specifica P.4/34 emessa dall'Air Ministry, il Ministero dell'Aria britannico.\nCon questa richiesta si voleva acquisire un velivolo monomotore, da destinare a compiti di bombardamento leggero, in grado di operare anche a tuffo. Alla P.4/34 risposero la Hawker Siddeley Aircraft e la Fairey Aviation Company Ltd. Quest'ultima propose un velivolo fortemente ispirato al suo Battle anche se di dimensioni minori e pi\u00f9 leggero; come per il Battle, a capo del progetto venne posto Marcel Lobelle.\nSuccessive modifiche alla richiesta iniziale, portarono alla definizione della nuova specifica O.8/38 con la quale fu avanzata la richiesta di un caccia di scorta, biposto, in grado di operare sia imbarcato su portaerei che in configurazione idrovolante, dotato di galleggianti a scarponi; quest'ultima caratteristica fu per\u00f2 ben presto accantonata e nel marzo del 1938 la Fairey present\u00f2 il progetto dettagliato del velivolo.\nNel frattempo, modificando il secondo prototipo del bombardiere P.4/34, la Fairey present\u00f2 un mockup volante del futuro Fulmar che venne sottoposto a prove di volo le quali, fornendo garanzie sulla validit\u00e0 del progetto, portarono il Ministero ad autorizzare un primo ordine per 127 velivoli.\nLa successiva crisi di Monaco convinse le autorit\u00e0 a portare a 250 esemplari la consistenza dell'ordine iniziale, malgrado il costruttore indicasse che, in ogni caso, la loro costruzione non avrebbe potuto prendere il via se non dopo il completamento dei nuovi stabilimenti di Stockport.\nIl primo esemplare si serie del Fulmar ricevette il battesimo dell'aria nel gennaio del 1940, seguito da altri 158 prima della fine di quello stesso anno; al completamento del primo ordine, la produzione fu concentrata sulla seconda versione (Mk. II) dotata di motorizzazione aggiornata (capace di maggior potenza), di una nuova elica e di ulteriori modifiche di dettaglio, in particolare destinate ad agevolare l'impiego del velivolo in climi tropicali.\nQuesta seconda versione del Fulmar rappresent\u00f2 l'unico stadio evolutivo del progetto originario e venne costruita in 350 esemplari; secondo altra fonte il totale dei velivoli realizzati ammonterebbe a 602 ma non si esclude che i numeri non concordino in funzione del numero di velivoli P.4/34 utilizzati come prototipi del Fulmar.\nDescrizione tecnica.\nStruttura.\nIl Fulmar era un aereo monomotore e monoplano, ad ala bassa, realizzato interamente in materiali metallici; la fusoliera, di sezione rettangolare, conferiva nelle forme esteriori una certa somiglianza a quelle del precedente Battle.\nLa cabina di pilotaggio era collocata all'altezza del bordo d'attacco delle ali, separata dalla postazione posteriore del navigatore/marconista da un vano intermedio (non vetrato) nel quale erano alloggiati un serbatoio di carburante ed altre apparecchiature e circuiti. Entrambe le postazioni dei membri dell'equipaggio presentavano vetratura dotata di intelaiatura (particolarmente allungata quella posteriore) ed avevano sistema di apertura a scorrimento. Nella parte inferiore della sezione anteriore era disposta la presa d'aria per il circuito di raffreddamento del motore.\nLe ali erano caratterizzate da leggera rastrematura verso le estremit\u00e0 e presentavano angolo di diedro leggermente positivo, ottenuto anche mediante l'assottigliamento dello spessore. Le semiali erano dotate di sistema di ripiegamento meccanico disposto in prossimit\u00e0 degli elementi anteriori del carrello d'atterraggio; quest'ultimo era di tipo triciclo posteriore, interamente retrattile. La ritrazione delle ruote avveniva di piatto, con movimento verso la parte interna dell'ala; le ruote erano alloggiate interamente nello spessore delle semiali; queste ultime alloggiavano anche le mitragliatrici.\nNella parte posteriore della fusoliera erano alloggiati un punto di forza per l'attacco alla catapulta (impiegato nelle fasi di decollo dalle portaerei), il gancio d'arresto ed il ruotino del carrello posteriore, non retraibile.\nL'impennaggio era di tipo classico, con la deriva disposta in posizione leggermente pi\u00f9 arretrata rispetto ai piani orizzontali.\nMotore.\nIl motore che equipaggi\u00f2 il Fulmar durante tutto il periodo di produzione fu il V 12 Rolls-Royce Merlin: il primo esemplare, nel gennaio del 1940, era dotato di un \"Merlin III\" da 1\u00a0030 hp (pari a 768 kW) ma gi\u00e0 nel mese di aprile venne portato in volo il primo esemplare dotato di \"Merlin VIII\" dotato di sistema di sovralimentazione mediante compressore meccanico, capace della potenza di 1\u00a0080\u00a0hp (805\u00a0kW). La versione Mk. II del Fulmar, infine, montava il \"Merlin 30\" da 1\u00a0300\u00a0hp (circa 970\u00a0kW).\nArmamento.\nIl Fulmar fu il primo aereo della Fleet Air Arm ad impiegare il medesimo armamento gi\u00e0 utilizzato dagli Hurricane e dagli Spitfire della RAF: come i due caccia era equipaggiato con otto mitragliatrici Browning calibro 0.30 in (pari a 7,7\u00a0mm); il Fulmar poteva per\u00f2 trasportare fino a 750 proiettili per ciascuna arma, circa il doppio di quanto era consentito ai due velivoli \"terrestri\", che potevano essere portati a 1000 sugli MK. II. Secondo alcuni, gli ultimi esemplari della serie Mk. II furono equipaggiati con solo quattro mitragliatrici ma calibro 0.50 in (12,7\u00a0mm), dotate di 370 proiettili ciascuna.\nL'inusuale (per un velivolo biposto) assenza di armamento posteriore venne considerata una delle principali carenze del Fulmar; alcuni velivoli sarebbero stati tuttavia dotati di una mitragliatrice da 0.30 in, mentre in altri casi il navigatore avrebbe avuto a disposizione un fucile mitragliatore Thompson. Secondo alcune delle fonti reperite si troverebbero informazioni circa l'impiego di rotoli di carta igienica, lanciati per distrarre l'avversario inseguitore.\nImpiego operativo.\nLa carriera operativa del Fulmar ebbe inizio con lo Squadron No.806 della Fleet Air Arm, che ricevette i primi tre esemplari nel giugno del 1940; il reparto venne imbarcato sulla , alla fine del successivo mese di luglio, in sostituzione dei Blackburn Skua e Roc impiegati precedentemente.\nComplessivamente, nel momento di maggior impiego, furono 20 gli Squadrons della Fleet Air Arm ad operare con i Fulmar; tra questi reparti due, il No.804 ed il No.808, vennero inquadrati nella forza operante nel corso della Battaglia d'Inghilterra, unici tra le unit\u00e0 della Royal Navy ad esservi inclusi.\nL'impiego su portaerei di squadra avvenne dai ponti della , della e della , operanti sia nell'oceano Atlantico che nel mar Mediterraneo. Altri reparti furono imbarcati sia sulle navi mercantili, dotate di catapulta che sulle portaerei di scorta; tra queste ultime viene ricordata, in particolare, la in quanto testimone dell'ultimo appontaggio, per altro con esito poco felice, da parte di un Fulmar l'8 febbraio del 1945.\nIl Fulmar venne impiegato anche da un reparto della Royal Air Force: si tratt\u00f2 dello Squadron No.273 schierato presso la base RAF China Bay, situata nei pressi di Trincomalee nell'attuale Sri Lanka, che ebbe a scontrarsi con le forze giapponesi nell'aprile del 1942.\nL'impiego operativo del Fulmar ne mise in luce sia le positive caratteristiche di stabilit\u00e0 in volo sia, di contro, la scarsa maneggevolezza; allo stesso tempo le prestazioni in termini di velocit\u00e0 massima e di salita in quota non risultarono particolarmente brillanti: per quanto dotato dello stesso propulsore impiegato sull'Hawker Hurricane, il Fulmar pagava nelle prestazioni il peso aggiuntivo del secondo membro d'equipaggio e delle dotazioni che ne consentivano l'impiego in ambito navale.\nPer altro n\u00e9 l'Air Ministry n\u00e9 la Fleet Air Arm avevano mai inteso il Fulmar come un velivolo per il combattimento aereo ravvicinato, ma piuttosto come un aereo da combattimento con il quale fornire copertura aerea sulle lunghe distanze, in particolare per il contrasto dei pattugliatori marittimi impiegati dalle potenze dell'Asse.\nIl Fulmar risult\u00f2 pertanto, in considerazione del periodo nel quale venne immesso in servizio, quanto di meglio fosse disponibile per l'impiego e, malgrado i giudizi non particolarmente entusiasti degli equipaggi, divenne l'aereo da caccia della Royal Navy a vantare il maggior numero di abbattimenti di velivoli nemici.\nSostituiti nei reparti da caccia dai pi\u00f9 recenti Supermarine Seafire e Fairey Firefly, a far tempo dal 1942, i Fulmar vennero impiegati in ruoli di secondo piano fino al termine del conflitto; in particolare un centinaio di esemplari fu dotato di radar A. I. Mk. IV o Mk. X ed adattato al ruolo di caccia notturno ma con risultati non particolarmente degni di nota.\nEsemplari attualmente esistenti.\nL'unico esemplare sopravvissuto \u00e8 il prototipo del Mk. II \"N1854\" esposto presso le strutture museali del Fleet Air Arm Museum di Ilchester."}
{"id": "494641", "revid": "125659384", "url": "https://it.wikipedia.org/wiki?curid=494641", "title": "Fairey Firefly", "text": "Il Fairey Firefly era un aereo da caccia monomotore ad ala bassa destinato all'impiego sulle portaerei, prodotto dall'azienda britannica Fairey Aviation Company Ltd negli anni quaranta.\nConsiderato uno dei caccia imbarcati pi\u00f9 rappresentativi impiegati nella Fleet Air Arm della Royal Navy, venne utilizzato a partire dall'autunno del 1943 in tutti i teatri della seconda guerra mondiale fino a oltre la guerra di Corea, durante la quale vennero impiegati intensamente gli esemplari delle varianti pi\u00f9 recenti.\nSuccessore del Fulmar, il Firefly venne utilizzato, oltre che nel suo ruolo principale, come caccia notturno, ricognitore, addestratore e antisommergibile, sia in patria sia all'estero.\nStoria del progetto.\nL'origine del Firefly (in inglese: lucciola) risale al giugno del 1939, quando l'Air Ministry emise due richieste (rispettivamente n\u00ba 8/39 e n\u00ba 9/39) per la realizzazione di velivoli da caccia per la marina, uno monoposto e uno biposto armato con quattro mitragliatrici Browning, alloggiate in una torretta dorsale situata nella zona posteriore della cabina di pilotaggio.\nCirca il velivolo biposto, le negative esperienze maturate nel campo dei \"turret fighters\" (con il Bolton Paul Defiant e il Blackburn Roc) condussero le autorit\u00e0 britanniche e gli stessi costruttori a orientarsi verso velivoli pi\u00f9 tradizionali: la richiesta venne quindi aggiornata (assumendo il n\u00ba 5/40) e conformata alla proposta nel frattempo pervenuta dalla Fairey, basata sullo sviluppo del precedente Fulmar. In particolare le indicazioni pervenute dalla Fleet Air Arm confermarono la scelta della formula biposto, per quanto questa andasse a discapito delle prestazioni.\nAlla fine di maggio del 1940 la Fairey fu in grado di presentare il mockup del proprio progetto ottenendo, nel volgere di pochi giorni, l'ordine di realizzare tre prototipi (numero che sarebbe successivamente salito a quattro) e, sotto le urgenti necessit\u00e0 determinate dall'evolversi della guerra, duecento esemplari di serie.\nIl prototipo venne completato nel dicembre del 1941 e il 22 di quello stesso mese venne portato in volo, dalla striscia erbosa del Great West Aerodrome dal pilota collaudatore Chris Staniland che, sei mesi dopo, perse la vita a causa di un incidente occorso durante i test svolti con il secondo prototipo del Firefly.\nI risultati delle prime prove portarono a modifiche di dettaglio e, malgrado un secondo incidente minore in fase di atterraggio, il terzo esemplare del nuovo caccia inizi\u00f2 le prove di volo da una portaerei, nello specifico la , nel marzo (oppure maggio) del 1943.\nLa prima serie di velivoli (tutte le versioni identificate come Mk.I) era sostanzialmente invariata rispetto al prototipo, presentando alcune differenze solamente nel timone; per il resto il nuovo caccia tradiva nell'aspetto esteriore la discendenza dal Fulmar dal quale lo distinguevano prevalentemente il motore Rolls-Royce Griffon (al posto del Merlin), il pesante armamento costituito da quattro cannoni calibro 20\u00a0mm e l'ala a pianta ellittica dotata di particolari flap di tipo \"Fairey-Youngman\" (gi\u00e0 introdotti nell'aerosilurante Barracuda). In particolare queste appendici garantivano al velivolo ottima manovrabilit\u00e0 in volo e ne facevano, seppur prevalentemente destinato a missioni di scorta e di difesa delle unit\u00e0 della flotta, un osso duro anche nei combattimenti ravvicinati come dimostrato da prove comparative svolte sia in patria sia negli Stati Uniti. Nel periodo compreso tra marzo del 1943 e novembre del 1946 vennero costruiti oltre 900 Mk.I suddivisi in tre versioni principali: l'originaria F Mk.I (pi\u00f9 tardi ridenominato F.1, da caccia), la FR Mk.I (FR.1, caccia e ricognitore) e la NF Mk.I (NF.1, caccia notturno). Di questi velivoli 132 furono costruiti con un contratto di subfornitura assegnato alla General Aircraft Company. Ancora appartenenti alla prima versione del velivolo, in epoca successiva vennero realizzate varianti da addestramento (T.1 e T.2) e per il traino di bersagli (TT.1); in questo caso per\u00f2 si trattava di aerei delle varianti precedenti convertiti mediante opportune modifiche.\nIn ordine cronologico la seconda versione del Firefly a uscire dalle catene di montaggio fu la NF Mk.II, destinata alla caccia notturna, portata in volo nel marzo del 1943. Questa versione impiegava il radar British Airborne Interception Mk.X, un complesso strumento contenuto in due radome subalari azionato da un pesante generatore disposto in fusoliera la cui installazione aveva provocato la variazione del baricentro dell'aereo, cui si era ovviato mediante l'allungamento di 18 (oppure 15) pollici della fusoliera, nella sezione frontale. L'approssimativo funzionamento del radar e l'allungamento del muso della fusoliera (che alterava la visibilit\u00e0 anteriore del pilota e riduceva la stabilit\u00e0 del velivolo) portarono, nel giugno del 1944, all'annullamento del contratto sottoscritto per 328 esemplari dopo che solo 37 unit\u00e0 erano state costruite: la sopravvenuta disponibilit\u00e0 del pi\u00f9 leggero radar statunitense ASH (AN/APS-4) consent\u00ec di posizionare l'apparato in un singolo radome di polimetilmetacrilato disposto sotto il muso, senza dover alterare la struttura del Firefly. Questa nuova soluzione, utilizzata sui velivoli FR Mk.I allora in produzione, diede origine alla variante NF Mk.I.\nGi\u00e0 nel corso del 1943 la Fairey cerc\u00f2 soluzioni per migliorare le prestazioni del Firefly e, a tal fine, una cellula di Mk.I fu prelevata dalla catena di montaggio e dotata della pi\u00f9 recente versione del motore Griffon (Mk.61) che, dotata di doppio compressore meccanico a due stadi, sviluppava potenze pi\u00f9 elevate rispetto alle precedenti, impiegate fino a quel momento. Il prototipo, identificato come Firefly Mk.III e caratterizzato dalle dimensioni pi\u00f9 ampie del radiatore anulare disposto sotto il muso, fu portato in volo il 22 luglio del 1943 presso la base RAF di Boscombe Down, con risultati deludenti: anche a 5\u00a0500\u00a0m di altitudine il guadagno in termini di velocit\u00e0 era inferiore a 40 km/h mentre la nuova, pi\u00f9 ampia, presa d'aria frontale per il radiatore generava alterazioni aerodinamiche che incidevano negativamente sul controllo direzionale e sulla stabilit\u00e0 longitudinale dell'aereo. La Fairey opt\u00f2 per una soluzione diversa nella disposizione dei radiatori e lo sviluppo della versione Mk.III venne abbandonato, per concentrarsi sulla nuova Mk.IV, il che cost\u00f2 l'annullamento dell'ordine gi\u00e0 ricevuto per la produzione di 100 caccia in configurazione Mk.III.\nL'insuccesso della versione Mk.III condusse i progettisti della casa costruttrice a rivedere in modo pi\u00f9 sostanziale la configurazione del Firefly al fine di poterne migliorare le prestazioni. Ebbe cos\u00ec origine la versione Mk.IV nella quale fu ampiamente modificato l'impianto di raffreddamento del motore: venne abbandonata la soluzione con il radiatore disposto sotto il muso che fu sdoppiato e trasferito all'interno dello spessore alare, alla radice di ciascuna semiala. Il prototipo della nuova versione vol\u00f2 per la prima volta nell'agosto del 1944 seguito, nel maggio successivo, da un secondo esemplare ulteriormente modificato nella forma delle semiali (ora non pi\u00f9 ellittiche ma troncate alle estremit\u00e0) e in quella della deriva. Il Firefly Mk.IV montava una pi\u00f9 recente versione del Griffon (la 72 nei prototipi, divenuta in seguito 74 nei velivoli di serie), anch'essa dotata compressore meccanico a doppio stadio e due velocit\u00e0, cui fu accoppiata un'elica quadripala in sostituzione della soluzione tripala delle precedenti versioni. Altra modifica esteriormente percepibile era costituita dalla presenza di due radome subalari di cui uno (a destra) contenente l'antenna del radar e l'altro un serbatoio supplementare di carburante. Le modifiche approvate furono applicate gi\u00e0 ai Mk.I ancora sulle linee di montaggio, mentre i primi esemplari di FR.4 furono consegnati alla Fleet Air Arm nel settembre del 1946 per divenire operativi nei reparti nel mese di febbraio dell'anno successivo, sebbene il loro impiego fosse limitato alle basi situate sulla terraferma. Come gi\u00e0 per le precedenti versioni anche la Mk.4 vide la trasformazione di alcuni velivoli in caccia notturni (ridesignati FN.4, con interventi di dettaglio, che non modificavano l'aspetto esteriore degli aerei) e in traini per bersagli (TT.4).\nNegli anni successivi la Fairey lavor\u00f2 allo sviluppo del Firefly mantenendone sostanzialmente invariata la cellula ma dotandola di apparecchiature specifiche che ne differenziavano sempre pi\u00f9 il ruolo operativo: la versione Mk.5, il cui primo volo risale al 12 dicembre 1947, ebbe perci\u00f2 origine in tre varianti distinte dedicate rispettivamente ai ruoli di caccia e ricognitore (FR.5), caccia notturno (FN.5) e antisommergibile (AS.5) tra loro intercambiabili in base all'equipaggiamento di volta in volta installato. A partire dal gennaio del 1949 gli esemplari delle varianti Mk.5 furono dotati di sistema idraulico per il ripiegamento delle semiali (del quale furono poi dotati anche tutti i Mk.5 gi\u00e0 consegnati). Anche nel caso di questa versione, in un secondo tempo alcuni velivoli (due, per la precisione) vennero trasformati in traini di bersagli.\nLa necessit\u00e0 espressa dalla Fleet Air Arm di dotarsi di un velivolo \"antisom\" specificamente concepito port\u00f2 alla realizzazione della variante Mk.6, prodotta nella versione AS.6 a partire dal mese di marzo del 1949. Caratterizzata dall'assenza dei cannoni nelle semiali, presentava la possibilit\u00e0 di griglie subalari per il trasporto di armi e/o sistemi dedicati alla lotta ai sottomarini (quali razzi, bombe di profondit\u00e0 e boe sonore direzionali) ed era dotata di carrello d'atterraggio con le gambe anteriori pi\u00f9 lunghe rispetto a quelle delle precedenti versioni. Ancora una volta, in epoca successiva, alcuni esemplari (quattro) vennero impiegati per il traino dei bersagli per l'addestramento.\nUltima, e poco fortunata, versione del Firefly fu la Mk.7: destinata a compiti \"antisom\" e realizzata appositamente in attesa della consegna ai reparti del nuovo Fairey Gannet, vedeva il ritorno alla configurazione con il radiatore disposto sotto il muso, in considerazione dell'impiego di un motore di potenza ridotta (stante il ruolo del velivolo che non richiedeva particolari prestazioni velocistiche) e alla forma ellittica delle semiali. Dotato di nuove apparecchiature radar, che richiesero lo spostamento dei radome verso le estremit\u00e0 alari e l'utilizzo di un terzo membro d'equipaggio alloggiato nella parte posteriore della fusoliera fornita di vetrature pi\u00f9 ampie, il nuovo velivolo fu portato in volo il 22 maggio del 1951. La presenza del terzo membro d'equipaggio aveva richiesto l'allungamento della fusoliera e, unitamente all'impiego di apparati pi\u00f9 complessi, aveva portato all'aumento del peso del velivolo cui la Fairey cerc\u00f2 di far fronte rivedendo le dimensioni dell'ala. Le prove di volo mostrarono che tali modifiche avevano avuto un effetto negativo sulla stabilit\u00e0 del Firefly: il tentativo di ovviare a questi problemi ridisegnando la coda non port\u00f2 alla loro definitiva scomparsa tanto che la Fleet Air Arm decise una drastica riduzione negli ordinativi, destinando il Firefly a compiti di addestramento (con la designazione T.7) e adottando lo statunitense TBM Avenger quale soluzione \"ad interim\" in attesa delle consegne del Gannet. Alcuni esemplari della versione Mk.7 vennero successivamente trasformati in droni nell'ambito di un programma per lo sviluppo di sistemi d'arma guidati a distanza, ricevendo (a seconda dei casi) le denominazioni T.7D, U.7, T.8, U.8 e U.9.\nTecnica.\nCellula.\nIl Firefly era un monoplano monomotore, ad ala bassa e biposto. La fusoliera alloggiava i due membri dell'equipaggio in due distinti abitacoli: il primo, destinato al pilota, era sovrastato da un cupolino leggermente bombato all'interno del quale il sedile era disposto in posizione rialzata, per consentire una migliore visibilit\u00e0 in tutte le fasi del volo. Il secondo, destinato al navigatore, era di dimensioni pi\u00f9 lunghe, realizzato a filo della fusoliera e costituito da numerosi trasparenti a intelaiatura metallica.\nAspetto caratteristico delle versioni da addestramento era la conformazione del secondo abitacolo che, diversamente dalle versioni operative, riprendeva la forma e la copertura dell'abitacolo del pilota e si innalzava ben al di sopra della linea della fusoliera.\nNella variante AS.7 la cabina posteriore prevedeva l'alloggiamento di due membri d'equipaggio destinati alla gestione delle apparecchiature radar e di rilevazione dei segnali delle boe sonore rilasciate in fase di ricerca.\nDal punto di vista estetico il Firefly era caratterizzato dalla netta separazione tra le versioni Mk.I, Mk.II, Mk.III e Mk.7 (da un lato) e le Mk.4, Mk.5 e Mk.6 (dall'altro): nel primo caso il velivolo presentava il muso con radiatore anulare con presa d'aria inferiore e semiali di pianta ellittica, mentre nel secondo gruppo di versioni i radiatori erano disposti nello spessore alare con prese le d'aria nella radice del bordo d'entrata e le semiali con le estremit\u00e0 \"troncate\". In tutti i casi le semiali erano ripiegabili (con movimento di rotazione a 90\u00b0 e ripiegamento verso la coda, parallelamente alla fusoliera), alloggiavano il carrello d'atterraggio (retrattile, con movimento verso l'interno) ed erano dotate di particolari flap (definiti \"Fairey-Youngman\") che favorivano il controllo dell'aereo in particolare alle basse velocit\u00e0. A partire dalla versione Mk.5, il sistema di ripiegamento delle semiali era di tipo oleopneumatico.\nL'impennaggio aveva disegno classico, con lo stabilizzatore orizzontale collocato alla base della deriva; il cono posteriore della fusoliera alloggiava il ruotino posteriore del carrello mentre il gancio d'arresto, per l'appontaggio sulle portaerei, era incernierato sotto la fusoliera, all'altezza della fine dell'abitacolo posteriore.\nMotore.\nLa propulsione del Firefly venne affidata, durante tutto l'arco dello sviluppo del velivolo, al Rolls-Royce Griffon, all'epoca il pi\u00f9 recente dei V-12 realizzati dall'azienda motoristica britannica.\nDi cilindrata di poco inferiore ai 37\u00a0000 cm\u00b3, il Griffon aveva i dodici cilindri disposti su due bancate a formare una V di 60\u00b0; raffreddato a liquido, nelle ultime versioni prodotte venne sovralimentato con un compressore meccanico a doppio stadio e a due velocit\u00e0.\nLa versione IIB, installata sui Firefly Mk.I, era in grado di sviluppare la potenza di 1\u00a0735\u00a0hp mentre i velivoli della versione Mk.4 erano equipaggiati con i Griffon 74 la cui potenza era pari a 2\u00a0245\u00a0hp.\nLa disposizione delle componenti dell'impianto di raffreddamento del motore, influenz\u00f2 considerevolmente lo sviluppo del Firefly e ne determin\u00f2 in larga parte l'aspetto esteriore: infatti mentre le prime versioni dell'aereo erano dotate di presa dinamica \"a tunnel\" sotto il muso, destinata a convogliare il flusso d'aria verso un singolo radiatore, le versioni realizzate nell'immediato dopoguerra abbandonavano tale soluzione in favore di una presa d'aria disposta nel bordo d'entrata delle semiali, alla radice di ciascuna semiala. Tale spostamento venne determinato al fine di provvedere alla maggior necessit\u00e0 di aria per il raffreddamento del motore di maggior potenza, dopo che il tentativo di ampliare la dimensione della presa d'aria sotto il muso si mostr\u00f2 controproducente nella versione Mk.III presto abbandonata. La soluzione della singola presa d'aria inferiore venne nuovamente utilizzata con la versione Mk.7 dotata per\u00f2 di motore Griffon 57, con potenza di 1\u00a0960\u00a0hp.\nPer quanto riguarda l'elica, le prime versioni del Firefly prevedevano l'impiego di una tripala a passo variabile, realizzata dalla Rotol; la stessa azienda realizz\u00f2 anche le quadripala installate sulle versioni dalla Mk.4 in poi. Su un esemplare di FR Mk.4 venne anche sperimentato, senza alcun seguito produttivo, l'impiego di una doppia elica controrotante.\nSistemi.\nLa necessit\u00e0 di contrastare gli attacchi notturni portati dalla Luftwaffe port\u00f2 alla richiesta di una versione da caccia notturna del Firefly; identificata come NF Mk.II, fu la prima (in ordine cronologico tra quelle del Firefly) a impiegare un sistema di intercettazione radar: si trattava di uno strumento di produzione britannica, l'Airborne Interception Mk.X.\nL'AI Mk.X era composto da due elementi, uno trasmittente e uno ricevente, alloggiati in due radomi separati disposti nel bordo d'entrata delle semiali, nello spazio tra la fusoliera e i cannoni; la sincronizzazione dei due apparati risult\u00f2 difficile e port\u00f2 a preferire altri tipi di radar che, nel frattempo, si erano resi disponibili.\nLa Fairey fu infatti autorizzata a utilizzare il radar statunitense AN/APS-4 (noto anche come ASH, sigla che costituiva l'acronimo di \"Air to Surface H\"): questo apparato, di dimensioni pi\u00f9 contenute e dal funzionamento pi\u00f9 semplice, venne montato sui velivoli della versione FR Mk.I (dando origine alla FR Mk.IA) e sugli esemplari della nuova versione da caccia notturna identificata come NF Mk.I; in queste versioni il radome contenente l'apparato radar era disposto al di sotto della sezione anteriore della fusoliera.\nIl radar ASH venne impiegato anche nella variante FR.4, ma in questo caso era alloggiato nel bordo d'entrata alare (nella semiala di destra); la stessa soluzione venne mantenuta anche per la FR.5 sulla quale venne introdotto l'uso di un sistema di ammortizzazione delle vibrazioni del radar che ne miglior\u00f2 le prestazioni. Ancora nelle varianti Mk.5 vennero impiegati un radioaltimetro e un sistema di segnalazione che indicava al pilota la presenza di un velivolo in coda. La versione AS.7 (i cui velivoli vennero poi convertiti in aerei da addestramento) era dotata del nuovo radar ASV-19A, alloggiato in un radome di dimensioni pi\u00f9 contenute e spostato all'estremit\u00e0 della semiala.\nInfine tutte le versioni impiegate in ruoli di contrasto dei sommergibili avevano la possibilit\u00e0 di lanciare boe sonar e di riceverne i relativi segnali; in particolare la versione AS.6 prevedeva la possibilit\u00e0 di impiegare boe sia di produzione britannica sia di produzione statunitense.\nArmamento.\nL'armamento del Firefly era costituito da quattro cannoni Hispano-Suiza HS.404 calibro 20\u00a0mm, alloggiati a coppie nelle semiali; nel corso della produzione i cannoni vennero dotati di una carenatura che ne ricopriva l'intera lunghezza al di fuori del bordo d'entrata alare. Nella variante AS.5 i cannoni Hispano-Suiza vennero rimpiazzati con altrettanti Aden, sempre calibro 20\u00a0mm. Solamente nelle varianti destinate all'addestramento e nelle pi\u00f9 recenti \"antisom\" (AS.6 e AS.7) i cannoni, considerati superflui, non vennero installati (oppure eliminati nel corso delle modifiche).\nI carichi di caduta che il Firefly poteva trasportare erano diversi, anche in funzione delle rastrelliere subalari che potevano essere installate. La versione FR Mk.I poteva trasportare fino a 2\u00a0000\u00a0lb di bombe (pari a 908\u00a0kg) ma, in alternativa, potevano essere impiegati 16 razzi da 3\u00a0in (76,2\u00a0mm) durante le missioni di bombardamento tattico. Nella versione AS.6 le rastrelliere subalari potevano trasportare bombe di profondit\u00e0 o mine.\nImpiego operativo.\nAustralia.\nL'impiego dei Firefly da parte della Royal Australian Navy ebbe inizio a partire dall'agosto del 1948 quando, unitamente agli Hawker Sea Fury, gli FR.5 furono imbarcati sulla . Tre anni dopo la \"Sydney\" e i suoi caccia, inquadrati nello Squadron 817, raggiunsero le coste coreane dove, fino al gennaio del 1952, operarono a supporto delle forze terrestri delle Nazioni Unite nel corso della guerra di Corea. I Firefly australiani portarono a termine poco pi\u00f9 di 740 missioni i cui obiettivi erano principalmente le infrastrutture nordcoreane. Un secondo periodo operativo da parte della \"Sydney\" ebbe luogo dopo la firma dell'armistizio e in questo caso le missioni dei Firefly furono esclusivamente di peacekeeping.\nLa RAN utilizz\u00f2 complessivamente 108 Firefly, suddivisi in tre Squadron di prima linea e tre di addestramento i cui velivoli erano FR.5 modificati con il secondo abitacolo rialzato. Altri sei esemplari furono modificati per l'impiego come traini di bersagli. I Firefly australiani sul finire degli anni cinquanta cominciarono a risentire dell'usura e della mancanza di parti di ricambio e furono progressivamente dimessi; gli ultimi aerei rimasero in servizio fino al 1966.\nCanada.\nNel dopoguerra la Royal Canadian Air Force mise in servizio ventinove Firefly FR.1, tredici FR.4, diciotto AS.5/FR.5, quattro T.1 e due T.2. Gli esemplari della versione FR.1 erano tutti provenienti dai reparti della Fleet Air Arm e furono acquistati tra il giugno del 1946 e l'aprile del 1947. La RCN prese in prestito nel 1948 gli FR.4 dal governo britannico in attesa dei nuovi esemplari della versione AS.5, le cui consegne ebbero luogo a partire dal successivo mese di febbraio. Nel frattempo, nel maggio del 1948, ebbero luogo le consegne degli addestratori T.1 cui si aggiunsero, nel febbraio del 1950, due esemplari di FR.1 convertiti (a cura della Fairey Aviation of Canada) alla versione T.2.\nI Firefly canadesi operarono sia da basi sulla terraferma sia dalle portaerei della Royal Canadian Navy HMCS \"Warrior\" e ; i primi a essere definitivamente dismessi furono gli FR.1 nel 1950 mentre gli AS.5 vennero impiegati fino all'anno successivo, tutti sostituiti nei loro compiti dai TBM-3 Avenger.\nDanimarca.\nLa carriera del Firefly con le insegne della danese Flyvev\u00e5bnet fu limitata all'impiego di esemplari destinati al traino dei bersagli per l'addestramento dei reparti di artiglieria antiaerea. Un primo lotto di due esemplari venne ordinato alla Fairey nell'estate del 1951; convertiti da due velivoli ex Fleet Air Arm della versione F.1, questi vennero rispettivamente consegnati in ottobre e novembre. Altri quattro velivoli pervennero, nel corso del 1952, all'aviazione danese dalla Royal Canadian Air Force nell'ambito del Mutual Aid Military Assistance Program: si trattava di quattro F.1 convertiti per compiti di traino bersagli che rimasero in servizio fino al 1959. All'epoca i tre velivoli ancora in condizione operativa furono venduti alla Svezia che li impieg\u00f2 per fornire parti di ricambio agli esemplari in servizio.\nEtiopia.\nL'aviazione etiope (nota all'epoca come Imperial Ethiopian Air Force) cerc\u00f2 a pi\u00f9 riprese di dotarsi di Firefly sia usati (dalla Fleet Air Arm) sia nuovi ordinandone, a tal fine, diversi esemplari direttamente all'azienda costruttrice. Dopo diversi tentativi, nel dicembre 1950 venne raggiunto un accordo per la vendita di trentacinque vecchi esemplari di F Mk.I che, ricondizionati, avrebbero dovuto essere consegnati a lotti alla IEAF. Il primo lotto di nove velivoli FR.1 e due T.2 risult\u00f2 essere anche l'ultimo a causa di disaccordi intervenuti tra l'Etiopia e il Regno Unito che portarono alla rescissione del contratto di vendita. Nel marzo del 1954 tuttavia l'Etiopia acquist\u00f2 quattordici Firefly surplus dal governo canadese, di cui 9 della versione FR.1, tre T.1 e due T.2.\nL'impiego, relativamente poco intenso, di questi velivoli fu destinato al contrasto dei guerriglieri lungo le frontiere con il Sudan e la Somalia. Al termine della loro vita operativa gli aerei vennero dapprima immagazzinati in un hangar all'Asmara e poi parcheggiati al sole per circa 30 anni. In seguito quattro esemplari vennero acquistati da diversi musei: due in Sudafrica, uno dal National Aviation Museum di Ottawa e uno dal CFB Shearwater Aviation Museum, in Nuova Scozia.\nIndia.\nFu nel corso del 1953 che la Bh\u0101rat\u012bya V\u0101yu Sen\u0101 si interess\u00f2 al Firefly: ordin\u00f2 alla Fairey cinque esemplari della variante TT.1 che, gi\u00e0 appartenuti alla Fleet Air Arm, furono consegnati all'inizio dell'estate del 1954. Un ordine per altrettanti velivoli della variante TT.4 fu sottoscritto nel 1956 (gli aerei furono consegnati due anni dopo). Nei primi anni sessanta la loro manutenzione cominci\u00f2 a farsi difficoltosa, soprattutto in ragione della carenza di parti di ricambio, e i velivoli furono radiati. Uno fu conservato in previsione dell'esposizione in un museo.\nPaesi Bassi.\nL'interessamento del Marine Luchtvaartdienst per i Firefly risale al 1945, anno in cui venne siglato l'ordine per trenta esemplari di F.1 le cui consegne ebbero inizio nel gennaio successivo. Quindici di questi furono assegnati allo Squadron 860 che, a bordo della portaerei Hr. Ms. \"Karel Doorman\", raggiunse le Indie Orientali Olandesi. Schierati nelle basi situate nelle vicinanze di Surabaya, gli aerei operarono a supporto delle truppe di terra durante i combattimenti che portarono all'indipendenza dell'Indonesia.\nGli undici Firefly superstiti rientrarono in madrepatria dove sette di loro furono poi convertiti in configurazione da addestramento. Nel frattempo il Marine Luchtvaartdienst, nel corso del 1946, aveva ordinato quattordici nuovi velivoli (della serie FR.4) e altri quattordici nel 1949 (in questo caso FR.5). Oltre che in patria i velivoli vennero impiegati anche in reparti schierati nelle Antille Olandesi e nella Nuova Guinea Occidentale.\nLa carriera operativa dei Firefly olandesi, alcuni dei quali furono anche convertiti in traini per bersagli, ebbe termine nel corso del 1961, quando tutti gli esemplari superstiti furono definitivamente radiati.\nRegno Unito.\nLa Fleet Air Arm fu la principale utilizzatrice del Firefly, che per lunghi anni costitu\u00ec uno dei velivoli di punta impiegati dagli \"Squadron\" dell'aviazione di marina britannica.\nI primi Firefly vennero consegnati alla fine di settembre del 1943 per formare il nuovo Squadron 1770, che svolse presso la Royal Naval Air Station Yeovilton (nel Somerset) le prime prove di volo. Nel maggio successivo l'addestramento prosegu\u00ec a bordo della portaerei , che nel mese di luglio venne inviata verso le coste norvegesi e impiegata nelle operazioni contro la nave da battaglia tedesca \"Tirpitz\".\nLo Squadron 1771, imbarcato a bordo della , si un\u00ec allo schieramento di forze alla met\u00e0 di ottobre del 1944; anche in questo caso l'obiettivo principale era la \"Tirpitz\". I Firefly erano inoltre impiegati in missione di scorta degli aerosiluranti Barracuda oppure impiegati direttamente in attacchi al suolo, in particolare contro le postazioni di artiglieria contraerea disposte a protezione dei porti o di altre installazioni costiere.\nSul finire del 1944 la \"Indefatigable\" venne assegnata alla British Pacific Fleet e con essa i Firefly che iniziarono le operazioni nel teatro del sud-est asiatico, in particolare con attacchi contro gli impianti di raffinazione del petrolio di Sumatra, sotto il controllo dei giapponesi.\nSempre nel corso del 1944 fecero la loro comparsa nei reparti gli esemplari da caccia notturna; mentre gli NF Mk.II furono presto giudicati inadeguati e non furono mai schierati in prima linea, gli esemplari della serie NF Mk.I furono assegnati allo Squadron 746 che, inquadrato nella \"Naval Night Fighter Interception Unit\", inizi\u00f2 immediatamente lo sviluppo delle tattiche per l'intercettazione notturna.\nLo Squadron 746, nell'autunno di quello stesso anno, venne schierato presso la base RAF di Coltishall (nel Norfolk) per contrastare le operazioni notturne dei bombardieri Heinkel He 111 impiegati nel lancio delle V1, senza per altro far registrare abbattimenti. Nei mesi successivi altri esemplari della variante NF Mk.I vennero utilizzati, imbarcati sulle portaerei di scorta, in missioni di supporto ai convogli navali nelle acque del mare del Nord oppure furono assegnati alla \"Night Fighter Training School\" di recente istituzione.\nNel frattempo i Firefly andarono a equipaggiare altri reparti: lo Squadron 1772 (imbarcato sulla , una portaerei di scorta) e un reparto da addestramento, lo Squadron 766, di base nei pressi di Inskip (nel Lancashire). Nei primi giorni di marzo del 1945 anche lo Squadron 1772, nel frattempo trasferito sulla , si un\u00ec alla British Pacific Fleet.\nPrima di raggiungere le acque dell'oceano Pacifico, tra il 24 e il 29 gennaio 1945, la forza navale britannica mise in atto l'operazione Meridian nel corso della quale vennero pesantemente attaccati gli impianti petroliferi situati nei dintorni di Palembang; durante l'operazione i Firefly ebbero a confrontarsi con i velivoli da caccia giapponesi Nakajima Ki-43 e Nakajima Ki-44, con esiti favorevoli.\nNel marzo del 1945, congiuntamente alla Quinta Flotta della United States Navy, la British Pacific Fleet partecip\u00f2 alla battaglia di Okinawa, durante la quale i Firefly, oltre ai compiti ormai \"ordinari\" di scorta ai bombardieri e attacco alle batterie antiaeree, furono destinati all'attacco a bassa quota di aeroporti giapponesi, di ricerca degli equipaggi di velivoli abbattuti sul mare e di scorta agli idrovolanti destinati al loro soccorso. L'impiego della flotta britannica nel teatro di Okinawa ebbe termine il 26 maggio.\nDopo un periodo relativamente meno intenso, i Firefly tornarono in prima linea alla met\u00e0 di luglio quando la flotta britannica raggiunse le coste del Giappone: le prime operazioni di un velivolo della Fleet Air Arm sul suolo nipponico furono affidate ai Firefly dello Squadron 1771, che il 17 luglio portarono i loro attacchi agli aeroporti di Matsushima, Sendai e Masuda. Nei due mesi successivi i reparti furono impegnati quasi quotidianamente in attacchi contro i pi\u00f9 diversi bersagli fino a quando, a partire dal 27 agosto, il loro nuovo compito divenne quello di individuare i campi di prigionia che sarebbero stati di l\u00ec a poco oggetto di forniture di aiuti alimentari e medici.\nNel dopoguerra la penisola malese fu interessata da disordini provocati da forze irregolari della guerriglia cinese che, armate con il sostegno degli alleati nel corso del conflitto mondiale, erano ora spinte da mire indipendentiste: ne nacquero scontri con le forze regolari britanniche che si protrassero fino al 1957, quando la Malesia divenne uno Stato autonomo. Durante questo lasso di tempo la Royal Navy impegn\u00f2 la propria componente aerea in attacchi contro le milizie indipendentiste: al passaggio in zona delle portaerei britanniche (in particolare durante i loro trasferimenti verso la Corea, tra il 1950 e il 1953) i reparti di volo venivano utilizzati per il supporto delle truppe di terra. In genere tali missioni avevano anche la funzione di fornire un primo addestramento operativo agli equipaggi dei Firefly pi\u00f9 giovani e meno esperti.\nL'impegno britannico nella guerra di Corea ebbe inizio dopo soli cinque giorni dall'inizio dell'invasione nordcoreana: i Firefly dello Squadron 827, imbarcato sulla portaerei , iniziarono le operazioni il 3 luglio del 1950, affiancati dai Supermarine Seafire dello Squadron 800. Gli obiettivi degli attacchi furono le infrastrutture coreane (in particolare ponti e ferrovie) oltre che le postazioni nemiche; non furono escluse le imbarcazioni da guerra, per quanto rappresentate da unit\u00e0 minori. L'alternanza con la quale le diverse portaerei della flotta britannica venivano impiegate nella zona delle operazioni consent\u00ec, gi\u00e0 dall'ottobre successivo, di sostituire i velivoli della versione FR.1 inizialmente utilizzati con gli FR.5 inquadrati nello Squadron 810 imbarcato sulla , accompagnati dai Sea Fury dello Squadron 807.\nDall'inizio del 1952 i reparti operanti con i Firefly si specializzarono negli attacchi contro le gallerie ferroviarie, impiegando bombe da 500 lb per provocarne il crollo degli accessi. Rari furono i combattimenti aerei e in particolare gli incontri con i MiG-15. Compito specificamente affidato ai Firefly fu quello di contrastare i voli notturni di alcuni biplani Polikarpov Po-2 impiegati dalla Chos\u014fn Inmin Kun Konggun che, in ragione della loro bassa velocit\u00e0, riuscivano a sfuggire ai Corsair e, ancor di pi\u00f9, ai veloci Skyknight. Anche i Firefly non ebbero maggior successo (in due mesi e oltre duecento missioni non venne registrato alcun abbattimento di velivoli nemici), ma in seguito i voli notturni di questi piccoli velivoli cessarono e con essi le missioni notturne dei Firefly.\nAl termine delle operazioni in Corea, con la partenza dell'ultima portaerei avvenuta il 16 ottobre 1953, i reparti della Fleet Air Arm fecero complessivamente registrare circa 23\u00a0000 missioni durante le quali andarono perduti un totale di 26 velivoli.\nSvezia.\nNel 1948 la compagnia privata Svensk Flygjanst AB, che forniva il servizio di traino bersagli per le esercitazioni delle forze armate svedesi, opt\u00f2 per i Firefly come sostituti dei Miles Martinet fino ad allora utilizzati. Fu siglato un ordine per sedici aerei che vennero consegnati tra la fine del 1948 e il 1951; identificati come variante TT.1 furono mantenuti in servizio fino al 1964; due esemplari furono conservati per la successiva esposizione in musei.\nThailandia.\nNel processo di rafforzamento varato nel dopoguerra, la Kongthap Ruea Thai decise di dotarsi di una propria forza aerea, scegliendo di ricorrere al Firefly in ragione delle capacit\u00e0 operative messe in mostra nel corso del conflitto. Vennero cos\u00ec ordinati 10 esemplari di FR.1 e due velivoli da addestramento T.2 che furono consegnati nel novembre del 1951. All'epoca tuttavia la marina thailandese era stata coinvolta in un tentativo di colpo di Stato che, fallito, port\u00f2 al suo ridimensionamento.\nI Firefly vennero quindi presi in carico dalla Kongthap Akat Thai e assegnati allo Squadron 1 del 4\u00b0 Wing, di base a Don Mueang (nel distretto di Bangkok) presso il quale rimasero in servizio fino al 1954.\nVersioni.\n\"I dati sulle versioni, se non diversamente indicato, sono tratti da\" \"Fairey Firefly - In Action\"."}
{"id": "494643", "revid": "1404372", "url": "https://it.wikipedia.org/wiki?curid=494643", "title": "Fairey Barracuda", "text": "Il Fairey Barracuda era un aeroplano prodotto dalla britannica Fairey Aviation Company Ltd durante la seconda guerra mondiale. Era un velivolo che doveva svolgere il doppio ruolo di bombardiere in picchiata e di aerosilurante da utilizzare sulle portaerei.\nStoria del progetto.\nIl Barracuda venne progettato in seguito alla specifica S.24/37 emessa nel novembre del 1937 volta alla acquisizione di un velivolo con il quale sostituire l'Albacore. Furono quattro le ditte che parteciparono alla gara: la Fairey, la Blackburn, la Westland Aircraft e la Supermarine. Vennero selezionati i progetti della Fairey, Type 100, e quello della Supermarine, il Supermarine Type 322. Venne quindi ordinata la costruzione di due prototipi di ciascun velivolo. I lavori iniziarono nel febbraio del 1939 e nell'agosto successivo vennero firmati i contratti per la produzione.\nIl progetto della Fairey era piuttosto convenzionale. Il velivolo era un monoplano ad ala alta e di costruzione interamente metallica con rivestimento lavorante. L'ala, dato il particolare impiego, poteva essere ripiegata ed era dotata di flaps tipo \"Fairey-Youngman\" in lega leggera. Questi potevano svolgere diverse funzioni. In decollo venivano estesi fino a 20\u00b0 per aumentare la superficie dell'ala mentre nelle picchiate venivano portati a 30\u00b0 divenendo a tutti gli effetti freni aerodinamici. Anche il carrello, e soprattutto il suo meccanismo di retrazione, era piuttosto particolare. Le gambe del carrello principale erano fissate alla fusoliera e al longherone alare. Per rientrare nella sede, realizzata nei fianchi della fusoliera e sotto le ali, ogni gamba doveva ruotare in senso longitudinale. La fusoliera aveva una struttura monoscocca ed una sezione ovale. Sia l'ala che la fusoliera erano interamente realizzate in lega leggera. I piani di coda erano dotati di controventatura. Il rivestimento era in lega di alluminio per le parti fisse e in tela per quelle mobili. L'abitacolo poteva ospitare tre persone.\nCome motore venne scelto il Rolls-Royce Exe, allora ancora in fase di sviluppo e dalla configurazione ad X, che avrebbe garantito 1\u00a0200 hp (885 kW). La scelta per\u00f2 non si rivel\u00f2 felice. Poco tempo dopo la Rolls-Royce Limited annunci\u00f2 l'abbandono dello sviluppo dell'Exe. Con lo scoppio del conflitto ogni risorsa della ditta venne concentrata sul Merlin. Fu quindi giocoforza adottare per il Barracuda questo motore nella versione 30 da 1\u00a0300\u00a0hp (969\u00a0kW). A questa unit\u00e0 verr\u00e0 accoppiata un'elica tripala a passo fisso.\nI ritardi accumulati dal progetto fecero s\u00ec che i primi test venissero svolti solo nel febbraio del 1942. Durante queste prove si evidenzi\u00f2 la necessit\u00e0 di irrobustire la struttura che, insieme all'aggiunta dell'equipaggiamento operativo completo, comport\u00f2 un notevole aumento di peso. Ne risult\u00f2 un velivolo sottopotenziato, problema che accompagner\u00e0 il Barracuda per lungo tempo, con scadenti prestazioni di salita e di decollo.\nLa prima versione prodotta in serie fu la Mk. I. Saranno trenta in totale gli Mk. I realizzati, dei quali venticinque dalla Fairey e cinque dalla Westland Aircraft. Questi aerei non entreranno mai in servizio. Sar\u00e0 la versione successiva, Mk. II, la prima veramente operativa. Prodotta a partire dall'agosto del 1942 equipagger\u00e0, nel marzo dell'anno successivo, il primo Squadron della Fleet Air Arm, l'827\u00b0. In seguito anche lo Squadron 810 sar\u00e0 equipaggiato con questi velivoli e parteciper\u00e0 alle operazioni dello sbarco di Salerno del settembre 1943.\nRispetto alla Mk. I la Mk. II montava un nuovo motore: il Merlin 32 da 1\u00a0600\u00a0hp (1\u00a0193\u00a0kW) al decollo. L'elica venne sostituita con una Rotol quadipala ma sempre a passo fisso. In totale saranno 1\u00a0588 gli Mk. II prodotti: 675 dalla Fairey e 700 Blackburn, 200 dalla Boulton-Paul e tredici dalla Westland.\nAlla Mk. II segu\u00ec la Mk. III, una versione pensata principalmente per l'impiego anti sommergibile. Venne montato un radar di ricerca aria-superficie ASV 10, che venne sistemato in un radome posto sotto la fusoliera. Il prototipo di questo velivolo, un Mk. II modificato, vol\u00f2 per la prima volta nel 1943. Saranno 852 gli Mk. III prodotti, 460 dalla Fairey e 392 dalla Boulton-Paul.\nLa successiva, e ultima, versione realizzata del Barracuda fu la Mk. V. In realt\u00e0 ci sarebbe dovuta essere anche una versione Mk. IV ma rimase allo stadio di progetto. Le origini della Mk. V risalivano al 1941 e alla decisione di sviluppare una versione del Barracuda dotata di un motore diverso dall'Exe. La Mk. V era una versione completamente riprogettata e caratterizzata da una nuova fusoliera, il timone di coda aveva ora una forma pi\u00f9 appuntita per contrastare la maggiore coppia di rotazione dell'elica e il radome del radar era stato spostato sotto l'ala sinistra. Quale motore venne scelto il Griffon 37 da 2\u00a0030\u00a0hp (1\u00a0514\u00a0kW). L'elica era quadripala e sempre a passo fisso. Altri interventi riguardarono l'impianto elettrico, i serbatoi del carburante e un ulteriore irrobustimento della struttura. L'equipaggio venne ridotto a due uomini e l'armamento difensivo ad una sola mitragliatrice. Il primo prototipo, anche in questo caso un Mk. II modificato, vol\u00f2 per la prima volta nel novembre 1944. I Barracuda Mk. V dovevano rappresentare una soluzione di emergenza e temporanea da utilizzare sulle portaerei che avrebbero dovuto operare nel Pacifico, in attesa di poter disporre di velivoli pi\u00f9 moderni. La fine del conflitto port\u00f2 anche alla cancellazione dell'ordine per questi aerei e alla fine ne verranno effettivamente realizzati solo trenta esemplari. Nel dopoguerra verranno ridesignati T.F.5 e saranno impiegati per l'addestramento fino agli anni cinquanta.\nLa produzione totale di Barracuda durante la seconda guerra mondiale ammont\u00f2 a 2.541 velivoli. La Fairey ne produsse 1.131, mentre 700 furono prodotti dalla Blackburn, 692 dalla Boulton Paul e 18 dalla Westland. Questi ultimi tutti in versione Mk. II.\nImpiego operativo.\nL'operazione pi\u00f9 conosciuta alla quale presero parte i Barracuda \u00e8 il bombardamento della corazzata \"Tirpitz\" nelle acque norvegesi del Kaafjord avvenuta del 3 aprile 1944. A questa azione parteciparono quaranta Barracuda dei \"Naval\" \"Squadron\" 827, 829 della portaerei Victorious 830, 831 della Furious con circa ottanta caccia di scorta. I velivoli effettuarono un bombardamento in picchiata colpendo la nave 15 volte, senza penetrare il ponte corazzato, due Barracuda non rientrarono da questa missione e un altro si schiant\u00f2 al decollo dalla portaerei.\nLa \"Tirpitz\", pur subendo gravi danni alle sovrastrutture, non fu affondata e venne riparata il luglio successivo. Questa operazione (\"Operation Tungsten\") fu la prima di quattro raid aeronavali lanciati dalla marina britannica contro la \"Tirpitz\", che si risolsero in una serie di fallimenti.\nIl mese successivo vide i Barracuda impegnati in combattimento nelle, come si chiamavano allora, Indie Orientali Olandesi. Alcuni velivoli furono anche impiegati per paracadutare agenti segreti nell'Europa Occupata. Durante queste missioni il velivolo veniva equipaggiato con delle gondole subalari.\nCon la fine della guerra tutti gli Mk. II e gli Mk. III verranno velocemente ritirati dai compiti di prima linea. Nel dicembre del 1947 per\u00f2 verr\u00e0 ricostituito, su Barracuda Mk. III, lo Squadron 815 della Royal Navy. Questo Squadron aveva sede nell'Irlanda del Nord e rimase operativo con il Barracuda fino al 1953, quando venne sostituito dal Grumman Avenger."}
{"id": "494644", "revid": "729019", "url": "https://it.wikipedia.org/wiki?curid=494644", "title": "Fairey Gannet", "text": "Il Fairey Gannet era un aereo ASW imbarcato sviluppato dall'azienda aeronautica britannica Fairey Aviation Company Limited nei tardi anni quaranta.\nAdottato principalmente come antisom dalle flotte aeree navali del Regno Unito, oltre che da Australia, Germania ed Indonesia, in seguito fu trasformato anche in aereo AEW, velivolo da sorveglianza aerea, adottando un radar statunitense AN/APS-20 da circa 130\u00a0km di portata, utilizzato solamente dalla Fleet Air Arm britannica.\nIl Gannet rimase in servizio da met\u00e0 degli anni cinquanta fino al 1978.\nStoria del progetto.\nNel 1945 l'Ammiragliato britannico emise la specifica GR.17/45 per la fornitura di un velivolo antisommergibile da destinare alla Fleet Air Arm, componente aerea della Royal Navy. Risposero due aziende nazionali, la Fairey Aviation e la Blackburn Aircraft.\nAlla Farey lo sviluppo del progetto, indicato inizialmente Type Q, fu affidato al gruppo di lavoro dell'ingegner H. E. Chaplin il quale, dopo aver valutato un motore turboelica Rolls-Royce Tweed, poi scartato, adott\u00f2 un motore basato sul Armstrong Siddeley Mamba, il Double Mamba (o \"Twin Mamba\"), costituito da due motori Mamba gemellati con una scatola di accoppiamento che, tramite un albero di torsione, trasmettevano il moto a due eliche quadripala controrotanti sullo stesso asse attraverso una serie di ingranaggeria a ruote dentate, portatreno, ed epicicloidali che provvedevano a ridurne i giri alla corretta velocit\u00e0 di rotazione.\nIl primo prototipo, il Fairey 17, vol\u00f2 per la prima volta il 19 settembre 1949, quindi messo a confronto con il concorrente Blackburn B-54 / B-88 riusc\u00ec ad imporsi aggiudicandosi la commissione.\nIn questo periodo il Gannet fu equipaggiato con diverse versioni del motore: l'ASMD.1 (2,950\u00a0hp/2,200\u00a0kW) fu installato sulla versione Gannet AS.1, l'ASMD.3 (3,145\u00a0hp/2,345\u00a0kW) nell'AS.4 e l'ASMD.4 (3,875\u00a0hp/2,889\u00a0kW) nella variante AEW.3. Il Double Mamba poteva essere gestito come due unit\u00e0 separate, con il vantaggio, ad un solo Mamba in funzione, di poter risparmiare combustibile ed estendere il raggio d'azione a velocit\u00e0 di crociera e, pur essendo stato concepito per eliche controrotanti, non si verificavano asimmetrie nel volo. Gli ugelli dei due Mamba erano posizionati uno per lato della fusoliera, in prossimit\u00e0 del bordo d'uscita della radice alare. Un altro vantaggio legato alla turbina a gas era la possibilit\u00e0 di farlo funzionare a kerosene, ad ATF \"wide-cut\" (un combustibile per motore a reazione \"meno pregiato\") o a gasolio, permettendo all'Ammiragliato di eliminare la pericolosa benzina avio ad alto numero di ottano necessaria per il funzionamento dei velivoli con convenzionale motore a ciclo Otto delle portaerei.\nNel 1958 la variante Fairey Gannet AEW.3 fu selezionata per sostituire il Douglas A-1 Skyraider nel ruolo di aereo AEW. L'esigenza di equipaggiare il modello di un'avionica specifica rese necessaria significative modifiche al progetto originale: aumentata lunghezza della fusoliera, rimozione dello scompartimento, con relativo portellone, del vano bombe ed installazione di un radome nella parte ventrale e modifica dell'impennaggio dotandolo di una deriva di superficie maggiore.\nTecnica.\nI due motori Mamba, gemellati attraverso una scatola di accoppiamento, ruotavano due eliche quadripala controrotanti sullo stesso asse. L'aggiunta di un secondo osservatore nella versione AS.4 port\u00f2 all'aggiunta di piccole pinne stabilizzatrici sulla coda per compensare il flusso indotto dalla relativa cupola.\nImpiego operativo.\nNella Royal Navy sostitu\u00ec il Grumman TBF Avenger come aereo antisommergibile e la versione AEW prest\u00f2 servizio sulle ultime grandi portaerei convenzionali come la fino alla radiazione nel 1978, e la gemella ritirata precedentemente sulla quale oper\u00f2 con il No. 826 Naval Air Squadron.\nGli australiani fecero operare il Gannet dalla loro portaerei e dalla base a terra HMAS Albatross vicino Nowra, Nuovo Galles del sud."}
{"id": "494651", "revid": "256896", "url": "https://it.wikipedia.org/wiki?curid=494651", "title": "Segreteria di Stato", "text": "La Segreteria di Stato \u00e8 un dicastero presente in vari Stati:"}
{"id": "494654", "revid": "228587", "url": "https://it.wikipedia.org/wiki?curid=494654", "title": "Pontifici consigli", "text": "I pontifici consigli sono dei particolari uffici della Curia romana sorti soprattutto a partire dal concilio Vaticano II e sono stati riconosciuti per la prima volta come \"dicasteri\" con la costituzione apostolica \"Pastor Bonus\" promulgata da papa Giovanni Paolo II il 28 giugno 1988.\nNell'ordine curiale, i consigli seguono gerarchicamente la segreteria di Stato, le congregazioni e i tribunali pontifici.\nSono presieduti da un vescovo \"presidente\": il presidente \u00e8 assistito nel suo ufficio da un segretario (di regola, un vescovo titolare).\nElenco dei pontifici consigli.\nI pontifici consigli sono cinque:\nPontifici consigli soppressi.\nLa costituzione apostolica \"Pastor Bonus\" del 1988 prevedeva pure un Pontificio consiglio per il dialogo con i non credenti, fondato nel 1965 da Paolo VI. Nel 1993 Giovanni Paolo II unisce il Pontificio consiglio per il dialogo con i non credenti al Pontificio consiglio della cultura.\nNel 2016 papa Francesco sopprime il Pontificio consiglio delle comunicazioni sociali: le sue funzioni sono state assunte dalla Segreteria per la comunicazione. Il 1\u00ba settembre lo stesso pontefice sopprime i Pontificio consiglio per la famiglia e il Pontificio consiglio per i laici unendoli al Dicastero per i laici, la famiglia e la vita.\nIl 1\u00ba gennaio 2017 lo stesso pontefice sopprime i pontifici consigli della giustizia e della pace, \"Cor Unum\", della pastorale per i migranti e gli itineranti e quello della pastorale per gli operatori sanitari, unendoli nel Dicastero per il servizio dello sviluppo umano integrale."}
{"id": "494655", "revid": "14002", "url": "https://it.wikipedia.org/wiki?curid=494655", "title": "Segreteria di stato", "text": ""}
{"id": "494656", "revid": "54193", "url": "https://it.wikipedia.org/wiki?curid=494656", "title": "Professione Solenne", "text": ""}
{"id": "494658", "revid": "1005847", "url": "https://it.wikipedia.org/wiki?curid=494658", "title": "Operazione Piogge estive", "text": "Operazione \"Piogge estive\" (in inglese: \"Operation Summer Rains\"; in ebraico: \u05de\u05b4\u05d1\u05b0\u05e6\u05b8\u05e2 \u05d2\u05b4\u05e9\u05b0\u05c1\u05de\u05b5\u05d9 \u05e7\u05b7\u05d9\u05b4\u05e5, \"Mivetza' Ghishm\u00e9 Kayitz\") \u00e8 il nome in codice di un'operazione militare israeliana all'interno della Striscia di Gaza cominciata il 28 giugno 2006. \u00c8 la prima azione militare israeliana che coinvolga l'ingresso di truppe di terra nella zona, dopo il piano di ritiro unilaterale di Israele da Gaza.\nSi tratta di un'operazione unica nel suo genere, in quanto \u00e8 consistita nella mobilitazione di migliaia di uomini e decine di mezzi di esercito, marina e aeronautica per liberare un soldato fatto prigioniero, il caporale delle Forze di Difesa Israeliane Gilad Shalit.\nAntefatto.\nLa tensione nella zona si \u00e8 molto alzata negli ultimi mesi prima dell'inizio delle manovre, a causa del lancio di razzi Qassam sulle citt\u00e0 israeliane di confine, in particolare Sderot (800 attacchi circa dal dicembre 2005) e la morte di diversi civili palestinesi in incidenti come quello sulla spiaggia di Gaza nello stesso mese. Gli eventi sono precipitati quando l'intervento di un \"commando\" congiunto dell'ala militare di Hamas, dei Comitati Popolari di Resistenza e di Jaish al-Islam (Esercito dell'Islam), a una postazione di militari delle Forze di difesa israeliane nei pressi di Kerem Shalom, in territorio israeliano, \u00e8 risultata nella morte di tre miliziani palestinesi e di due soldati israeliani, il ferimento di\nquattro soldati israeliani e la cattura di un quinto, il caporale Gilad Shalit.\nI miliziani che hanno prelevato Shalit hanno richiesto il rilascio di \"tutte le prigioniere e tutti i prigionieri sotto i 18 anni\" in cambio di informazioni su di lui. Il Primo ministro israeliano, Ehud Olmert, ha risposto che \"noi non negoziamo coi terroristi\", implicando che Israele non ha intenzione di arrivare a un compromesso per ottenere il rilascio del soldato.\nLe operazioni.\nL'IDF entra nella parte meridionale di Gaza.\nL'esercito israeliano \u00e8 entrato a Khan Yunis, nella parte meridionale della Striscia di Gaza, il 28 giugno per recuperare Shalit, mentre quattro F-16 israeliani hanno sorvolato la residenza estiva del presidente siriano Bashar Assad a Latakia, con l'intento di creare pressione su di lui affinch\u00e9 possa mediare per il rilascio del soldato: la scelta \u00e8 stata dettata dal fatto che proprio in Siria si trova il leader di Hamas, Khaled Mashal. Nella preparazione delle operazioni, il governo dell'Egitto ha annunciato il dispiegamento di 2.500 poliziotti al confine tra Gaza ed Egitto per prevenire qualunque possibile trasferimento di Shalit in territorio egiziano, oltre a qualunque flusso di rifugiati palestinesi verso ovest.\nNelle prime ore dell'operazione, diversi ponti sono stati distrutti dall'aviazione israeliana per dividere effettivamente la Striscia di Gaza in due. \u00c8 anche stata danneggiata una centrale elettrica per sovraccaricare le linee e lasciare il 65% del territorio senza corrente elettrica. Sono stati effettuati attacchi aerei sui campi d'addestramento e sui depositi di munizioni di Hamas, ma non vi \u00e8 notizia di morti o feriti in seguito agli attacchi. Parte dei mezzi corazzati si sono attestati nei pressi dell'aeroporto di Gaza, tra il confine e l'agglomerato urbano. In tutto il territorio della Striscia si registra la costruzione di buche, barricate e ordigni esplosivi improvvisati lungo le strade che portano in citt\u00e0, alcuni dei quali sono gi\u00e0 stati trovati e disinnescati dalle ruspe blindate dell'esercito.\nHamas ha promosso un appello a tutta la popolazione armata: \"Combattete contro i vostri nemici che sono venuti a cercare la morte, prendete i vostri fucili e resistete\". A Ramallah, truppe israeliane hanno arrestato il ministro del lavoro di Hamas, Mohammad Barghouti, durante un'operazione i cui dettagli mancano del tutto dai rapporti dell'IDF. In risposta, i Comitati Popolari di Resistenza hanno annunciato il rapimento di un giovane ebreo, Eliahu Asheri, residente in una colonia ebraica, e che lo avrebbero ucciso se l'invasione fosse continuata. In seguito un terzo israeliano, Noach Moskovich, \u00e8 stato rapito poco prima dalle Brigate dei Martiri di al-Aqsa. Queste organizzazioni hanno dichiarato che se ci saranno vittime civili, colpiranno le ambasciate di Israele all'estero con attacchi terroristici.\nPoco dopo l'ingresso delle truppe israeliane a nord di Gaza (5 del mattino del 29 giugno, ora locale), i Comitati Popolari di Resistenza hanno annunciato di avere ucciso il colono prigioniero, Eliahu Asheri.\nPoche ore dopo, il genio dell'IDF e gli agenti dello Shin Bet (i servizi segreti israeliani che si occupano di sicurezza interna) hanno ritrovato, in base ad alcune informazioni ottenute sul campo, il corpo di Asheri in un'automobile abbandonata in un campo aperto poco fuori Ramallah. Il ragazzo era stato ucciso con colpi di arma da fuoco, e una rapida analisi del cadavere ha evidenziato che la morte sarebbe risalita ad almeno tre giorni prima (25 giugno), il giorno del rapimento \u2013 per cui i CPR avrebbero mentito quando, marted\u00ec, hanno affermato che Asheri era vivo e tenuto in ostaggio. Anche il corpo di Noach Moskovich \u00e8 stato trovato nei pressi del cimitero di Rishon LeZion. Col calar della sera, le Forze di Difesa Israeliane hanno cominciato il bombardamento di alcuni obiettivi con l'artiglieria, e hanno colpito almeno due depositi di munizioni.\nL'IDF entra a nord di Gaza.\nL'esercito israeliano ha raccolto uomini e mezzi corazzati al confine settentrionale di Gaza con Israele, che si sono preparate a prendere il controllo di alcuni obiettivi strategici nella seconda parte dell'operazione, destinata a occupare i siti di lancio dei razzi Qassam. Quelle stesse posizioni sono, al momento, sotto il tiro dell'artiglieria israeliana. Nelle prime ore del 29 giugno risulta un continuo lancio di missili Qassam sul territorio israeliano, ed esistono rapporti riguardanti il bombardamento dei punti di lancio dei missili da parte di \"svariate navi da guerra israeliane\". Inoltre, migliaia di volantini sono stati lanciati su alcune zone abitate a nord della Striscia di Gaza, sugli agglomerati di Beit Lahia e Beit Hanun, per avvisare i civili dell'imminente attacco e chiedere di evacuare la zona.\nChiaramente, le strategie dell'IDF non sono ancora note, ma \u00e8 probabile che i militari israeliani possano presto occupare o bombardare queste zone, identificate come base di frequenti lanci di razzi Qassam. \u00c8 stata sentita una forte esplosione nella citt\u00e0 di Gaza, e testimoni l'hanno localizzata all'Universit\u00e0 Islamica, sul quale esistono elementi per credere sia coinvolta nelle diffusioni delle idee dell'islamismo radicale. Le truppe israeliane hanno fatto ingresso a Gaza con fanteria meccanizzata, mezzi corazzati e diversi bulldozer attorno alle 5 del mattino del 29 giugno, ora locale . Nel pomeriggio dello stesso giorno, gli israeliani hanno occupato l'aeroporto internazionale di Gaza.\nI bombardamenti del 30 giugno.\nAlcuni cacciabombardieri israeliani hanno colpito pi\u00f9 di 12 volte nella Striscia nelle prime ore del 30 giugno 2006, colpendo un ufficio di Fatah e una struttura di Hamas a Gaza, assieme a una serie di strade e obiettivi siti in campi aperti. L'aviazione israeliana ha colpito il Ministero dell'Interno palestinese a Gaza, che gli israeliani sospettano sia un \"luogo di raduno per dirigere l'attivit\u00e0 terroristica.\" Poco dopo, una quantit\u00e0 di miliziani si sono avvicinati ad alcune unit\u00e0 dell'esercito israeliano, dotati di armi controcarro. I militari hanno aperto il fuoco, ferendo due miliziani, e portando gli altri alla ritirata. Come causa di un ulteriore attacco aereo, tre missili hanno colpito gli uffici di Khaled Abu Ilal, ufficiale del Ministero dell'Interno palestinese nonch\u00e9 noto esponente della linea dura contro Gerusalemme, che a sua volta \u00e8 al comando di un gruppo di miliziani..\nCattura dei parlamentari appartenenti ad Hamas.\nNella mattina del 29 giugno, Israele ha cominciato l'arresto in massa dei parlamentari palestinesi appartenenti al partito di Hamas , nonch\u00e9 dei membri del Consiglio legislativo palestinese e di altri ufficiali, per un totale di almeno 64 persone. Tra questi, figura il ministro delle finanze dell'ANP e sette altri ministri del governo, assieme ai capi locali dei consigli regionali e al sindaco di Qalqilyah. Come risultato, si riporta che gli ufficiali di Hamas hanno cominciato a nascondersi. L'esercito israeliano ha affermato che gli ufficiali di Hamas catturati \"non collaborano affatto\". Il ministro israeliano per le Infrastrutture, Benjamin Ben-Eliezer, ha lanciato un avviso al Primo Ministro dell'Autorit\u00e0 Nazionale Palestinese, Ismail Haniya, indicandogli che la sua immunit\u00e0 non ha alcun effetto nei confronti delle forze israeliane. L'operazione per l'arresto di questi ufficiali palestinesi fu, secondo alcune fonti, pianificata alcune settimane prima dell'inizio dell'offensiva. Il 28 giugno il direttore di Shabak (il nome israeliano dello Shin Bet), Yuval Diskin, ha fatto approvare una lista di nomi al Premier israeliano Olmert."}
{"id": "494661", "revid": "729019", "url": "https://it.wikipedia.org/wiki?curid=494661", "title": "Brigantina", "text": "La brigantina \u00e8 un tipo di armatura ampiamente diffusosi in Europa nel XIV secolo ed \u00e8 stata utilizzata all'incirca fino alla fine del XVI secolo . In linea generale, essa copre il busto e talora la parte del corpo subito sotto la cintura. \u00c8 costituita da un insieme di placche metalliche rivettate all'interno o all'esterno di un'anima in pelle o lino. Essendo leggera e flessibile, si era soliti indossarla sopra ad altri tipi di armatura, come l'usbergo o sopra vesti imbottite come il gambesone detto anche gambeson, bambagione, aketon o zuparello."}
{"id": "494663", "revid": "547034", "url": "https://it.wikipedia.org/wiki?curid=494663", "title": "Limited partnership", "text": "La limited partnership (LP) \u00e8 un istituto del diritto anglosassone (common law) ed \u00e8 un modo in cui una societ\u00e0 pu\u00f2 organizzarsi. Nel caso degli Stati Uniti, ognuno dei 50 stati ha le sue leggi di diritto societario, ma tutti tranne la Louisiana permettono la loro formazione tramite un atto di legge federale del 1916, lo Uniform Limited Partnership Act emendato pi\u00f9 volte (l'ultimo emendamento risale al 2013). \nLa limited partnership, per molti aspetti, \u00e8 assimilabile alla forma giuridica della societ\u00e0 in accomandita semplice (S.a.s.) presente nell'ordinamento di diritto societario italiano (codice civile italiano, libro V). \nTipicamente, le societ\u00e0 che gestiscono fondi di private equity e gli hedge fund sono strutturati come una limited partnership. \nDescrizione e differenza con la GP e la LLP.\nLa limited parnership.\nEsattamente come per la societ\u00e0 in accomandita italiana, la limited partnership (LP) \u00e8 una societ\u00e0 composta da un insieme di soci che versano denaro o altri asset alla LP (che non \u00e8 considerata una persona giuridica) e da uno o pi\u00f9 manager che la gestiscono. I soci hanno responsabilit\u00e0 limitata, ragion per cui se la societ\u00e0 matura dei debiti, essi ne rispondono solo e unicamente attraverso il capitale sociale raccolto (dunque, i creditori possono soddisfare il loro credito solo attraverso gli asset presenti/rimanenti nel capitale sociale). I soci con responsabilit\u00e0 limitata vengono detti \"limited partner\" e corrispondono ai soci accomandanti; come indicano i nomi, in base agli accordi di partnership hanno responsabilit\u00e0 \"limitata\" e \"accomandano/affidano\" il potere gestionale a qualcuno, cio\u00e8 il manager/amministratore/gestore della societ\u00e0, cio\u00e8 il general partner, che ha invece la responsabilit\u00e0 illimitata e pu\u00f2 essere titolare di una parte del capitale sociale. In una limited partnership, devono esserci almeno due membri, un limited partner e un general partner, altrimenti si formerebbe una societ\u00e0 unipersonale.\nI profitti generati dalla societ\u00e0 vengono suddivisi tra i soci in dividendi conferiti in base al principio plutocratico, tale per cui si proporziona in base a quanto un socio ha investito comprando azioni o conferendo beni/asset alla societ\u00e0; se, per esempio, ha fornito in input il 23% di tutto il capitale sociale della limited partnership, il 23% dei profitti in ogni occasione vanno distribuiti a lui. Siccome le azioni (e dunque la partecipazione azionaria e il diritto di ricevere dividendi) si possono rivendere, i soci cambiano periodicamente, ma il manager/general partner resta. I limited partner a priori, secondo il diritto tributario (tax law), non devono pagare nessuna tassa di autoimpiego (self-employment tax). Ci\u00f2 che i soci guadagnano o perdono o reclamano come credito viene dichiarato su un documento dell'IRS statunitense detto Schedule K-1 (Form 1065) e consegnato all'IRS. Esso fa parte della dichiarazione dei redditi personali (personal tax returns).\nNel caso degli Stati Uniti, la limited partnership, in base al Limited Liability Partnership Act, va registrata presso il Segretario di Stato locale (local Secretary of State) in riferimento all'ordinamento scelto (la scelta riguarda 50 stati). Per permettere la formazione, vanno ottenute tutte le licenze necessarie in base all'industria o stato in cui si opera. Le licenze sia locali che federali necessarie ad aprire un business, incluso questo tipo di societ\u00e0 e il tipo di industria scelto, sono disponibili nel sito della US Small Business Administration.\nIl manager integra la sua paga con una partecipazione azionaria a una percentuale molto modesta del capitale sociale. Con questa strategia, si ottengono due benefici: il manager pu\u00f2 godere dei frutti della sua gestione diligente, non opportunista e di successo e sar\u00e0 meno incentivato a gestire il capitale sociale altrui in modo negligente, rischioso oltre ogni misura o in modo opportunistico (si innescherebbero senn\u00f2 dei problemi di negligenza e opportunismo tra i manager e gli azionisti/soci, che \u00e8 uno dei principali problemi di agency).\nLe limited partnership possono raccogliere finanziamenti nel mercato non pubblico o quotarsi in borsa.\nDifferenza con la general partnership GP e la limited liability partnership LLP.\nSe una societ\u00e0 partnership \u00e8 composta da membri aventi tutti la responsabilit\u00e0 illimitata, tale per cui rispondono con il loro patrimonio individuale per soddisfare un eventuale credito, si forma una General partnership (GP); la limited partnership ha invece entrambe le tipologie di soci (responsabilit\u00e0 limitata e illimitata).\nSe una societ\u00e0 partnership \u00e8 composta da membri aventi tutti la responsabilit\u00e0 illimitata, tale per cui rispondono solo con il patrimonio/capitale sociale di ogni eventuale credito, si forma una Limited liability parternship (LLP). In essa, tutti i soci possono svolgere attivit\u00e0 di management e contemporaneamente mantenere comunque la responsabilit\u00e0 limitata. Ma essa non va confusa con la societ\u00e0 per azioni: in essa, tutti i membri (manager e soci) hanno responsabilit\u00e0 limitata, ma in pi\u00f9 \u00e8 presente la gestione delegata a un consiglio di amministrazione a causa delle dimensioni del business e, solitamente, dell'alto numero di azionisti aventi peraltro interessi non omogenei; in pi\u00f9, la societ\u00e0 per azioni/corporation \u00e8 dotata di protezione da liquidazione siccome gli investimenti non si possono ritirare a piacere, tale per cui la societ\u00e0 deve rimborsarli (ma la libera trasferibilit\u00e0/compravendita di azioni a nuovi azionisti e da vecchi azionisti \u00e8 possibile come exit strategy).\nUtilizzo della LP e simili: le societ\u00e0 di private equity.\nNel caso baso, le limited partnership LP sono create per attivit\u00e0 commerciali di basso rilievo.\nIn un secondo caso diffuso, le limited partnership e le forme simili sono utilizzate per creare i fondi di investimento: i soldi conferiti dai soci formano il capitale sociale/capitale di rischio che, come obiettivo della societ\u00e0/oggetto sociale, \u00e8 utilizzato come capitale di investimento. In altre parole, il manager utilizza il capitale raccolto per comprare azioni di una societ\u00e0 e finanziarla tramite equity (e non tramite debito, come invece avviene con l'acquisto di obbligazioni e con la concessione di prestiti bancari) e praticare l'equity financing, come viene chiamato in corporate finance. Le societ\u00e0 target dell'investimento ottengono denaro per finanziare le loro azioni, mentre il fondo di private equity (che \u00e8 anche una societ\u00e0 di private equity in forma LP) nel medio termine, solitamente in 4-7 anni, ottiene dei guadagni sottoforma di dividendi in base alla sua partecipazione. A sua volta, il dividendo viene suddiviso ulteriormente in dividendi per pagare i soci partecipanti. Siccome l'acquisto di azioni non avviene in borsa, si parla di mercato privato e di contesto privato, dunque di private equity financing, di private equity market e di private equity firm. La societ\u00e0 target viene detta \"portfolio company\", viene scelta in base alla sua innovativit\u00e0, al suo potenziale, al fatto che \u00e8 gi\u00e0 ben avviata (\u00e8 una media azienda) e al fatto che il mercato in cui opera ha buone possibilit\u00e0 di crescita pure se \u00e8 di nicchia. Nel caso in cui l'atteggiamento del fondo e dei suoi manager \u00e8 attivo e non passivo, i manager possono ulteriormente aumentare il valore della societ\u00e0, della partecipazione azionaria e dei suoi profitti instaurando relazioni di livello C con i top executives (e.g. lo Chief Executive Officer CEO e lo Chief Financial Officer CFO) e fornendogli know-how nel campo del financial planning (e dunque della corporate finance), dell'internazionalizzazione e ingrandendo la compagnia tramite acquisizioni in modo da formare una grande azienda, un \"big player\". Dunque, i guadagni aumentano nella misura in cui il dividendo si ingrossa o in cui la partecipazione azionaria del fondo viene venduta a una grande corporation con un ricavo anche di decine di milioni di dollari. Di questi lauti ricavi, ne beneficiano anche i manager, che sono le stesse persone che forniscono assistenza ai manager della portfolio company.\nLe societ\u00e0 di private equity sono tra le protagoniste del mercato della private equity insieme agli angel investor.\nAnche gli hedge fund sono tipicamente strutturati come una LP e, di base, sono fondi d'investimento che in pi\u00f9 sono altamente speculativi (i soldi raccolti sono investiti in finanziamenti rischiosi e i ricavi possono essere anche molto volatili). Anche le real estate partnership, cio\u00e8 fondi che investono nello specifico nel settore immobiliare (real estate, e.g. case e terreni) sono delle LP.\nInfine, una societ\u00e0 di private equity pu\u00f2 anche strutturarsi come LLP (la LLP \u00e8 spesso usata anche per formare agenzie di consulenza legale e di contabilit\u00e0/accounting)."}
{"id": "494669", "revid": "1516566", "url": "https://it.wikipedia.org/wiki?curid=494669", "title": "Caterina Costa", "text": "La Caterina Costa \u00e8 stata una motonave da carico italiana, protagonista di uno dei peggiori incidenti della seconda guerra mondiale.\nSi trattava di una grande e moderna motonave da carico - una delle migliori costruite in Italia al tempo - di 8.060 tonnellate di stazza lorda, completata nel 1942 per l'armatore genovese Giacomo Costa.\nIl 21 ottobre 1942 fu requisita dalla Regia Marina e, in virt\u00f9 delle sue caratteristiche, adibita al trasporto dei rifornimenti sulla rotta pi\u00f9 importante, quella per il Nord Africa.\nComp\u00ec quattro viaggi su questa tratta; il 26 dicembre 1942 rimase danneggiata in un attacco aereo su Biserta.\nL'esplosione.\nIl 28 marzo 1943 si trovava ormeggiata nel porto di Napoli, nella zona prospiciente il Rione di Sant'Erasmo, carica di materiale bellico destinato alle forze armate italiane dislocate in Tunisia.\nUna volta ultimato il caricamento dei rifornimenti:\nsarebbe entrata a far parte di un convoglio diretto a Biserta, in Tunisia.\nNella prima mattinata del 28 marzo 1943 si svilupp\u00f2 a bordo un incendio, non si sa tuttora se accidentale o doloso, che non pot\u00e9 essere domato e che port\u00f2, alle 17:39, all'esplosione del carico e della nave stessa.\nEcco la cronaca di Roberto Ciuni, giornalista de il Mattino di Napoli:\nL'esplosione fu devastante: il molo sprofond\u00f2 e tutt'intorno un gran numero di edifici furono distrutti o gravemente danneggiati.\nI rimorchiatori \"Cavour\" e \"Oriente\" furono investiti dallo scoppio e affondarono, mentre parti roventi di nave e di carri armati furono scagliate a grande distanza, finendo in Via Atri e Piazza Carlo III.\nAltri frammenti raggiunsero piazza Mercato e il Vomero ed altri ancora incendiarono la stazione Centrale; sulla facciata est del Maschio Angioino (Castel Nuovo) sono ancora visibili gli effetti di questa terribile esplosione.\nGli oltre 600 morti e gli oltre 3.000 feriti riempirono letteralmente le strade.\nTra le vittime del disastro vi fu l'ammiraglio Lorenzo Gasparri, comandante del Gruppo Cacciatorpediniere della Squadra Navale, il quale era salito personalmente, insieme ai suoi uomini, su delle bettoline cariche di munizioni per allontanarle dalla \"Caterina Costa\" in fiamme, in modo da evitare che tali imbarcazioni, investite dalle esplosioni, amplificassero l'effetto del disastro; l'evento temuto si verific\u00f2, per\u00f2, prima che fosse possibile completare tale opera, e Gasparri rimase ucciso nell'esplosione. Alla sua memoria venne conferita la Medaglia d'oro al Valor Militare."}
{"id": "494671", "revid": "161374", "url": "https://it.wikipedia.org/wiki?curid=494671", "title": "Operazione Summer Rain", "text": ""}
{"id": "494673", "revid": "287204", "url": "https://it.wikipedia.org/wiki?curid=494673", "title": "Jan Svankmajer", "text": ""}
{"id": "494674", "revid": "1314312", "url": "https://it.wikipedia.org/wiki?curid=494674", "title": "Eliahu Asheri", "text": "Biografia.\nIl ragazzo era stato rapito mentre faceva l'autostop per tornare a casa da Gerusalemme, sulla strada che collega i villaggi di Beitar Illit e Neveh Tzuf, pochi chilometri a nordovest di Ramallah. Il 28 giugno il gruppo terroristico ha minacciato di ucciderlo se Israele non avesse sospeso l'operazione militare nella Striscia di Gaza (Operazione Piogge Estive); lo sconfinamento israeliano era una risposta al rapimento del caporale Shalit (). Asheri era uno studente della Elisha Yeshiva di Neveh Tzuf, una scuola religiosa ebraica frequentata dagli studenti in attesa di intraprendere il servizio militare.\nAl momento del rapimento Abu Abir, portavoce dei Comitati, afferm\u00f2 che Asheri \"\u00e8 un soldato appartenente a un'accademia pre-militare\" e che Israele lo avrebbe visto \"macellato di fronte alle telecamere\" se non avesse accettato le condizioni. La notizia della sua morte \u00e8 stata diffusa nelle prime ore del mattino del 29 giugno, proprio a seguito dell'entrata degli israeliani a Gaza. Il suo corpo \u00e8 stato ritrovato in una zona isolata poco fuori dalla citt\u00e0 di Ramallah, in una vettura abbandonata. Il giovane era stato ucciso con un colpo di fucile alla testa, e una prima analisi del corpo ha suggerito che Asheri \u00e8 morto non meno di tre giorni prima del ritrovamento, vale a dire lo stesso giorno in cui \u00e8 stato rapito.\nIl recupero del cadavere sembra sia stato possibile grazie alle informazioni ottenute dall'assassino, che \u00e8 stato trovato e arrestato dall'esercito israeliano la mattina stessa del ritrovamento. Nelle prime ore del 4 luglio 2006, decine di soldati israeliani e circa 30 jeep militari mossero all'interno della citt\u00e0 di Ramallah per catturare tre terroristi coinvolti nel rapimento e nell'uccisione di Asheri: i militanti trovarono rifugio all'interno di una stazione della polizia palestinese, che le forze IDF circondarono completamente. Dopo tre ore di attesa e trattative, i militanti si arresero e furono identificati nelle persone di Hamza Taktuk, Hiam Qamangi e Bassam Qatiyeh, tutti attivisti delle Brigate dei Martiri di al-Aqsa e membri della Forza Preventiva di Sicurezza Palestinese.\nAsheri \u00e8 sepolto nel cimitero ebraico del Monte degli Ulivi, a Gerusalemme."}
{"id": "494677", "revid": "69415", "url": "https://it.wikipedia.org/wiki?curid=494677", "title": "Automobil Verkehrs und \u00dcbungs-Stra\u00dfe", "text": ""}
{"id": "494678", "revid": "287204", "url": "https://it.wikipedia.org/wiki?curid=494678", "title": "EuroSpeedway Lausitz", "text": "LEuroSpeedway Lausitz, nel passato noto anche come Lausitzring, \u00e8 un circuito automobilistico situato vicino a Klettwitz (una frazione del comune di Schipkau), nello stato del Brandeburgo in Germania, nella regione storica della Lusazia (appunto \"Lausitz\" in lingua tedesca).\nInaugurato il 25 agosto 2000, attualmente l'EuroSpeedway Lausitz ospita gare del DTM e dell'Internationale Deutsche Motorradmeisterschaft, il campionato motociclistico tedesco (Superbike, Supersport e altre). In precedenza ha ospitato anche il campionato dell'A1 Grand Prix, la F3 Euro Series, il Campionato mondiale Superbike e il campionato statunitense ChampCar.\nCaratteristiche.\nIl circuito \u00e8 unico nell'Europa continentale in quanto, in aggiunta al tradizionale circuito stradale, presenta una pista di alta velocit\u00e0 nello stile degli \"speedway\" usati dall'automobilismo americano. L'EuroSpeedway Lausitz \u00e8 quindi un cosiddetto \"ovale\" (esattamente un \"\"tri\"ovale\": il disegno dell'EuroSpeedway \u00e8 triangolare, simile a quello del Pocono Raceway in Pennsylvania).All'interno e all'esterno (\"DEKRA Test Oval\" di 5,8\u00a0km) del triovale sono presenti inoltre diversi segmenti di tracciato che, combinati tra loro, danno luogo a molteplici varianti del disegno del circuito. Le principali sono:\nUtilizzo.\nDopo la cerimonia inaugurale del 20 agosto, il weekend successivo si disput\u00f2 la prima competizione, una gara dell\"Internationale Deutsche Motorradmeisterschaft\" e il primo fine settimana di settembre fu la volta dell'evento congiunto DTM\u00a0/\u00a0F3\u00a0tedesca sulla variante \"Grand-Prix-Strecke 4,5 km Automobilsport\", con la gara delle monoposto disputatasi il sabato e le due gare delle vetture turismo previste per la domenica (all'epoca il DTM prevedeva ancora la doppia gara per ogni evento) annullate a causa della pioggia torrenziale\nA partire dalla gara del 2005, il DTM decise di passare dalla precedente configurazione \"Grand Prix 4,5 km\" al tracciato pi\u00f9 corto denominato \"Grand Prix 3,4 km\" (che non sfrutta tutta la lunghezza del rettilineo successivo alla \"Curva 1\" del \"triovale\"), per far s\u00ec che la gara si disputasse su un numero maggiore di giri, a beneficio del pubblico.\nPer la gara del DTM del 20 maggio 2007 la prima curva venne modificata allungando il muretto dei box mediante l'uso di barriere di cemento rimovibili, rendendola molto pi\u00f9 stretta e insidiosa, specialmente quando tutte le vetture vi arrivano insieme subito dopo il via. Da allora tale configurazione \u00e8 stata sempre usata nelle gare del DTM e in quelle a supporto dell'evento (come la Formula 3) e denominata \"Grand-Prix-Strecke 3,4 km Automobilsport (DTM)\".\nNel 2001 e nel 2003 il circuito ha ospitato una gara della serie ChampCar, nel periodo in cui la serie statunitense disputava alcune competizioni all'estero nel tentativo di \nampliare il suo bacino di appassionati oltre i confini degli Stati Uniti. Questa gara fu denominata \"German 500\", denominazione modificata per l'edizione 2001 in \"American Memorial 500\", in onore alle vittime degli attentati dell'11 settembre 2001 avvenuto solo quattro giorni prima.\nAl termine della stagione di gare 2017 il circuito viene chiuso al pubblico in seguito all'acquisto da parte della Dekra e verr\u00e0 utilizzato come pista di prova. Ultimo grande evento pubblico \u00e8 stata la gara di Superbike\nGli incidenti del 2001.\nProprio la gara \"American Memorial 500\" \u00e8 ricordata in particolare per il grave incidente, avvenuto il 15 settembre 2001, al pilota italiano Alessandro Zanardi, che dopo essere sbandato all'uscita della corsia box alla fine di un pit-stop e aver ostruito la traiettoria agli altri concorrenti, \u00e8 stato travolto dalla vettura dell'italo-canadese Alex Tagliani, perdendo met\u00e0 di entrambi gli arti inferiori. Sempre in quell'anno il circuito era stato teatro di un altro grave incidente durante una sessione di test e la vittima fu un altro pilota italiano, Michele Alboreto, che mor\u00ec in seguito alla fatale carambola della sua vettura avvenuta lungo il rettilineo esterno al triovale. Pochi giorni dopo ci fu un altro incidente: durante alcune prove legate al DTM, un commissario di pista fu investito da una vettura e mor\u00ec poco dopo."}
{"id": "494679", "revid": "69415", "url": "https://it.wikipedia.org/wiki?curid=494679", "title": "Eurospeedway", "text": ""}
{"id": "494680", "revid": "69415", "url": "https://it.wikipedia.org/wiki?curid=494680", "title": "Lausitzring", "text": ""}
{"id": "494681", "revid": "287204", "url": "https://it.wikipedia.org/wiki?curid=494681", "title": "Moruba", "text": "Il Moruba o Moraba \u00e8 un gioco da tavolo astratto della famiglia dei mancala; fu descritto per la prima volta nel 1917 dall'etnografo britannico P. A. Wagener. \u00c8 il gioco tradizionale del popolo Pedi che abita le province di Limpopo e Mpumalanga in Sudafrica, ed \u00e8 oggi diffuso anche nel Gauteng e nel Capo Occidentale. Non va confuso con il Moraba-raba, che \u00e8 il nome sudafricano del gioco del mulino (\"nine men's morris\"). Il governo di Thabo Mbeki, che si prefigge esplicitamente la riscoperta della cultura indigena sudafricana precedente al periodo coloniale, promuove il gioco del Moruba (e altri giochi tradizionali come Morabaraba, Diketo, Injuba, Izingeda e Ingcathu), che dal 2003 \u00e8 anche classificato come \"sport indigeno\" dalla Commissione degli Sport Sudafricani (SASC).\nIl gioco \u00e8 solitamente riservato agli uomini; i due centri pi\u00f9 importanti, in cui si tengono le competizioni ufficiali pi\u00f9 prestigiose, sono Sasekani e Bolobedu. A Bolobedu il gioco viene addirittura insegnato a scuola.\nCom'\u00e8 naturale aspettarsi data la posizione geografica della sua zona d'origine, il Moruba presenta diverse analogia con i mancala del Mozambico come lo Tschuba e il Njombwa.\nPresso il popolo Venda, anch'esso stanziato nel nord-est del Sudafrica, il gioco viene chiamato Mefuvha.\nRegole.\n\"Per informazioni sulla terminologia usata in questa sezione, vedi la voce mancala\"\nTavoliere e disposizione iniziale.\nIl tavoliere del Moruba \u00e8 sempre costituito da quattro file di buche (dette \"mekoti\") di uguale lunghezza, ma la lunghezza delle file pu\u00f2 variare; solitamente \u00e8 otto (e quindi il tavoliere \u00e8 identico a quello del Bao). Il numero dei pezzi (in genere sassolini) \u00e8 anch'esso variabile. I pezzi sono chiamati \"mathlapa\" (\"bestiame\").\nUna possibile disposizione iniziale \u00e8 la seguente:\n 2 2 2 2 2 2 2 2\n 2 2 2 2 2 2 1 0\n 0 1 2 2 2 2 2 2\n 2 2 2 2 2 2 2 2\nOgni giocatore controlla le due file pi\u00f9 vicine a s\u00e9.\nTurno di gioco.\nAl proprio turno, il giocatore prende i pezzi da una delle sue buche e li semina in senso antiorario nelle proprie file; se l'ultimo pezzo cade in una buca occupata, la mossa procede a staffetta. La semina deve partire da una buca che contenga almeno due pezzi. La semina termina quando l'ultimo pezzo cade in una buca vuota.\nSe un giocatore possiede solo buche con un singolo pezzo \u00e8 autorizzato a muovere da tali buche, ma solo in modo da arrivare a una buca vuota.\nSe l'ultima pietra cade in una buca vuota della fila interna, e la buca avversaria antistante non \u00e8 vuota, i pezzi che si trovano in tale buca vengono \"uccisi\" (\"tlaba\"); se vi sono pezzi anche nella buca avversaria posizionata nella stessa colonna, nella fila esterna, anche tali pezzi sono eliminati dal gioco (\"catturati\", \"tlola\").\nIl gioco prosegue finch\u00e9 uno dei giocatori non rimane senza pezzi; l'altro vince.\nIl Mefuvha.\nIl Mefuvha del popolo Venda ha le stesse regole del Moruba, ma vengono usati solitamente tavolieri molto grandi; nella maggior parte dei casi ogni fila conta da 16 a 20 buche. H. A. Stayt, l'etnografo che descrisse per la prima volta il gioco, riport\u00f2 di aver visto tavolieri con 4x28. I tavolieri dei Venda sono realizzati incidendo le buche nel cavo in tronchi cavi di un albero che pu\u00f2 oltrepassare i due metri di lunghezza; per questo motivo, il mefuvha \u00e8 noto come uno dei mancala con il tavoliere pi\u00f9 grande, insieme al Nsolo e Tschuba.\nSignificati simbolici.\nIl significato simbolico attribuito da Pedi e Venda al Moruba/Mefuvha ha a che vedere con le condizioni atmosferiche e il bestiame. Presso i Venda \u00e8 proibito usare sassi come pezzi durante la stagione delle piogge, perch\u00e9 si teme che questo porti la grandine; giocare dopo il tramonto, invece, causerebbe furti di bestiame.\nBibliografia.\n\"The BaVenda.\" Oxford University Press, Oxford 1931, pp.\u00a0310, 355-356, 364-367."}
{"id": "494684", "revid": "1522738", "url": "https://it.wikipedia.org/wiki?curid=494684", "title": "Thabo Mbeki", "text": "Biografia.\nGiovent\u00f9.\nMbeki nacque a Mbewuleni nell'odierna provincia di Eastern Cape, in Sudafrica. Era figlio di Govan Mbeki (1910 - 2001), xhosa dell'African National Congress (ANC) e del Partito Comunista del Sudafrica. In casa erano esposti un ritratto di Karl Marx e uno del Mahatma Gandhi. Mbeki segu\u00ec le orme del padre, entrando nell'ANC a 14 anni e dedicando la sua vita alla politica. Lasciato l'Eastern Cape, si trasfer\u00ec a Johannesburg, iniziando a lavorare con l'attivista anti-apartheid Walter Sisulu.\nEsilio e rientro.\nDopo l'arresto di Sisulu, di Nelson Mandela e di suo padre Govan, Mbeki abbandon\u00f2 il Sudafrica per continuare la propria istruzione all'estero. Pass\u00f2 28 anni in esilio, tornando in patria solo dopo la scarcerazione di Mandela. Pass\u00f2 la maggior parte di questi anni nel Regno Unito, ottenendo il master in Economia nell'Universit\u00e0 del Sussex e poi lavorando negli uffici inglesi dell'ANC. Ricevette anche l'addestramento militare nell'Unione Sovietica e visse in diversi paesi africani: Zambia, Botswana, Swaziland e Nigeria.\nNel 1982, mentre Mbeki era in esilio, suo fratello Jama Mbeki fu assassinato da agenti del governo del Lesotho mentre cercava di fuggire dal Sudafrica.\nDurante l'esilio il ruolo di Mbeki all'interno dell'ANC crebbe gradualmente di importanza. Nel 1984 divenne capo del dipartimento dell'informazione del partito, e nel 1989 del dipartimento internazionale. In questo periodo Mbeki ebbe come mentore Oliver Tambo. Nel 1989 Mbeki partecip\u00f2 alle negoziazioni con il governo sudafricano che portarono alla legittimizzazione dell'ANC e al rilascio di numerosi prigionieri politici.\nNel 1993 Mbeki divenne segretario dell'ANC, passando alla carica di presidente del partito nel 1997. Fu eletto presidente della repubblica nel giugno del 1999, e il suo ruolo fu riconfermato nelle elezioni dell'aprile 2004.\nIl 18 dicembre 2007 al congresso dell'ANC viene sconfitto da Jacob Zuma che, guidando il partito alle successive elezioni del 2009, diverr\u00e0 Presidente del Sud Africa.\nMbeki ha rassegnato le sue dimissioni dalla presidenza il 22 settembre 2008 dopo esser stato accusato di interferire nelle indagini contro il suo ex vicepresidente, Jacob Zuma. Le dimissioni sono state accolte dal Parlamento il 24 settembre 2008.\nRuolo nella politica africana.\nMbeki \u00e8 stata una figura influente della scena politica africana anche al di fuori del Sudafrica. Fu un promotore del NEPAD e dell'Unione Africana e svolse un ruolo rilevante nei trattati di pace in Ruanda, Burundi e nella Repubblica Democratica del Congo. La sua visione politica mira al cosiddetto Rinascimento africano; secondo Mbeki, \u00e8 prioritario per l'Africa smettere di dipendere dagli aiuti stranieri e cercare una soluzione interna ai propri problemi economici, politici e sociali.\nControversia sull'AIDS.\nDiventato presidente del Sudafrica nel 1999, Mbeki ha assunto posizioni fortemente critiche nei confronti della teoria virale sull'AIDS.\nSuccessivamente, Mbeki \u00e8 stato criticato per aver difeso il gruppo dissidente dell'AIDS fondato da Peter Duesberg, noto biologo molecolare sostenitore di ipotesi alternative sull'AIDS, famoso per le sue negazioni del legame tra il virus HIV e l'AIDS. Infatti, nel 2000, ha inserito Duesberg e altri membri del gruppo dissidente tra i componenti di una commissione tecnica sull'AIDS. In tale occasione le organizzazioni sanitarie internazionali hanno duramente stigmatizzato Mbeki.\nA seguito di tali attacchi ha minimizzato la frequenza dei suoi interventi sul tema. Nonostante ci\u00f2 \u00e8 stato successivamente criticato per le posizioni assunte dal ministro della salute Manto Thsabalala-Msimang, che invitava ad abbandonare le terapie antiretrovirali in favore di rimedi tradizionali di efficacia non comprovata. Ha poi istituito una commissione su tali terapie guidata da Herbert Vilakazi, un sociologo fautore dei metodi tradizionali africani e detrattore della medicina scientifica.\nNonostante Mbeki abbia dichiarato, nel 2002, di ritenere che il virus HIV sia causa dell'AIDS, ha sempre sostenuto che i farmaci antiretrovirali della medicina occidentale siano un raggiro ai danni degli africani operato dai paesi pi\u00f9 sviluppati. La politica sanitaria del Sudafrica, che sarebbe dotato di un'economia sufficiente a permettersi il fabbisogno di antiretrovirali, si \u00e8 rivelata estremamente inefficace a causa dello scarso uso delle terapie mediche.\nAltro clamore \u00e8 stato suscitato dalla rimozione dal suo incarico di Nozizwe Madlala-Routledge, che fu nominata ministro della salute in seguito alla malattia di Thsabalala-Msimang, gi\u00e0 precedentemente sostituita da Jeff Radebe. Madlala-Routledge si era dimostrata decisamente critica nei confronti di Thsabalala-Msimang e delle sue politiche sanitarie sull'AIDS, esprimendosi in favore della scienza medica. Le ragioni della rimozione dall'incarico non vennero dichiarate da Mbeki. Madlala-Routledge afferm\u00f2 che la sua rimozione sarebbe avvenuta a seguito di un viaggio in Spagna per una conferenza sull'AIDS, che non aveva ancora ricevuto l'autorizzazione di Mbeki; autorizzazione che fu negata, ma solo mentre il ministro era gi\u00e0 in viaggio. Nonostante non avesse partecipato alla conferenza e fosse tornata con il primo aereo disponibile, Mbeki chiese le dimissioni, che non vennero rassegnate dal ministro, e procedette di conseguenza alla sua rimozione dall'incarico. Madlala-Routledge si difese affermando che viaggi senza esplicita autorizzazione presidenziale non erano rari e si erano verificati in precedenza senza conseguenze per i ministri coinvolti."}
{"id": "494686", "revid": "100807314", "url": "https://it.wikipedia.org/wiki?curid=494686", "title": "Samnium Concentus", "text": "La Corale \"Samnium Concentus\" \u00e8 un coro polifonico ad organico femminile con sede a Campobasso diretto da Guido Messore.\nAttivit\u00e0.\nIl Coro Polifonico Femminile \"Samnium Concentus\", costituitosi in seno all'Associazione Polifonica Molisana, ha iniziato la sua attivit\u00e0 nel 1989, dedicandosi ad un repertorio che va dalla polifonia rinascimentale alla produzione corale contemporanea. \nCon l'Associazione Polifonica Molisana organizza la Rassegna Polifonica Internazionale \"Citt\u00e0 di Campobasso\". \nIl coro, unitamente all'Associazione cori del Molise (affiliata a Feniarco) organizza e partecipa ogni anno a corsi di aggiornamento per cori e per direttori di coro tenuti dai pi\u00f9 importanti maestri in ambito nazionale ed internazionale: Seminario di vocalit\u00e0 corale tenuto dal maestro Walter Marzilli nel 2001 e 2002; il corso di aggiornamento per direttori di coro tenuto dal maestro Pier Paolo Scattolin nel 2004, 2005 e 2006; il corso di vocalit\u00e0 corale tenuto dal maestro Steve Woodbury nel 2006.\nTourn\u00e9e.\nDi rilievo: partecipazione a concorsi nazionali ed internazionali: Vittorio Veneto 1990 e 1997; San Severo 1994 con l'assegnazione del Primo Premio; Arezzo 1995; Frascati 2001 con l'assegnazione del 2\u00ba premio al 3\u00b0 Mondial Musical Mariano; Zagarolo 2004 con l'assegnazione del 3\u00ba premio ex aequo e del Premio speciale \"Nuova Musica\" per l'esecuzione del brano di autore italiano vivente ritenuto pi\u00f9 interessante (A. Iafigliola: Invocazione) \nPartecipazione a rassegne corali nazionali ed internazionali: Argostoli (Cefalonia Grecia), Kranj (Slovenia), Roma, Bologna, Perugia, Volterra, Teramo, Foggia, Montevarchi, Sinalunga, Atri, ecc.\nDiscografia.\nHa inciso composizioni corali di Guido Messore e di Antonio Iafigliola: \"Caleidoscopio\", \"Corali a Roma\", X Rassegna Polifonica Nazionale \"Citt\u00e0 di Campobasso\"."}
{"id": "494702", "revid": "109641137", "url": "https://it.wikipedia.org/wiki?curid=494702", "title": "Coro Jacobus Gallus", "text": "Il Coro Jacobus Gallus \u00e8 un coro polifonico con sede a Trieste \u00e8 diretto da Marko Sancin.\nStoria.\nIl coro Jacobus Gallus, che fa capo alla scuola slovena di musica Glasbena matica - \u0161ola \"Marij Kogoj\" di Trieste, \u00e8 stato rifondato nel 1991 per il volere del Maestro Stojan Kuret, dopo essere stato diretto fino al 1974 dal compositore triestino di minoranza slovena Ubald Vrabec. Ha eseguito numerose tourn\u00e9e nel centro Europa ed ha conseguito dalla fondazione numerosi risultati a concorsi nazionali e internazionali; ha inoltre inciso tre cd: Na\u0161a Pesem z \u017elahtnimi odsevi, Bo\u017ei\u010dno pri\u010dakovanje e O polno\u010di. Dal 1994 \u00e8 stato diretto dal Maestro Janko Ban, dal 2004 al 2008 dal Maestro Matja\u017e \u0160\u010dek, dal settembre 2008 dal Maestro Marko Sancin.\nTourn\u00e9e.\nDal 1991 ha eseguito numerosi concerti in italia, Slovenia, Austria, Germania, Spagna e Ungheria.\nIl Coro ha viaggiato e cantato in diverse parti d'Italia, in tutto il Friuli Venezia Giulia, In Veneto, Lombardia, Campania, Piemonte, Sicilia (scambio musicale con il coro MusicAntiqua di Siracusa). Si esibisce regolarmente a Festival internazionali e partecipa con successo a diversi concorsi.\nDiscografia.\nIl coro ha registrato tre album dal 1991 a oggi: Na\u0161a pesem z \u017elahtnimi odsevi (tratto dalconcorso corale Na\u0161a Pesem), Bo\u017ei\u010dno pri\u010dakovanje (brani natalizi di autori vari mai registrati prima) e O Polno\u010di che raccoglie una serie di canzoni natalizie scritte dal compositore sloveno Ivan \u0160\u010dek."}
{"id": "494703", "revid": "767487", "url": "https://it.wikipedia.org/wiki?curid=494703", "title": "Coro polifonico Santa Cecilia", "text": "Il Coro Citt\u00e0 di Piazzola sul Brenta ha sede a Piazzola sul Brenta (PD), \u00e8 diretto dal maestro Paolo Piana.\nStoria.\nIl \u201c Coro Citt\u00e0 di Piazzola sul Brenta\u201d si costituisce nel 1993 sotto la direzione del M. Paolo Piana. La vocalit\u00e0 e la fusione delle voci, caratteristiche che lo contraddistinguono e che sono unanimemente riconosciute da giurie ed esperti, hanno consentito al coro di raggiungere, in pochi anni, i pi\u00f9 alti vertici di merito, per una formazione non professionistica, come dimostrano i numerosi primi premi vinti in concorsi e rassegne nazionali ed internazionali.\nIl suo repertorio attinge a tutti i periodi della musica: da quella antica fino alla moderna, passando per quella rinascimentale, barocca, romantica, con particolare attenzione allo studio del Canto Gregoriano.\nSi ricordano monografie dedicate a G.P. da Palestrina, C. Monteverdi, G. Carissimi, A. Scarlatti, J.A. Bruckner, J.G. Rheinberger, oltre che alla rappresentazione di grandi opere sacre di A. Vivaldi, di G.F. H\u00e4ndel, di G. Faur\u00e8, di W.A. Mozart, di J. Haydn, di L.W. Beethoven, di J.S. Bach, di G. Rossini, in collaborazione con grandi orchestre e solisti affermati. Con la supervisione del Gran Teatro La Fenice di Venezia \u00e8 stata rappresentata l'Opera prima \u201cTutto in Lui\u201d, oratorio dedicato alla vita di S. PIO X nelle sue varie ricorrenze e l'opera \u201cPassio Domini nostri Jesu Christi\u201d di Mansueto Viezzer. \u00c8 stato scelto come compagine corale, unitamente all'orchestra \u201cI Cameristi del Gran Teatro La Fenice\u201d e a solisti di fama internazionale, per la commemorazione ufficiale in Bergamo del grande direttore Gianandrea Gavazzeni, nel decennale della sua morte, eseguendo, in tale occasione, la Messa da Requiem di Mozart. Il coro ha poi partecipato alla commemorazione, nel primo lustro dalla morte, dell'illustre Maestro Giuseppe Sinopoli, proponendo la Messa in Do M. di Beethoven.\n\u00c8 stato inoltre protagonista, in collaborazione con l'Orchestra dell'\u201dAccademia di San Giorgio di Venezia\u201d, dell'esecuzione del Requiem di Mozart, presso il teatro C. Goldoni di Venezia, in occasione della chiusura delle celebrazioni per il 250\u00ba anniversario della nascita del compositore austriaco.\nNumerose le collaborazioni con Fondazioni e Programmazioni artistiche: con la Fondazione Cassa di Risparmio del Veneto per la manifestazione \u201cApparizioni Musicali\u201d, con la Scuola Grande di San Rocco di Venezia \u2013 Studium Cattolico Veneziano per il progetto \u201cMusica e Spiritualit\u00e0, con la citt\u00e0 di Busto Arsizio nelle Rassegne di Musica Organistica e Polifonica e con l'\u201dAssociazione Musicale Mons. Paolo Borroni\u201d in varie proposte artistiche, con l\u201fAccademia Organistica Bolognese in \u201cUn patrimonio da ascoltare\u201d, con la Provincia di Padova per le proposte musicali \u201cIn Scena\u201d e \u201cVilleggiando\u201d, con il Comune di Padova nella \u201cGiornata dell'ascolto\u201d, con la \u201cFondazione G.E. Ghirardi\u201d di Piazzola sul Brenta per i concerti in Villa Contarini. Il coro pu\u00f2 esibire anche una non trascurabile produzione discografica.\nTourn\u00e9e.\nTutti gli eventi ai quali partecipa il Coro Citt\u00e0 di Piazzola sul Brenta sono pubblicati nel sito www.coropiazzola.it"}
{"id": "494707", "revid": "767487", "url": "https://it.wikipedia.org/wiki?curid=494707", "title": "Coro Polifonico di Ruda", "text": "Il Coro Polifonico di Ruda \u00e8 un coro italiano fondato nel 1945. Diretto da Fabiana Noro, ha partecipato a oltre cinquanta concorsi nazionali e internazionali e festival corali in tutto il mondo.\nPresidente onorario del gruppo vocale \u00e8, dal 2007, il musicologo e poeta Quirino Principe.\nIl coro \u00e8 composto da cantanti dilettanti ed \u00e8 ad organico maschile.\nRepertorio.\nIl repertorio del Coro Polifonico di Ruda spazia dal Canto gregoriano alla Polifonia sacra e profana di tutte le epoche.\nDagli anni 2000 il coro - da sempre formazione a voci maschili - si \u00e8 perfezionato nella musica romantica (Schubert, Hauptmann, Schumann, Mendelssohn, Rehinberger, Gioachino Rossini, Charles Gounod) e, nella musica contemporanea (Arvo P\u00e4rt, Giovanni Bonato, Renato Grisoni, Gian Antoni Derungs, Raul Lovisoni, Daniele Zanettovich, Franz Biebl, Luigi Dallapiccola, Francis Poulenc, Victor Waill, Krzysztof Penderecki), partecipando a festival internazionali in Canada, USA, Filippine, Argentina, Mongolia e in quasi tutti i paesi europei.\nDiscografia, Televisione.\nAttivo anche nel campo dell'editoria - ha tra l'altro pubblicato la \"Messa Solenne e Quattro Motetti per coro e orchestra\" di Alberto Mazzucato - il Coro Polifonico di Ruda organizza cartelloni musicali in Friuli-Venezia Giulia (\"Concerti aperitivo\", \"Quaresima in musica\", \"Cororgano\", \"Sacre meditazioni\", \"Note d'estate\") ai quali invita i gruppi professionisti pi\u00f9 quotati a livello italiano. Nel 1999, il Coro Polifonico di Ruda, ha cantato le musiche originali di Raul Lovisoni per la trasmissione di RAI UNO Centrifuga \"Parole a 360 gradi\", regia di Marco Balich da un'idea di Antonio Maccario e Guido Barlozzetti.\nDa anni intrattiene rapporti con le realt\u00e0 musicali di Austria e Slovenia, nell'ambito della costruenda Euroregione e per contribuire alle positive relazioni internazionali in campo europeo."}
{"id": "494715", "revid": "17351", "url": "https://it.wikipedia.org/wiki?curid=494715", "title": "Il-4", "text": ""}
{"id": "494716", "revid": "17351", "url": "https://it.wikipedia.org/wiki?curid=494716", "title": "Su-2", "text": ""}
{"id": "494717", "revid": "1356188", "url": "https://it.wikipedia.org/wiki?curid=494717", "title": "Bertha Pappenheim", "text": "Fu inoltre promotrice dell'associazionismo femminile in Germania gi\u00e0 all'inizio del Novecento ed \u00e8 ritenuta un'antesignana del movimento femminista.\nPi\u00f9 nota come \"Anna O.\", fu la celebre paziente di Josef Breuer trattata mediante ipnosi per diversi sintomi dell'isteria finch\u00e9 del caso non si interess\u00f2 Freud e da tale interesse deriv\u00f2 un importante stimolo per la nascente psicoanalisi. Divenne quindi celebre per essere stata la prima persona ad essere trattata per l'isteria con la tecnica della \"talking cure\" e l'uso del \"lettino\", che divenne poi il simbolo della stessa psicoanalisi, ma non si pu\u00f2 sapere cosa ne pensasse in quanto avrebbe distrutto tutti i documenti riguardanti la sua infanzia e i suoi disturbi giovanili. Dora Edinger, nella sua biografia, scrisse che dopo la guarigione \"Berta Pappenheim non parlava mai di questo periodo della sua vita e si opponeva con veemenza a ogni proposta di cura psicoanalitica per le persone di cui era responsabile, con grande sorpresa di quanti lavoravano con lei.\".\nBiografia.\nBertha Pappenheim dedic\u00f2 la propria vita al miglioramento della posizione sociale ed economica delle donne e dei bambini ebrei in Germania ottenendo sostegni nazionali ed internazionali per la causa delle donne ebree. Nacque terza di quattro figli in una famiglia benestante, ebraica-ortodossa, si confront\u00f2 molto precocemente coi privilegi riconosciuti al fratello pi\u00f9 giovane del quale fu acerrima rivale e arriv\u00f2 a detestare la condizione che la costringeva ad essere \"solo una ragazza\", ritenendo che il suo intelletto fosse soffocato dalle attese della famiglia e dalla tradizione che la destinava al ruolo di moglie e madre. Perci\u00f2 pretese di studiare e si laure\u00f2 in una universit\u00e0 cattolica con ottimi risultati in francese, italiano ed inglese, impegnandosi occasionalmente, gi\u00e0 in quel tempo, in opere di solidariet\u00e0 preludio al suo successivo occuparsi delle donne delle classi pi\u00f9 trascurate in iniziative di giustizia sociale.\nPoco dopo la morte del padre, alla cui assistenza si dovette dedicare per un lungo periodo a causa della grave malattia, inizi\u00f2 a manifestare sintomi invalidanti, diagnosticati come isterici, in virt\u00f9 dei quali divenne nota come \"Anna O\". Per parecchi anni, anche dopo la conclusione del trattamento di Josef Breuer, soffr\u00ec di ricadute gravi che causarono occasionali ricoveri; ci\u00f2 fino al 1889 e al suo trasferimento a Francoforte dove, con l'aiuto di benefattori, inizi\u00f2 a coltivare assiduamente il suo interesse per la giustizia sociale e nel 1890, con un libro scritto sotto lo pseudonimo di Paul Berthold dal titolo \u201cIn the Second Hand Shop\u201d, una raccolta di brevi narrazioni, deline\u00f2 la condizione dei bambini e dei poveri. Pi\u00f9 tardi si lasci\u00f2 attrarre dai lavori di Helene Lange nella sfera culturale e politica del femminismo tedesco e cerc\u00f2 di integrare tale nuova passione con le sue preoccupazioni per la giustizia sociale e la propria identit\u00e0 di donna ebrea.\nIn tale contesto si colloca un suo lavoro del 1899, \u201cI diritti delle donne\u201d e la decisione di pubblicare in tedesco il testo di Mary Wollstonecraft \u201cA Vindication of the Rights of Women\u201d. Dopo un periodo di volontariato in un orfanotrofio di Francoforte, come cuoca, amministratrice della scuola materna e infine direttrice, pubblica nel 1910 due testi sulle modeste occasioni educative e l'indigenza delle ragazze ebree: \u201cIl problema ebraico in Galizia\" e \u201cSullo stato della popolazione ebraica in Galizia\". Nel 1902 fond\u00f2 la \u201cWeibliche F\u00fcrsorge\u201d (Assistenza femminile), una lega destinata all'inserimento degli orfani in nuove famiglie, all'istruzione delle madri nella cura dei bambini e a fornire consigli e possibilit\u00e0 d'impiego professionali per le donne. Come rappresentante di tale lega viaggi\u00f2 in Medio Oriente, Europa ed in Russia interessandosi alla prostituzione e alla tratta della bianche e allora - raccogliendo il materiale poi divulgato nella pi\u00f9 nota tra le sue pubblicazioni, \u201cSisyphus Work\u201d (Fatica di Sisifo) - avvert\u00ec l'esigenza di una grande organizzazione dedita a iniziative sociali ed ai problemi delle donne ebree, che fosse indipendente e rivale dalle paragonabili istituzioni ebraiche istituite in funzione maschile.\nCon altri attivisti, nel 1904 fond\u00f2 il J\u00fcdischer Frauenbund (lega delle donne ebree), di cui rimase presidente per vent'anni, un sodalizio che tra l'altro, conduceva la campagna contro la tratta delle bianche, particolarmente in Europa Orientale, contribuendo all'incremento delle tutele legali per le donne. Bertha Pappenheim defin\u00ec \u201cSisyphean\" questa fase del suo lavoro, una fatica di Sisifo, in quanto spesso i progressi nella consapevolezza delle donne ebree sollevavano forti resistenze nelle stesse comunit\u00e0 giudaiche che negavano l'esistenza di simili problemi nella loro popolazione. Ella pi\u00f9 avanti dimostr\u00f2 ironicamente come il nazismo usasse i suoi testi sulla tratta delle bianche tra gli ebrei come propaganda antisemita.\nIl Frauenbund ebbe inoltre la funzione di stabilire l'uguaglianza tra le donne e gli uomini in secolari questioni della Comunit\u00e0: fu Bertha Pappenheim a promuovere l'accesso delle donne all'ambito altamente selezionato della Comunit\u00e0 ebraica tedesca. Un obiettivo del Frauenbund fu la formazione finalizzata alla carriera, promossa quale percorso di indipendenza finanziaria e di realizzazione personale per le donne, malgrado le difficolt\u00e0 causate dalle condizioni e dai ruoli tradizionali, quali il governo della casa, la professione d'infermiera ed il lavoro sociale; in tale progetto Bertha Pappenheim si accertava comunque che la cultura delle tradizioni ebraiche, soprattutto riguardo al rispetto dei ruoli nella famiglia e delle ricorrenze, restasse centrale nella formazione femminile.\nOltre alla compilazione e alla pubblicazione dei periodici del Frauenbund, nel 1910 tradusse in tedesco moderno le memorie di Glikl bas Judah Leib, sua lontana parente. Nel 1913, pubblic\u00f2 un gioco, \"I momenti tragici\" e nel 1916 numerosi brevi racconti sulla condizione delle donne nell'ebraismo, sugli effetti dell'antisemitismo e dell'assimilazionismo. Criticava con severit\u00e0 il Sionismo nei suoi scritti, ritenendo che dividesse le famiglie e trascurasse quanto riguardava le donne. Dopo avere lasciato la presidenza del Frauenbund, durante un periodo di salute precaria, Bertha Pappenheim tradusse testi in lingua ebraica come il Ma-\u00e0seh Buch (\"Il libro dei fatti\", una collezione di narrativa in lingua ebraica tradizionale), il Ze'enah u-Re'enah (traduzioni e interpretazioni della Bibbia per le donne risalente al XVI secolo), il Pentateuco e le Haftarot (Commenti per lo Shabbat tratti dai Profeti). Negli ultimi anni della sua vita si espresse patriotticamente contro l'emigrazione degli ebrei dalla Germania, malgrado l'incombere delle leggi antiebraiche.\nMor\u00ec il 28 maggio 1936, a Neu-Isenburg, poco dopo un interrogatorio della Gestapo seguito ad un'accusa di antinazismo fattale da un conoscente. La sua morte fu commemorata con un modesto funerale il cui necrologio si concludeva cos\u00ec: \"\u201cNel 1904, fond\u00f2 il J\u00fcdischer Frauenbund, la cui importanza ancora non \u00e8 stata compresa. Gli ebrei del mondo intero - uomini e donne - devono ringraziarla per questo successo sociale. Ma si rifiutano. Che peccato!\"\""}
{"id": "494720", "revid": "38120", "url": "https://it.wikipedia.org/wiki?curid=494720", "title": "Il-2 Sturmovik", "text": ""}
{"id": "494721", "revid": "17351", "url": "https://it.wikipedia.org/wiki?curid=494721", "title": "Il-2", "text": ""}
{"id": "494722", "revid": "1926649", "url": "https://it.wikipedia.org/wiki?curid=494722", "title": "Roberto Ayala", "text": "\u00c8 soprannominato \"El pira\u00f1a\".\nCarriera.\nClub.\nDopo gli esordi nella piccola squadra argentina del Ferro Carril Oeste si trasferisce al forte River Plate, col quale disputa un campionato da protagonista.\nViene acquistato dal nel 1995 per 5 miliardi e girato in prestito al Napoli. Dopo il primo campionato, i partenopei riscattano l'intero cartellino e nelle successive due stagioni conquista la fascia di capitano e una maglia da titolare nella sua Nazionale. Nell'estate del 1998 viene ceduto al Milan per ben 18 miliardi di lire ma il rendimento in rossonero non \u00e8 dei migliori; vince comunque uno Scudetto ma con poche presenze in due stagioni.\n\u00c8 quindi acquistato dal Valencia di H\u00e9ctor C\u00faper, allenatore col quale disputa una finale di Champions League contro il , persa 4-5 ai rigori. Con il Valencia (sotto la guida di Rafa Ben\u00edtez) vince due campionati spagnoli, una Coppa UEFA e una Supercoppa UEFA.\nNel febbraio 2007 annuncia che l'estate successiva, a fronte di un tardivo rinnovo da parte del Valencia, passer\u00e0 al Villareal. Tuttavia, prima ancora di allenarsi con la nuova squadra, si svincola pagando una penale di 6 milioni di euro raggiungendo il .\nIl 23 gennaio 2010, la societ\u00e0 iberica comunica di aver raggiunto un accordo con il giocatore per la risoluzione del contratto in essere. Passa al il 3 febbraio 2010 e il 31 dicembre si ritira all'et\u00e0 di 37 anni dopo aver rifiutato un'offerta per un anno da parte dell'Huracan.\nNazionale.\nAyala ha disputato i Mondiali 1998 da titolare con la maglia \"albiceleste\" dell'Argentina.\nFu convocato anche per i Mondiali 2002, ma non riusc\u00ec a disputare nessuna partita per colpa di un infortunio muscolare, patito nel finale del riscaldamento previo al debutto contro la Nigeria (vittoria sudamericana per 1-0). Il difensore del Valencia, per questo incontro, figurava in distinta come titolare e capitano. Nonostante Ayala, a tempo di record, avesse recuperato per gli eventuali ottavi di finale, l'Argentina fu eliminata nel girone eliminatorio dopo aver successivamente perso per 1-0 contro l'Inghilterra e aver pareggiato contro la Svezia per 1-1. Due anni dopo con la nazionale \"albiceleste\" vinse da capitano la medaglia d'oro alle olimpiadi di Atene 2004, dopo l'argento conquistato ad Atlanta otto anni prima. Con l'arrivo di Jos\u00e9 Pekerman nella panchina argentina perse la fascia di capitano in favore di Juan Pablo Sor\u00edn.\nHa partecipato al Mondiale 2006 in Germania segnando il gol del momentaneo vantaggio contro i padroni di casa nei quarti. Ha poi sbagliato uno dei due rigori nella serie finale della medesima partita, facendosi parare il tiro da Jens Lehmann subendo cos\u00ec l'eliminazione dal torneo. \nHa disputato la Coppa America 2007, ultima esperienza prima di annunciare il ritiro dalla Nazionale. L'Argentina arriv\u00f2 in finale e perse per 3-0 contro il Brasile. Ayala fu autore di uno sfortunato autogol che port\u00f2 i brasiliani sul 2-0."}
{"id": "494728", "revid": "486946", "url": "https://it.wikipedia.org/wiki?curid=494728", "title": "Parco naturale regionale di Montemarcello Magra", "text": ""}
{"id": "494733", "revid": "1632387", "url": "https://it.wikipedia.org/wiki?curid=494733", "title": "Mulino (gioco)", "text": "Il mulino \u00e8 un gioco da tavolo astratto tradizionale diffuso in gran parte del mondo, con varianti minori nelle regole. \nEtimologia.\nIn molte lingue, come in italiano, il nome significa \"mulino\" (per esempio \"M\u00fchlespiel\" in tedesco e \"jeu du moulin\" in francese). In Italia viene chiamato anche \"grisia\" (in Piemonte), \"mulinello\", \"schiera\", \"triplice cinta\", \"tela\", \"trea\", \"tria\", \"tris\", \"filetto\"; questi ultimi tre nomi vengono usati anche per indicare il gioco del tris propriamente detto, che si pu\u00f2 considerare una semplificazione del mulino.\nNei paesi anglosassoni si chiama \"nine men's Morris\" o \"merels\"; in Sudafrica (dove gode di una grande popolarit\u00e0) \"morabaraba\" o \"moraba-raba\"; in India \"naukhadi\"; in Somalia \"shax\", in Algeria \"feldja\".\nRegole.\nIl mulino si gioca su un tavoliere costituito da tre quadrati concentrici, con segmenti che uniscono i punti medi dei lati corrispondenti dei diversi quadrati, come mostrato in figura. Ogni giocatore ha a disposizione nove pezzi, inizialmente posti fuori dal tavoliere.\nDurante la prima fase del gioco, i giocatori devono inserire, uno alla volta e a turno, i propri pezzi sul tavoliere. I pezzi possono essere collocati su un qualunque incrocio o vertice libero. Se un giocatore, posizionando il proprio pezzo, completa una linea di tre pezzi contigui, elimina dal gioco uno dei pezzi dell'avversario (il pezzo non verr\u00e0 pi\u00f9 reintrodotto in gioco). I pezzi allineati non possono essere eliminati finch\u00e9 ne esistono altri non allineati.\nQuando tutti i pezzi sono stati piazzati sul tavoliere, la prima fase termina.\nNella seconda fase, il giocatore di turno deve spostare un proprio pezzo dalla sua posizione corrente a un incrocio o vertice libero adiacente. Se cos\u00ec facendo completa una linea di tre pezzi contigui, elimina dal gioco un pezzo avversario a sua scelta (come nella prima fase, i pezzi allineati non possono essere eliminati finch\u00e9 ne esistono altri non allineati). Nota: lo spostamento potr\u00e0 avvenire solo lungo le linee dello schema del gioco rappresentante.\nQuando un giocatore rimane con solo tre pezzi, gli \u00e8 consentito di muovere il proprio pezzo in qualsiasi posizione, anche non adiacente alla posizione di partenza.\nVince il primo giocatore che lascia l'avversario con meno di tre pezzi in gioco o senza possibilit\u00e0 di muovere.\nNon si pu\u00f2 fare mulino in obliquo.\nVarianti.\nLe regole generali del gioco descritte sopra si prestano a numerose varianti. Sono piuttosto diffusi tavolieri con un disegno geometrico diverso, per esempio dotati di un quadrato aggiuntivo oltre ai tre standard, o con i segmenti di congiunzione che uniscono i vertici dei quadrati anzich\u00e9 i punti mediani.\nUna variante di minore interesse strategico prevede l'utilizzo di 12 pezzi per giocatore (quelli di solito forniti per il gioco della dama): il gioco si compone della sola prima fase (piazzamento dei pezzi senza movimento). Il primo giocatore che allinea tre pezzi ha vinto\nla partita.\nStoria e significato.\nLa tavola mulino si trova sin dall'antichit\u00e0: dall'Acropoli di Atene alle basiliche romane, dalle navi dei Vichinghi alle cattedrali gotiche. Per molti \u00e8 un semplice schema di gioco, per alcuni un simbolo magico legato anche ai Templari (la \"triplice cinta\" rappresenterebbe i tre gradi delle iniziazioni misteriche, ma anche le tre cinte di mura druidiche dei Celti, della capitale di Atlantide o della Gerusalemme celeste). A sostegno della lettura esoterica, a volte lo schema \u00e8 inciso in verticale, quindi non utilizzabile come tavoliere di gioco. Ma spesso sulle chiese medievali la scacchiera (certamente ludica) \u00e8 verticale. Come sul lato sinistro del duomo di Genova: pare che l'intarsio sia stato eseguito come punizione da parte del capomastro nei confronti di un lavoratore troppo appassionato di giochi.\nIl tavoliere da tria \u00e8 spesso riportato sul verso delle scacchiere moderne."}
{"id": "494737", "revid": "14691", "url": "https://it.wikipedia.org/wiki?curid=494737", "title": "Morabaraba", "text": ""}
{"id": "494738", "revid": "14691", "url": "https://it.wikipedia.org/wiki?curid=494738", "title": "Moraba-raba", "text": ""}
{"id": "494739", "revid": "14691", "url": "https://it.wikipedia.org/wiki?curid=494739", "title": "Nine Men's Morris", "text": ""}
{"id": "494741", "revid": "115549", "url": "https://it.wikipedia.org/wiki?curid=494741", "title": "Girondins Bordeaux", "text": ""}
{"id": "494743", "revid": "1021722", "url": "https://it.wikipedia.org/wiki?curid=494743", "title": "Fricativa postalveolare sonora", "text": "La fricativa postalveolare sonora \u00e8 una consonante fricativa molto frequente in numerose lingue, che in base all'alfabeto fonetico internazionale \u00e8 rappresentato col simbolo .\nNella lingua italiana la fricativa postalveolare sonora non \u00e8 presente, se non in parole di origine straniera come \"garage\" e \"gigolo\". \u00c8 per\u00f2 possibile trovare questa consonante nei dialetti italiani, come il toscano, dove si realizza come \"g intervocalica\": \"disagio\" , oltre che nelle lingue sarda e ligure, nelle quali \u00e8 rappresentata ortograficamente dalla lettera \"x\": sardo \"c\u00ecxiri\" , ligure \"xo\u00e2\" , e nella lingua corsa, nella quale \u00e8 rappresentata dal digrammo \"sg\" : \"grisgiu\" .\nCaratteristiche.\nLa fricativa postalveolare sonora presenta le seguenti caratteristiche:\nAltre lingue.\nCroato.\nIn croato \u00e8 un fonema ed \u00e8 reso graficamente con la lettera :\nFrancese.\nIn francese \u00e8 un fonema ed \u00e8 reso graficamente con la lettera oppure con la seguita da \"e\", \"i\", \"y,\" questo fonema \u00e8 il risultato della deaffricazione del fonema /d\u0361\u0292/ presente nel Francese antico, in maniera simile al fonema /t\u0361\u0283/\u2192/\u0283/ (CH):\nInglese.\nIn inglese, tale fono \u00e8 reso con la grafia o :\nLigure.\nIn ligure, tale fono \u00e8 reso con la :\nPortoghese.\nIn portoghese, tale fono \u00e8 reso con la seguita da \"e\" , \"i\", oppure con la lettera seguita da \"a\", \"o\", \"u\":\nInoltre, in Portogallo e in alcune zone dialettali del Brasile (ad esempio, a Rio de Janeiro), con la (se seguita da una consonante sonora come /b/, /d/ o /\u0261/):\nRusso.\nIn russo, \u00e8 reso col grafema (romanizzato in \"\u017e\" secondo la traslitterazione scientifica, \"zh\" secondo la traslitterazione anglosassone):\nUngherese.\nIn ungherese, \u00e8 reso col digramma :\nEsperanto.\nIn esperanto, \u00e8 reso col grafema "}
{"id": "494744", "revid": "599013", "url": "https://it.wikipedia.org/wiki?curid=494744", "title": "Christian Karembeu", "text": "Biografia.\n\u00c8 nato da una numerosa famiglia canaca originaria di Lifou, nella Nuova Caledonia. \u00c8 stato sposato dal 1996 al 2011 con la modella slovacca Adriana Sklena\u0159\u00edkov\u00e1.\nCarriera.\nClub.\nHa iniziato la sua carriera di calciatore al Nantes nel campionato di calcio francese, dove ha giocato dal 1990 al 1995. Trasferitosi in Italia, \u00e8 approdato alla per 7 miliardi di lire.\nPassato al nel 1997, vinse la UEFA Champions League nel 1998 e nel 2000.\nDopo questo successo, pass\u00f2 al in Premier League, dove rimase un solo anno, prima di trasferirsi all'Olympiakos, rimanendovi fino al 2004, quando approd\u00f2 al , che lo cedette poi in prestito al Bastia, la sua ultima squadra prima del ritiro avvenuto nel 2005.\nNazionale.\nNegli anni del Nantes, esord\u00ec nel 1992 con la nazionale francese, conquistando i mondiali di calcio del 1998. Inoltre partecip\u00f2 ai vittoriosi Europei del 2000 disputando una partita.\nCon la maglia dei \"Bleus\" ha giocato 53 partite, segnando un gol; l'ultima sua apparizione internazionale risale al 27 marzo 2002. Non ha mai cantato l'inno nazionale francese in campo, ricordando che due suoi zii furono esposti in uno zoo umano nell'Esposizione Coloniale di Parigi del 1931.\nIl 9 dicembre 2005 ha rappresentato l'OFC ai sorteggi per i Mondiali di Germania 2006 a Lipsia.\nDopo il ritiro.\nNel 1999 ha fondato assieme al compagno di squadra ai tempi del Middlesbrough Gianluca Festa e all'amico d'infanzia di quest'ultimo Andrea Picciau l'azienda di abbigliamento sportivo A-Line; essa per\u00f2 dopo alcuni anni molto produttivi \u00e8 fallita nel 2013, lasciandosi dietro strascichi giudiziari con i due soci in affari.\nDal 2006 Karembeu \u00e8 diventato commentatore sportivo per diverse emittenti televisive francesi, ed \u00e8 stato il conduttore de \"L'isola del campione\" (titolo originale francese \"Des \u00celes et des Hommes\") una serie di documentari sulle isole tropicali di cui lui stesso \u00e8 originario, diffusi sulla rete francese Plan\u00e8te nel 2010 e 2011.\nNel marzo 2019 viene scelto come ambasciatore per l\u2019Europeo 2020."}
{"id": "494745", "revid": "1494169", "url": "https://it.wikipedia.org/wiki?curid=494745", "title": "Trasposizione", "text": ""}
{"id": "494746", "revid": "77358", "url": "https://it.wikipedia.org/wiki?curid=494746", "title": "Giovan Battista Crespi detto il Cerano", "text": ""}
{"id": "494748", "revid": "834", "url": "https://it.wikipedia.org/wiki?curid=494748", "title": "Inno nazionale francese", "text": ""}
{"id": "494754", "revid": "1745361", "url": "https://it.wikipedia.org/wiki?curid=494754", "title": "Cambria (Galles)", "text": "Cambria \u00e8 la forma latina del gallese \"Cymru\", cio\u00e8 il Galles.\nSi pensa che il nome \"Cymru\" derivi dall'antica parola celtica \"combroges\", che significa \"compatrioti\" e che risale all'epoca della lotta tra celti e anglosassoni per il controllo dell'isola di Gran Bretagna.\nSecondo una leggenda, il troiano Bruto, primo mitico re della Bretagna (1104 a.C. - 1081 a.C.), ebbe tre figli, tra cui divise queste terre. Il pi\u00f9 anziano, Locrino, ricevette quelle tra i fiumi Humber e Severn, che chiam\u00f2 Loegria. Al secondogenito, Albanatto, andarono quelle oltre l'Humber, chiamate Alba. Il pi\u00f9 giovane, Camber, ebbe invece quelle oltre il Severn, appunto la Cambria. Questa leggenda, tramandata da Goffredo di Monmouth nel 1136 ebbe molto successo tra i secoli XII e XVI, ma fu molto criticata in seguito ed \u00e8 tuttora considerata pseudostoria.\nIn realt\u00e0, almeno nelle fonti gallesi, la Cambria corrispondeva a un territorio pi\u00f9 esteso dell'attuale Galles, e comprendeva anche le terre conosciute come \"Yr Hen Ogledd\" (vecchio nord), in cui si parlava il cumbrico, una lingua brittonica oggi estinta.\nIl toponimo viene oggi usato in molta letteratura contemporanea, e in geologia, dove indica un periodo compreso tra 545 e 490 milioni di anni fa, conosciuto come Cambriano."}
{"id": "494757", "revid": "10473", "url": "https://it.wikipedia.org/wiki?curid=494757", "title": "Parc Guell", "text": ""}
{"id": "494758", "revid": "10473", "url": "https://it.wikipedia.org/wiki?curid=494758", "title": "Palau Guell", "text": ""}
{"id": "494759", "revid": "2015336", "url": "https://it.wikipedia.org/wiki?curid=494759", "title": "Anguillara (famiglia)", "text": "La famiglia Anguillara \u00e8 stata una famiglia nobile italiana.\nOrigini.\nCome quella di tutte le famiglie medioevali italiane, anche l'origine della famiglia degli Anguillara \u00e8 avvolta nel mistero.\nLa descrizione data da Francesco Zazzera circa l'origine della famiglia Castelli erroneamente identificati con i Prefetti di Vico che non fornisce ne cita documenti circa la loro parentela con gli Anguillara rende tale lavoro del tutto inattendibile.&lt;br&gt;\nIn ogni caso il luogo di origine del nome del casato va ricercato nell'omonima localit\u00e0 situata sul Lago di Bracciano, Anguillara Sabazia. Per quanto riguarda il nome, ci si deve riferire a due possibilit\u00e0: la prima ipotesi prevede che il nome derivi da una villa romana sorta su un punto in cui la riva del lago faceva angolo e chiamata perci\u00f2 \"angularia\"; la seconda ipotesi parla di allevamenti di anguille.\nStoria.\nGli immediati successori del capostipite Ramone non sono ricordati per particolari iniziative. Contemporaneo di costui sembra essere un Bellizo o Bellizone il cui figlio Guido compare in un documento del 1019 dell'Archivio di Santa Maria in Trastevere, prima testimonianza documentale accertata della famiglia, che lo definisce \"dominum Guido illustrissimum atque inclito filio quidem Bellizo bone memorie qui appellatur de Anguillaria\". Intorno al 1090, troviamo un Gherardo, forse figlio del precedente, signore di Anguillara, alleato con i prefetti di Vico contro il popolo romano. I suoi successori furono Giovanni, che nel 1140 si impossess\u00f2 di Santa Severa, e Nicol\u00f2, che nel 1146 conquist\u00f2 Tolfa.\nMa il primo esponente della famiglia di cui si hanno maggiori notizie \u00e8 Pandolfo I, che nel 1186 entra in lotta con la famiglia dei prefetti di Vico per il controllo della zona e, sempre nello stesso anno, si reca ad Orvieto per accogliere Enrico VI. Nel 1191, Enrico VI, in occasione della sua incoronazione a Roma, decide di fermarsi, insieme al suo seguito, come ospite della famiglia Anguillara.\nNel XIII secolo continua la lotta tra le famiglie Anguillara e di Vico. Pandolfo II d'Anguillara si schier\u00f2 al fianco dell'imperatore Federico II durante l'assedio di Viterbo del 1234, ma venne catturato dalle truppe pontificie e rinchiuso in carcere a Ronciglione. A causa di quest'avvenimento il feudo degli Anguillara cadde nelle mani di Pietro di Vico, che vi govern\u00f2 fino al 1246, anno in cui Pandolfo II ne torn\u00f2 in possesso.\nCon la cattivit\u00e0 avignonese si cre\u00f2 il caos nel Patrimonio di San Pietro, per cui la famiglia dovette spostare i propri centri di potere nella capitale e a Capranica.\n\u00c8 proprio in questa cittadina che Orso di Anguillara, senatore di Roma, ospit\u00f2 Petrarca nel 1336. Con Orso, figlio di una Orsini e marito di una Colonna, la famiglia entr\u00f2 di diritto nel novero delle famiglie nobili romane. Nel giorno di Pasqua del 1341 lo stesso Orso, a Roma, incoron\u00f2 il Petrarca sommo poeta.\nSuccessori di Orso furono Pietro, Dolce ed Everso II, marito di Francesca Orsini. Quest'ultimo nel 1433 acquist\u00f2 a titolo definitivo Santa Severa e, successivamente, Vetralla, Caprarola e Santa Pupa. Nonostante il merito di aver allargato i possedimenti familiari, la fama di Everso II era pessima a causa della sua tirannia e disonest\u00e0. Fu costui che ricostru\u00ec la propria abitazione in Roma dove gi\u00e0 in passato era attestata la presenza della sua famiglia. Questi difetti vennero ereditati anche dal figlio Francesco, che venne scomunicato, imprigionato a Castel Sant\u2019Angelo e privato dei suoi possedimenti, che ritornarono sotto il diretto controllo della Camera Apostolica, da papa Paolo II. Deiofobo, l'altro figlio di Everso II e fratello di Francesco, riusc\u00ec a tornare in possesso del feudo fino alla sua morte, avvenuta nel 1490, anno in cui il feudo venne definitivamente incamerato ed affidato da papa Innocenzo VIII a Franceschetto Cybo.\nTra gli ultimi esponenti della famiglia di cui si hanno notizie, vi sono Virginio degli Anguillara, comandante dell'esercito pontificio durante l'invasione della Repubblica di Siena e duramente sconfitto nella Battaglia di Camollia del 1526; e Renzo degli Anguillara, chiamato a difendere Roma durante il saccheggio dei lanzichenecchi di Carlo V (6 maggio 1527).\nNel periodo feudale la famiglia entr\u00f2 in possesso di vasti territori del Lazio settentrionale, soprattutto dopo la caduta della famiglia dei Prefetti di Vico, tra cui Tolfa, Canepina, Civitella Cesi, Ronciglione, Capranica, Barbarano, Blera, Vetralla, Bassano, Faleria, spingendosi sino a Tuscania. La famiglia si estinse nel '700.\nDue castelli Anguillara sono quelli di Canepina e Castello Anguillara (Faleria).\nStemma.\nLo stemma di famiglia \u00e8 composto da due anguille incrociate, ma anche in questo caso non vi \u00e8 certezza, perch\u00e9 alcuni affermano che non si tratti di due anguille, bens\u00ec di due serpenti, tale interpretazione \u00e8 legata alla leggenda del Conte Ramone, capostipite della famiglia. Si narra, infatti, che intorno al X secolo un drago avrebbe infestato la zona di Malagrotta, terrorizzando i suoi abitanti. Ramone lo sconfisse e il papa, grato per questo servigio, gli don\u00f2 il territorio su cui avrebbe costruito la propria dimora. In realt\u00e0, \u00e8 ipotizzabile che il drago (poi iconizzato come serpente) fosse una banda di predoni che imperversava nella zona, fino al giorno in cui non venne annientata da guerrieri di professione."}
{"id": "494767", "revid": "125659230", "url": "https://it.wikipedia.org/wiki?curid=494767", "title": "Di Vico", "text": "I Di Vico o Prefetti di Vico furono una famiglia di probabile origine germanica presente a Roma sin dal X secolo e che, stabilitasi nei territori del Patrimonio di San Pietro, govern\u00f2 la Tuscia, con vicende alterne, fino al 1435.\nStoria.\nAlla luce degli studi storiografici effettuati dalla fine del secolo XIX \u00e8 da ritenersi priva di fondamento storico la presunta discendenza di questa famiglia da quella dei Castelli di Terni.\nOttennero dall'Imperatore il titolo di \"Praefecti urbis\", che i membri di questa famiglia si trasmisero ereditariamente di padre in figlio, e con tale titolo assunsero il possesso dei beni annessi all'ufficio della prefettura posti in larga parte a nord di Roma nella cosiddetta Tuscia romana, avendo il governo di numerosi centri come Caprarola, Ronciglione, Capranica, Bracciano, Blera e diversi altri che alla loro sconfitta, nel XV secolo vennero in possesso dei Farnese, degli Anguillara e degli Orsini.\nLa famiglia \u00e8 stata ritenuta una branca della famiglia romana dei Corsi, discendente da un Pietro Latrone Corsorum vissuto nel secolo XII che acquis\u00ec la carica di Prefetto della citt\u00e0 e che trasmise ai suoi discendenti conservando il nome dinastico di Pietro, e che successivamente, dal secolo XIII, ottennero in feudo la citata localit\u00e0 di Vico ed altre come Civita Castellana, non lontane da Civitavecchia e Montalto, localit\u00e0 controllate dal ramo dei Corsi che dimorava nei pressi del Campidoglio\nMentre il cognome Prefetti deriva dalla carica, il predicato \"di Vico\" \u00e8 dovuta al nome della scomparsa localit\u00e0 del \"Vicus Cimini\" nota sin dall'alto medioevo posta probabilmente sul versante orientale del Monte Fogliano. Il \"castrum\" dei Prefetti di Vico si trovava sopra la chiesetta di Santa Lucia, oltre il fosso della Femmina Morta, presso il versante sud-orientale del lago, presso il lago omonimo, bacino lacustre a nord di Roma in provincia di Viterbo, dove la famiglia pose il centro fortificato della sua signoria sin dal X secolo.\nLa famiglia risulta strettamente imparentata con l'altra famiglia trasteverina dei Romani facenti parte del vasto gruppo parentale dei Papareschi.\nIn Roma era attestato il loro quartier generale munito di torri presso l'isola Tiberina e il ponte Quattro Capi altrimenti detto degli Ebrei. Altre abitazioni della famiglia erano in Viterbo, dove vennero sepolti diversi suoi membri nella chiesa di Santa Maria in Gradi.\nPer aver appoggiato papa Alessandro IV (1254-1261), circa alla met\u00e0 del XIII secolo, Pietro III divent\u00f2 signore di Civitavecchia; questi possedimenti vennero confermati al figlio Pietro IV da papa Clemente IV (1265-1268)\nNel 1329 Faziolo Di Vico, figlio di Manfredo Di Vico, fu nominato Signore di Viterbo al posto di Silvestro de' Gatti, deposto dall'imperatore Ludovico IV. Il governo della citt\u00e0 rimase saldamente nelle mani dei Di Vico anche dopo la morte di Faziolo, avvenuta nel 1338. Gli succedette il fratello Giovanni V di Vico, il pi\u00f9 illustre e spregiudicato della famiglia. Questi, approfittando della cattivit\u00e0 avignonese, divenne Signore di Orvieto e del suo distretto, a cui presto aggiunse Tuscania e Tarquinia; tuttavia proprio a causa della sua grande potenza raggiunta nel cuore dello Stato pontificio, fu uno dei principali obiettivi della spedizione di Egidio di Albornoz. \nNel 1354 Giovanni Di Vico venne deposto. Si infranse cos\u00ec il suo progetto di creare uno stato autonomo all'interno del Patrimonio di San Pietro. \nDopo qualche tempo, quando papa Urbano V fece ritorno ad Avignone, Viterbo torn\u00f2 nuovamente sotto i Prefetti: Francesco di Vico, infatti, riusc\u00ec a farsi proclamare \"Signore\". Dopo la sua elezione fece abbattere la Rocca, simbolo del potere pontificio, ed incendiare lo Statuto comunale del 1251, emblema dei diritti dei cittadini viterbesi. Francesco fu ucciso l'8 maggio 1387 durante una sommossa popolare fomentata dal cardinale Tommaso Orsini. Viterbo fu retta per un breve periodo da Giovanni VI, padre di Francesco, fino a quando non venne ucciso in un complotto nel 1392. \nNel 1395 la citt\u00e0 ed i suoi territori passarono nuovamente sotto il governo pontificio, ma la famiglia dei fu nuovamente protagonista delle lotte intestine che dilaniarono Viterbo e la Tuscia, fino a quando un altro \"cardinale di ferro\", Giovanni Maria Vitelleschi, con l'aiuto di Everso degli Anguillara, cattur\u00f2 nel castello di Soriano e fece decapitare, nell'agosto del 1435, Giacomo, l'ultimo prefetto della famiglia, che si era alleato con i Colonna contro papa Eugenio IV (1431-1447). Con lui si estinse il ramo principale della famiglia.\nBlasone.\nIl loro stemma ancora presente in alcuni edifici che appartennero alla famiglia, di fervente parte ghibellina, era l'aquila imperiale come descritto nel monumento funebre di Briobris di Vico opera di Paolo da Gualdo Cattaneo presso la chiesa di San Francesco di Vetralla: un'aquila al volo abbassato, accompagnata da sette torte poste due ai cantoni del capo, due accanto alla testa, e tre in punta.\nElenco dei Prefetti di Vico.\nDi seguito sono riportati i personaggi pi\u00f9 illustri di questa famiglia (l'asterisco indica un periodo di incertezza in difetto o in eccesso di un lustro):\nArnolfo (890* - 970*), gastaldo di Terni e signore della Terra Arnolfa.\nPantaleone (1040* - 1090*), console di Roma\nAlberto (1040* - 1090*), senatore romano\nPietro IV di Vico (1045* - 1105*), senatore romano\nUgoccione di Vico (1070* - 1120*), prefetto di Roma\nPietro V di Vico (1070* - 1130*), prefetto di Roma\nAngelo di Vico (1100* - 1170*), signore di Vico e prefetto di Roma\nGiovanni I di Vico (1165* - 1240*), signore di Vico e senatore di Roma\nPietro VI di Vico (1165* - 1230*), prefetto di Roma; per i suoi meriti la carica divenne ereditaria\nGottifredo di Vico (1200* - 1260*), primo prefetto di Roma per diritto ereditario, figlio di Pietro VI\nGiovanni II di Vico (1200 - 1265*), signore di Vico e prefetto perpetuo di Roma, divenne rettore della Citt\u00e0 di Castello\nGottifredo di Vico (1200* - 1260*), prefetto perpetuo di Roma\nPietro VII di Vico (1225* - 6 dicembre 1268), signore di Vico e prefetto perpetuo di Roma\nGiovanni IV di Vico (1260* - 1320*), prefetto perpetuo di Roma\nManfredo I di Vico (1260* - 1325*), signore di Vico, prefetto perpetuo di Roma, rettore di Orvieto e di Viterbo\nGiovanni V di Vico\u00a0(1300* - 1366), signore di Vico, prefetto perpetuo di Roma, e signore di molti altri luoghi intorno a Viterbo, Orvieto e Narni\nSciarra, Lodovico e Faziolo di Vico, fratelli di Giovanni V, dominarono su Viterbo, avendo eliminato e sostituito Silvestro Gatti, capo dei Ghibellini\nGiovanni VI di Vico (1325* - 1392), signore di Vico e prefetto di Roma\nFrancesco di Vico (1350* - 8 maggio 1387), signore di Vico, prefetto perpetuo di Roma\nGiacomo di Vico (1380* - 1435), signore di Vico, ultimo prefetto perpetuo di Roma della famiglia"}
{"id": "494768", "revid": "122846189", "url": "https://it.wikipedia.org/wiki?curid=494768", "title": "Il padrino (videogioco)", "text": "Il padrino (\"The Godfather\") \u00e8 un videogioco action del 2006, sviluppato da Visceral Games e pubblicato da Electronic Arts per PlayStation 2, PlayStation 3, PlayStation Portable, Xbox, Xbox 360, Microsoft Windows e Nintendo Wii, basato sull'omonimo film di Francis Ford Coppola. Il protagonista \u00e8 Aldo Trapani, nuovo membro della famiglia, che gradualmente ne diventer\u00e0 uno dei killer pi\u00f9 fedeli per poi assumere il ruolo di caporegime ed infine quello di padrino, seguendo gli eventi pi\u00f9 celebri della pellicola. La storia di Aldo si intreccia con quelle degli altri personaggi, tra cui Michael Corleone, Santino Corleone, Tom Hagen, i suoi addestratori Luca Brasi e Peter Clemenza e molti altri, alcuni creati apposta per il gioco.\nTrama.\nNew York, 1936: Johnny Trapani \u00e8 un soldato della famiglia Corleone che gestisce un panificio di Little Italy insieme alla moglie Serafina. Un giorno per\u00f2, il suo negozio viene fatto saltare in aria e lui viene ucciso dagli uomini della famiglia Barrese, in presenza del loro padrino Don Emilio, per la sua fedelt\u00e0 ai Corleone e i suoi buoni rapporti con alcuni pezzi grossi della Famiglia. Suo figlio Aldo, allora dodicenne, \u00e8 presente all'evento e rimane sconvolto, ma prima che possa commettere qualche sciocchezza viene fermato da Don Vito Corleone che gli promette che un giorno, quando sar\u00e0 abbastanza grande, potr\u00e0 vendicarsi.\nNove anni dopo, nell'agosto del 1945, durante il matrimonio della figlia Connie, Don Corleone riceve la supplica di Serafina di allontanare il figlio, ormai cresciuto, dalle brutte compagnie che sta frequentando e di prenderlo sotto la propria ala protettiva per farlo entrare nella Famiglia. Don Vito incarica del compito il suo fedele vicario Luca Brasi, che salva Aldo dal pestaggio dei suoi complici e lo introduce nel mondo della malavita organizzata insegnandogli a riscuotere il pizzo, a sparare e a destreggiarsi al meglio nel mare di criminalit\u00e0 che caratterizza le strade di New York. Il primo incarico ufficiale che Luca affida ad Aldo consiste nel convincere Emilio Brunetti, il macellaio di Little Italy, a rimanere sotto la protezione dei Corleone dato che voleva vendersi alla famiglia Tattaglia, in modo da iniziarlo alle prime tecniche di intimidazione: fuori dalla macelleria fa anche la conoscenza del sergente Joe Galtosino, un poliziotto italoamericano corrotto che si vede subito costretto a pagare per mantenere dei buoni rapporti con la polizia, imparando anche i vantaggi della corruzione. Subito dopo Luca vuole che il giovane affianchi Paulie Gatto e il suo socio Marty \"Monk\" Malone nel raid punitivo contro i balordi che hanno aggredito la figlia di Amerigo Bonasera, cominciando a mettersi in luce fin dall'inizio.\nSuccessivamente, Don Vito chiede a Brasi di fingere di volerlo lasciare per la famiglia Tattaglia, per conoscere meglio le mosse di Virgil Sollozzo, detto il Turco, trafficante di droga legato ai Tattaglia al quale Don Vito ha appena negato le sue protezioni politiche. Aldo accompagna cos\u00ec Luca Brasi all'incontro con Sollozzo e Bruno Tattaglia, figlio di Don Tattaglia, in un locale di Midtown, ma l'incontro si conclude con l'uccisione del suo mentore. Aldo riesce comunque ad uccidere l'assassino di Luca e a fare ritorno a Little Italy dove, sconvolto, informa Monk per telefono dell'accaduto. Monk gli d\u00e0 appuntamento per il giorno dopo al barbiere della zona per parlare, ma durante il loro incontro Don Vito in compagnia del figlio Fredo mentre comprava della frutta nel negozio di fronte, subisce un attentato per mano di sicari assoldati da Sollozzo, e la sorella di Monk, Frankie, viene presa in ostaggio dagli assassini e da alcuni Tattaglia arrivati sul posto, mentre lo stesso Monk rimane ferito nel fuoco incrociato. Aldo riesce a uccidere i sicari e a salvare la ragazza, e con Fredo scorta l'ambulanza del Don all'ospedale, ma vengono dirottati dai Tattaglia sul ponte di Brooklyn. Dopo aver eliminato gli assalitori Aldo ne interroga uno, che gli rivela che Sollozzo ha rapito Tom Hagen, il consigliere della famiglia, e lo tiene in ostaggio. Infine, ritorna indietro guidando l'ambulanza con il Don e raggiunge l'ospedale in tempo, conoscendo cos\u00ec Sonny, figlio di Don Vito.\nAldo conosce anche Peter Clemenza, caporegime della famiglia, che lo incarica di sorvegliare l'ospedale per timore che Sollozzo possa tentare qualche brutto tiro ai danni del Padrino. Quella sera, ancora una volta, Aldo salva sia Don Vito che Frankie, di cui si \u00e8 ormai innamorato, da un agguato dei Tattaglia, difendendo anche Monk che era ricoverato nello stesso posto. In questa occasione far\u00e0 conoscenza con Michael, terzo figlio di Don Vito. Una volta fuori dall'ospedale Aldo verr\u00e0 minacciato dal sergente Galtosino, gi\u00e0 vendutosi al miglior offerente, mentre Michael viene bloccato dalla polizia e colpito al viso dal capitano McCluskey, altro poliziotto corrotto al servizio diretto del Turco. Solo l'arrivo di Tom e di alcuni uomini dei Corleone li salva, e gli agenti si dileguano.\nPassa un po' di tempo e la sera di Capodanno, su invito di Clemenza, il ragazzo si reca ad una festa esclusiva dalla fioraia Rosa, storica amica dei Corleone, alla quale partecipano anche Monk, Paulie e Sonny. Nel bel mezzo della serata per\u00f2, i festeggiamenti vengono interrotti da una retata di Galtosino e i suoi uomini: Aldo viene buttato a terra, Monk viene immobilizzato e ammanettato ad un pianoforte e Galtosino, ubriaco, porta via con violenza Rosa con la scusa di interrogarla. Dopo essersi ripreso ed aver superato le guardie nel vicolo vicino, Aldo raggiunge Galtosino in un magazzino, che dopo aver tentato di stuprare Rosa scappa sul tetto. Raggiunto il tetto, Il giovane e il sergente si scontrano a mani nude per l'ultima volta e Aldo lo spinge contro il parapetto, facendolo precipitare di sotto. A mezzanotte, mentre i fuochi d'artificio segnano l'inizio dell'anno nuovo Aldo, su consiglio di Rosa, lascia cadere una bottiglia di whisky sopra il corpo di Galtosino per farlo sembrare un incidente dovuto all'alcol.\nPoco tempo dopo Clemenza chiama Aldo a casa sua, a Brooklyn, per un lavoro importante: \u00e8 stato Paulie Gatto a vendere Don Vito a Sollozzo, e ora deve essere eliminato. I tre inizialmente compiono una missione ai danni dei Tattaglia facendogli esplodere un bar (in precedenza sotto il controllo dei Corleone), per poi ucciderlo in una zona isolata in periferia. I due, insieme a Rocco Lampone, alleato della famiglia e al servizio diretto di Clemenza, si rifugiano poi dalla polizia in arrivo nell'appartamento di Paulie, per poi separarsi. Successivamente, Aldo viene incaricato insieme a Rocco di andare fino a Los Angeles per una questione delicata: il produttore e regista Jack Woltz si rifiuta di dare un ruolo nel suo film a Johnny Fontaine, figlioccio di Don Vito e cantante famoso. I due si infiltrano nottetempo nella sua villa, dove Rocco taglia la testa a Khartoum, il miglior cavallo della scuderia di Woltz, e gliela nasconde nel letto come avvertimento. Nel frattempo, Michael organizza l'omicidio di Sollozzo e McCluskey in un ristorante a Midtown dove i tre dovranno discutere su una eventuale tregua. Aldo riuscir\u00e0 a supportarlo nell'impresa nascondendo l'arma per Michael nel bagno del ristorante e, compiuta l'esecuzione, lo scorta fino al porto di Hell's Kitchen, dove Michael si imbarcher\u00e0 per la Sicilia in attesa che si calmino le acque.\nTutto ci\u00f2 gli vale il plauso e la stima della Famiglia, e appena si riprende dall'attentato, Don Vito lo accoglie definitivamente nella famiglia, e per i suoi servigi viene premiato dal Don con un appartamento a Midtown dove va a vivere con Frankie, con cui si \u00e8 definitivamente fidanzato. Le sue azioni per\u00f2 lo hanno reso un bersaglio, e un giorno, dopo che Aldo ha fatto ritorno a casa, Frankie viene rapita dai sicari dei Tattaglia. Aldo avvisa Monk del fatto ed entrambi si precipitano alla chiesa di San Michele a Brooklyn, covo dei Tattaglia, ma dopo essersi fatti strada fra gli scagnozzi presenti, trovano Frankie gravemente ferita, che muore poco dopo fra le braccia di Aldo.\nDistrutto, il giovane viene poi contattato da Sonny, che gli rivela che \u00e8 stato Bruno Tattaglia in persona ad uccidere Frankie per rappresaglia e vuole aiutarlo a vendicarsi; lo invita quindi in un magazzino ad Hell's Kitchen, dove sta interrogando uno degli uomini che hanno partecipato alla spedizione che aveva rapito Frankie per estorcergli informazioni. Dopo che Aldo lo ha pestato a sangue, Sonny lo lascia andare con l'inganno senza che questi abbia in realt\u00e0 rivelato nulla, per poi buttarlo dal palazzo. Lo scopo \u00e8 fare s\u00ec che i Tattaglia cremino il corpo del loro soldato nella loro camera ardente privata, dove di sicuro sar\u00e0 presente anche Bruno. Lanciata l'esca, Aldo raggiunge il posto, e dopo aver ucciso gli scagnozzi a difesa di Bruno riuscir\u00e0 a vendicarsi del consigliere dei Tattaglia gettandolo nel forno crematorio.\nQuesto \u00e8 l'inizio di una profonda amicizia e collaborazione per Aldo e Sonny, che in risposta ad uno sgarbo fatto dagli uomini dei Cuneo, che avevano ucciso alcuni dei Corleone mentre pranzavano, sgominano un'intera operazione di contrabbando di armi della famiglia rivale, mettendo a ferro e fuoco prima uno scalo ferroviario ad Hell's Kitchen e poi il porto, dove Aldo convince il capo del posto a dirottare le trattative a favore dei Corleone. Tempo dopo, Sonny chiama Aldo per un altro lavoro ai danni dei Cuneo, quando viene interrotto da una telefonata. Subito scappa come una furia fuori citt\u00e0 e Aldo lo segue in macchina per capire cosa succede, spinto anche dalla preoccupazione di Tom. Al casello autostradale, per\u00f2, Sonny \u00e8 vittima di un agguato armato e viene ucciso. Arrivato poco dopo, Aldo insegue i suoi assassini fino ad un magazzino fuori Midtown e, dopo uno scontro a fuoco, interroga il casellante che ha partecipato all'imboscata, che gli rivela dove sono andati gli altri. Aldo li raggiunge in un locale in citt\u00e0 e l\u00ec un capo dei Tattaglia, messo alle strette, gli rivela che l'omicidio di Sonny \u00e8 stato s\u00ec attuato dalla sua Famiglia, ma l'idea era di Don Barrese, che voleva liberarsi del diretto erede di Don Corleone. \nDon Vito, appresa la notizia della morte di Sonny da Tom, organizza un meeting tra le Cinque Famiglie per ristabilire definitivamente la pace, al quale partecipa anche Aldo, che riconosce in Don Barrese l'assassino di suo padre; tuttavia questi non riconosce il ragazzo per via dei tanti anni passati. Quindi Don Vito, ormai stanco, decide di cedere il comando al figlio Michael, che diviene capofamiglia e chiede ad Aldo di diventare suo caporegime, dopodich\u00e9 gli affida una missione assieme a Monk in un albergo di Little Italy. Quella che per\u00f2 doveva essere apparentemente una vendetta contro una spia che stava fornendo informazioni ai federali, si conclude con la morte di numerosi Barrese e di un federale rifugiatosi all'ultimo piano. Raggiunti da Jimmy Denunzio, un amico dei Corleone intervenuto per aiutarli, Monk si dilegua irritato dal suo arrivo mentre Aldo, parlando prima con Jimmy e poi al telefono con Michael, scopre la verit\u00e0: il federale era complice dei Barrese e aveva fatto un accordo anche con Monk, che ora voleva uccidere l'agente per coprire le sue tracce sapendo di essere in trappola. Quell'operazione era solo un modo per accertarsi che fosse davvero un traditore. Aldo allora lo rintraccia in un club: qui Monk rivela che dopo la morte di Frankie aveva mollato tutto e aveva deciso di rinnegare la famiglia Corleone perch\u00e9 secondo lui ormai non gli doveva pi\u00f9 niente. Aldo, ferito e arrabbiato col suo amico, lo uccide dopo una breve fuga. Quando poi si reca a villa Corleone per affari, scopre da Tom che anche Tessio ha tradito Michael e si \u00e8 unito ai Barrese, e insieme a Willy Cicci, lo uccide nel suo locale, il club Embassy di Brooklyn.\nIntanto Don Vito muore, e al funerale Michael incarica Aldo di affiancare alcuni alleati della famiglia in diversi omicidi in giro per New York durante il battesimo del figlio di Connie. Gli obiettivi sono i capi delle famiglie rivali, e Aldo dovr\u00e0 uccidere con Clemenza Don Stracci; con Willy Cicci, Don Cuneo; con Rocco, Don Tattaglia; e infine con Al Neri Don Barrese, che prima di essere ucciso gli dir\u00e0: \"Lo sapevo. Sapevo che saresti stato tu\", avendo riconosciuto il figlio di Johnny Trapani. Aldo, finalmente, ha vendicato suo padre.\nDopo l'uccisione dei padrini, Aldo si incaricher\u00e0 personalmente di distruggere completamente le famiglie rivali assumendo il controllo di tutte le loro attivit\u00e0 e raggiungendo l'obiettivo finale: diventare \"Padrino di New York\".\nModalit\u00e0 di gioco.\nIn questa storia, il giocatore deve eseguire i vari ordini dei personaggi per proseguire nel gioco. Portando a termine le varie missioni, il nostro personaggio passa di grado partendo dalla manovalanza fino a diventare lui stesso il padrino di New York. Inoltre bisogna prendere possesso dei vari negozi, per far pagare il pizzo ai negozianti cercando anche di appropriarsi dei racket nascosti dietro alcune attivit\u00e0 di facciata.\nBuona parte delle missioni sar\u00e0 composta dall'uccisione dei personaggi pi\u00f9 in vista delle famiglie rivali e dall'aiuto o il salvataggio dei membri della nostra famiglia. Vi sono inoltre gli omicidi su commissione, da compiere per conto di Salvatore Tessio, Peter Clemenza, Al Neri, Rocco Lampone e \"The Trojan\", personaggio fittizio creato apposta per il gioco.\nIl gioco \u00e8 uscito ufficialmente nel marzo 2006. Accolto in modo quasi eccellente dai giocatori di tutto il mondo, \"Il padrino\" ottenne un buon successo, ma non eccezionale come inizialmente previsto. Tuttavia la critica lo accolse positivamente.\nMissioni.\n1. \"Il prezzo della fedelt\u00e0\"\n2. \"Il vicolo\"\n3. \"Faccia a faccia\"\n4. \"Vendetta!\"\n5. \"Qualcuno dorme con i pesci\"\n6. \"Il don \u00e8 morto?\"\n7. \"Tom \u00e8 ancora irrintracciabile\" (solo PS3, Xbox 360 e Wii)\n8. \"Terapia intensiva\"\n9. \"Fuochi d'artificio\"\n10. \"Morte al traditore\"\n11. \"Consegna speciale\" (solo PS3, Xbox 360 e Wii)\n12. \"Buongiorno signor Woltz\"\n13. \"Ricetta per una vendetta\"\n14. \"Una questione personale\"\n15. \"Morto che parla\"\n16. \"La guerra di Sonny\"\n17. \"Cambio di programma\"\n18. \"Ordine di uccidere\"\n19. \"Gli affari sono affari\"\n20. \"Scala reale\" (solo PS3, Xbox 360 e Wii)\n21. \"Battesimo di fuoco\"\n\"Il padrino: The Don's Edition\".\nIn altri paesi europei era gi\u00e0 disponibile all'inizio del 2008 la versione per PlayStation 3 intitolata \"Il padrino: The Don's Edition\", che si differenzia dalla precedente versione nei seguenti punti:\nIl titolo \u00e8 stato poi ripubblicato il 10 aprile 2009 in Italia col nome di \"Il padrino: Blackhand Edition,\" ed \u00e8 la versione identica di \"The Don's Edition\", con la differenza che \u00e8 stato meglio sviluppato per supportare il SIXAXIS della PlayStation 3 e i Nunchuk del Wii. Inoltre sono stati tolti quattro magazzini; uno dei Barrese nel porto di Hell's Kitchen, uno degli Stracci nel New Jersey di fronte alla base della famiglia Stracci dove si trova la ferrovia, due dei Cuneo (uno a Little Italy nella parte est, e uno a Hell's Kitchen a nord del porto), e inoltre il magazzino di Sollozzo a Midtown non \u00e8 pi\u00f9 usufruibile come propriet\u00e0 da poter sfruttare, ma rimane vuoto.\nIl videogioco \u00e8 anche disponibile per PlayStation Portable, anche se, ovviamente, drasticamente semplificato per ragioni tecniche. Infatti, il \"free-roaming\" \u00e8 rimpiazzato da un gameplay strategico in stile Risiko, in cui il giocatore pu\u00f2 sferrare a turno attacchi ai racket delle famiglie rivali cercando di impadronirsene, e giocare delle \"carte\" pagando una certa somma in dollari, le quali hanno effetti differenti, come ridurre la tensione della polizia o fortificare i racket che possedete contro le rappresaglie delle altre famiglie.\nSviluppo.\nNel marzo 2004, la EA Games cominci\u00f2 a sviluppare il videogioco de \"Il padrino\", tratto dal celebre film di Francis Ford Coppola e dall'omonimo libro di Mario Puzo.\nPochi mesi prima di morire, Marlon Brando (Don Vito Corleone nella pellicola) concesse la sua immagine e la sua voce per il videogioco. A giugno il New York Times rifer\u00ec che i dialoghi di Brando, anche a causa delle sue condizioni di salute precarie, erano stati completati. Allo stesso modo tutti gli attori del film si prestarono per il progetto, tranne Al Pacino, alias Michael Corleone, e Francis Ford Coppola, in quanto hanno considerato il gioco violento e diseducativo. \u00c8 presente anche il celebre tema principale della trilogia tratto dalla colonna sonora originale di Nino Rota.\nIl gioco viene ambientato in quattro capitoli: il primo nel 1945, nel 1946, nel 1950 e nel 1955, sino al battesimo del nipote di Michael Corleone, atto finale della storia.\nLa EA Games annunci\u00f2, nel novembre 2004, che il gioco sarebbe stato operativo anche per il Nintendo Wii. Il produttore esecutivo Davide DeMartini rivel\u00f2 successivamente che, oltre al Microsoft Windows, sarebbero state aggiunte anche le piattaforme PlayStation 2 e PlayStation Portable. Ad aprile 2005 la EA Games rivel\u00f2 che il gioco sarebbe stato distribuito a partire da agosto, ma qualche giorno dopo Francis Ford Coppola rilasci\u00f2 un'intervista nella quale sosteneva che la Paramount non lo avesse consultato per la produzione del gioco, alla quale seguirono alcune controversie con il figlio di Mario Puzo, Anthony, che portarono la EA Games a posticipare l'uscita del gioco.\nA gennaio 2006 venne ufficializzata la data di uscita del gioco, prevista per il 21 marzo 2006, con l'aggiunta della piattaforma Xbox 360 per la distribuzione avanzata; alcuni mesi dopo venne distribuito anche all'estero.\nColonna sonora.\nLa colonna sonora del gioco \u00e8 stata composta da Bill Conti. Il tema principale composto da Nino Rota \u00e8 rimasto invariato ed escluso quello, tutte le musiche sono state realizzate da Conti ed affidate all'orchestra di Henry Mancini.\nSequel.\nNe \u00e8 stato prodotto un sequel, intitolato \"Il padrino II\", distribuito sempre dalla Electronic Arts uscito nell'aprile 2009."}
{"id": "494770", "revid": "80598", "url": "https://it.wikipedia.org/wiki?curid=494770", "title": "Lucio Dalla (album)", "text": "Lucio Dalla, pubblicato nel 1979, \u00e8 l'ottavo album in studio del cantautore italiano Lucio Dalla.\nDescrizione.\nProdotto da Alessandro Colombini e Renzo Cremonini, l'album \u00e8 stato registrato negli Stone Castle Studios di Carimate (tecnico del suono: Ezio De Rosa).\nAssieme al precedente \"Come \u00e8 profondo il mare\" e al successivo \"Dalla\", il disco \u00e8 considerato da gran parte della critica musicale un capitolo del trittico della maturit\u00e0 di Lucio Dalla: a partire dal primo, infatti, Dalla diviene autore sia dei testi che delle musiche dopo la fondamentale e formativa esperienza con Roberto Roversi, riversando in questi tre lavori gran parte dei suoi maggiori successi, riconosciuti capolavori della musica leggera italiana: grazie ad essi, per molti, viene a determinarsi un punto di svolta nella canzone d'autore nostrana. Tutto il trittico avr\u00e0 in effetti un importante riscontro sia di critica che di pubblico e segner\u00e0 tutta la successiva opera dell'ormai cantautore bolognese. L'album vende 500.000 copie in sei mesi.\nFra le tracce avrebbe dovuto essere ricompreso anche il brano \"Angeli\", che racconta una storia bislacca di emigrazione in una Svizzera italiana severa e bigotta, da risvegliare con \"un sabba, una strega, una fattura\". \"Angeli\" fu interpretata da Dalla proprio in Svizzera, alla televisione italiana RTSI, e sar\u00e0 edita solo nel 2001: in quell'occasione, promozionale e anteriore all'uscita di \"Lucio Dalla\", il cantautore si esib\u00ec dal vivo anche con alcuni brani, allora inediti, del disco. A differenza di altre canzoni, \"Angeli\" non fu poi inserita nell'album; l'unica sua registrazione in studio fu affidata all'interpretazione di Bruno Lauzi, accompagnato da Dalla nel ritornello.\n\"L'ultima luna\" \u00e8 stata reinterpretata da Jovanotti nel 2019 ed inserita nell'album \"Lorenzo sulla Luna\".\nL'album \u00e8 inoltre presente nella classifica dei 100 dischi italiani pi\u00f9 belli di sempre secondo \"Rolling Stone Italia\" alla posizione numero 40.\nTracce.\nLato A\nLato B"}
{"id": "494772", "revid": "111577033", "url": "https://it.wikipedia.org/wiki?curid=494772", "title": "Coro Anthem", "text": "Il Coro Anthem \u00e8 un coro polifonico con sede a Monza, fondato nel 1980 da Marco Prina e diretto dal 1982 da Paola Versetti.\nCollegamenti esterni.\nportale Coro Anthem"}
{"id": "494775", "revid": "2048388", "url": "https://it.wikipedia.org/wiki?curid=494775", "title": "Atletica leggera ai Giochi della XXIV Olimpiade", "text": "Ai Giochi della XXIV Olimpiade di Seul nel 1988 vennero assegnati 42 titoli in gare di atletica leggera, di cui 24 maschili e 18 femminili.\nLa partecipazione.\nIl CIO intima ai due blocchi che un eventuale boicottaggio coster\u00e0 loro l'esclusione dal movimento olimpico. Tutti i paesi decidono di recarsi a Seul, ma non perch\u00e9 l'abbia detto il CIO. Le ragioni risiedono nella distensione internazionale. \nSi registrano comunque alcune defezioni: non partecipano Cuba, Etiopia e Corea del Nord.\nA Seul si raggiunge il nuovo massimo storico di presenze nell'atletica leggera ai Giochi olimpici: ben 149 nazioni, contro le 124 di Los Angeles.\nSono 11 i Paesi che partecipano per la prima volta:\nIl punto tecnico.\nDopo l'impressionante record del tedesco orientale Uwe Hohn, che il 20 luglio ha scagliato il giavellotto a 104,80 metri, la IAAF decide di imporre delle modifiche all'attrezzo. Dal 1\u00ba aprile del 1986 il baricentro verr\u00e0 modificato per accentuare la parabola di caduta. Nessun provvedimento \u00e8 preso per il giavellotto femminile.\nDal 1985 \u00e8 in vigore la nuova tabella di punteggio del Decathlon. La cronologia del record del mondo ricomincia dal primato di Daley Thompson a Los Angeles 1984 che, da 8.798 punti, viene rivalutato a 8.847 punti.\nLa lotta al doping.\nLe sostanze proibite dal CIO sono oltre un centinaio. I controlli antidoping si svolgono dopo ciascuna finale; i tre vincitori di medaglie, pi\u00f9 almeno un altro atleta scelto a sorteggio, si sottopongano ad analisi delle urine. Il test si deve svolgere subito dopo la conclusione della gara. Se l'esame risulta positivo, ne viene data notizia alla commissione medica ed al comitato olimpico di appartenenza dell'atleta interessato. Poi viene effettuato un secondo test. Se anch'esso \u00e8 positivo, la commissione medica convoca l'atleta ed il suo allenatore.\nLa presenza nelle urine di caffeina, efedrine, pseudoefedrine, testosterone ed epitestosterone \u00e8 ammessa, purch\u00e9 non in quantit\u00e0 tali da far pensare ad un accrescimento delle prestazioni.\nDurante i Giochi viene trovata positiva una manciata di atleti, ma un caso solo basta a far ricordare le Olimpiadi di Seul come macchiate dal doping: quello di Ben Johnson. La vicenda dello sprinter canadese, che dopo aver vinto l'oro nei 100 metri con il nuovo record del mondo viene squalificato per doping, segna uno spartiacque nella storia degli aiuti illegali volti a truccare le prestazioni sportive.\nDubbi si addensano anche sugli altri atleti: nel campo femminile destano clamore le prestazioni di Florence Griffith-Joyner. L'americana vince i 200 metri in 21\"34, un tempo che varrebbe come record nazionale maschile in ben 83 paesi del mondo. In pi\u00f9, l'ultimo giorno di gare disputa la semifinale della 4x400, la finale della 4x100 e, dopo solo 40 minuti, la finale della 4x400 correndo peraltro la sua frazione in meno di 49 secondi.\nIl movimento olimpico \u00e8 costretto ad interrogarsi sulla diffusione del fenomeno doping. Si pensava che facessero uso di farmaci illegali gli atleti mediocri per reggere il confronto con quelli pi\u00f9 forti. La vicenda di Johnson dimostra invece che il fenomeno \u00e8 molto pi\u00f9 ampio e coinvolge anche campioni affermati.\nChimici senza scrupoli sono alla costante ricerca di sostanze sintetiche che possano sfuggire ai controlli, mettendo i medici del CIO nella difficile condizione di chi insegue.\nLo ammette la commissione medica del CIO, che afferma, nella conferenza stampa di chiusura dei Giochi, che Ben Johnson avrebbe superato l'antidoping a Los Angeles."}
{"id": "494779", "revid": "599013", "url": "https://it.wikipedia.org/wiki?curid=494779", "title": "Alessandro Bencaster", "text": "Carriera.\nAlto 193 centimetri, ha esordito in Serie A2 nel campionato 1998-99 con il Don Bosco Livorno, dopo aver vinto per due anni consecutivi (1996 e 1997) il titolo italiano nella categoria Juniores con la societ\u00e0 toscana.\nConfermato per la stagione successiva, si trasferisce poi a Vigevano in B1, prima di ritornare in Legadue nel 2001-02 con l'Orlandina di Capo d'Orlando. \nNella sua prima stagione in Sicilia gioca 35 partite con una media di 19 minuti e la squadra termina al 10\u00ba posto nella regular season.\nNel 2002-03 viene confermato a Capo d'Orlando, dove disputa 31 gare con una media-partita di circa 15 minuti. Il team siciliano arriva 13\u00ba alla fine della regular season; retrocesso in serie B.\nNel 2003-04 passa ad Imola dove resta per altre due stagioni consecutive, disputando con l'Andrea Costa 30 partite con una media di 29,6 minuti a gara.\nNella stagione 2005-06 passa a Caserta, disputando 30 incontri (9 di play off), con 31,2 di minuti a gara (27,1 nei play-off) e mettendo a segno 277 punti totali (68 nei play-off), terminando la stagione al 66\u00ba posto della classifica realizzativa del campionato. Realizza 31 tiri da tre punti su 77 tentati, con 40,26% di realizzazione (13\u00ba in tutta la lega).\nLa stagione 2006-07 vede Bencaster capitano dell'ambiziosa Pepsi Caserta che punta a salire in serie A; tuttavia le sue medie scendono (7,4 punti di media con un modesto 20,9% da tre) e nella sconfitta dell'ultima partita della regular season giocata a Pavia, che condanna Caserta ai play-off dopo essere stata in testa per quasi l'intero campionato, il play spezzino sembra essere uno dei principali artefici della disfatta con una prestazione da 0 punti in 23 minuti. La Pepsi perder\u00e0 poi anche i playoff e nonostante avesse firmato un biennale con la squadra campana, per Bencaster si decide bilateralmente, a fine stagione sportiva, di risolvere consensualmente il contratto in scadenza nel giugno 2008.\nIl 1\u00ba luglio 2007 firma un contratto annuale che lo lega al Pistoia Basket 2000 fino al 30 giugno 2008.\nA novembre 2008, a campionato in corso, sigla invece un accordo con l'Edimes Pavia (ancora Legadue) fino al termine della stagione, anche se conclude a febbraio 2010 la sua avventura con una rescissione consensuale con la societ\u00e0 pavese.\nFirma un accordo fino a fine stagione con la Vanoli Cremona dove calca per la prima volta il palcoscenico della massima serie.\nAlla fine della sua unica stagione in Serie A, prende la decisione di lasciare il basket professionistico per motivi familiari per avvicinarsi a casa. Trova l'accordo con la squadra dilettantistica Sarzana Basket, societ\u00e0 di C2, con la quale al termine dei play-off raggiunger\u00e0 la promozione in C1."}
{"id": "494780", "revid": "767487", "url": "https://it.wikipedia.org/wiki?curid=494780", "title": "La bottega musicale", "text": "La Bottega Musicale \u00e8 un coro polifonico con organico femminile con sede a San Raffaele Cimena, fondato nel 1977 e diretto da Giovanni Cucci.\nTourn\u00e9e.\nOltre ai numerosi riconoscimenti a concorsi nazionali e internazionali, Il coro \u00e8 stato ospite ai festival internazionali di Neerpelt (Belgio), di Banska' Bystri\u00e7a (Slovacchia), di Watou (Belgio) di Loreto e Mel (Italia)."}
{"id": "494782", "revid": "158913", "url": "https://it.wikipedia.org/wiki?curid=494782", "title": "Richard Cantillon", "text": "Secondo molti l'inventore dell'economia politica \u00e8 Adam Smith, secondo altri \u00e8 stato l'inglese William Petty, ma per William Jevons \u00e8 stato Richard Cantillon - il quale cronologicamente si situa a met\u00e0 strada tra i due - a dare una svolta in questo ambito. Nacque in Irlanda ma visse per lo pi\u00f9 tra Parigi e Londra (dove mor\u00ec assassinato).\nSaggio sulla natura del commercio in generale.\nCantillon \u00e8 autore del \"Saggio sulla natura del Commercio in generale\" (\"Essai sur la Nature du Commerce en G\u00e9n\u00e9ral\"). Questo \u00e8 diviso in modo schematico in tre parti: organizzazione interna sistema economico, moneta e circolazione moneta interna, commercio internazionale scambi. A questa andava aggiunta un'appendice statistica andata per\u00f2 perduta (considerata tra l'altro dall'autore come un mero meccanismo di approssimazione).\nCantillon riprende da Petty l'idea di \"corpo politico\" differenziandosi per\u00f2 per l'idea della connessione data dalla circolazione delle merci e non da un potere statale unico come per Petty.\nLa prima parte \u00e8 la pi\u00f9 interessante, soprattutto per l'incipit in cui contrappone il valore intrinseco al valore di mercato, anticipazione dei discorsi di Jevons.\nI due aspetti principali su cui focalizzare l'attenzione sono per\u00f2 le categorie del sistema divise in base a localizzazione, settore e classe sociale e la teoria del valore-terra. Nel primo caso Cantillon collega la divisione in settori a quella in classi sociali, teoria che poi sar\u00e0 superata da Smith che preferisce un approccio indipendente dei settori.\nIl secondo punto \u00e8 la teoria del valore-terra. Cantillon dice: \"Valore e prezzo intrinseco di una cosa in generale \u00e8 la misura della terra e del lavoro che entrano nella sua produzione\", concetto che non va confuso con quello di Petty che lo stesso Cantillon definisce troppo preoccupato degli effetti e poco dei principi. Per questa sua visione Cantillon definisce il concetto di lavoro ridotto al costo di produzione. Questa considerazione nasce dall'idea di terra come unico mezzo di produzione non prodotto, ma bisogna aggiungere che la terra \u00e8 comunque un qualcosa che non produce da s\u00e9 il prodotto, bisogna comunque di tutto il necessario per la produzione. Cos\u00ec Cantillon arriva a una concezione pura del lavoro-terra.\nImportante \u00e8 anche il concetto sui beni di lusso, da lui definiti in due modi: o come residuo dell'et\u00e0 feudale o come ruolo di motore del sistema attribuito a consumi di lusso delle classi pi\u00f9 elevate.\nInfine ci sono i concetti delle rendite, per l'autore irlandese sono tre i tipi di rendite possibili: rendita per far fronte ai costi di produzione, rendita per i fittavoli (che hanno i due terzi) e la rendita per i proprietari terrieri.\nOltre a Petty e al suo \"Treatise on Taxes\", altri autori che possono aver influenzato Cantillon sono John Locke, Cicerone, Livio, Plinio il Vecchio, Plinio il Giovane, Charles Davenant, Edmond Halley, Isaac Newton, S\u00e9bastien Le Prestre de Vauban, e Jean Boisard\nDenaro.\nLa concezione monetaria di Cantillon \u00e8 molto simile a quella di Petty: il denaro \u00e8 necessario per la circolazione delle merci, i metalli preziosi non coincidono con la ricchezza e il fabbisogno di denaro coincide col valore degli scambi e dalla velocit\u00e0 di circolazione del denaro.\nIl tasso di interesse non \u00e8 altro che il rapporto tra domanda e offerta di fondi a prestito.\nInteressante, per capire il Cantillon, \u00e8 la seguente frase: \"il primo caso non rientra nel mio argomento, dato che mi occupo qui soltanto del denaro che circola.\" vedi pagina 103 del Saggio."}
{"id": "494785", "revid": "121025721", "url": "https://it.wikipedia.org/wiki?curid=494785", "title": "DallAmeriCaruso", "text": "DallAmeriCaruso \u00e8 un album dal vivo del cantautore italiano Lucio Dalla, registrato presso il Village Gate di New York il 23 marzo 1986 e pubblicato il successivo 10 ottobre con l'aggiunta di un inedito, la canzone \"Caruso\"."}
{"id": "494786", "revid": "599013", "url": "https://it.wikipedia.org/wiki?curid=494786", "title": "Idf", "text": ""}
{"id": "494790", "revid": "1327519", "url": "https://it.wikipedia.org/wiki?curid=494790", "title": "Schola gregoriana Piergiorgio Righele", "text": "La Schola gregoriana \"Piergiorgio Righele\" \u00e8 un coro monodico con sede a Pescara, fondato nel 1998 sotto la direzione di Tito Molisani.\nLa Schola \u00e8 intitolata a Piergiorgio Righele, direttore di coro grazie al quale il nucleo originario del gruppo ha iniziato la propria attivit\u00e0 e pioniere nella diffusione del canto gregoriano in Italia.\nHa ottenuto vari riconoscimenti in importanti concorsi internazionali come Concorso Internazionale \u201cSeghizzi\u201d di Gorizia, Concorso Internazionale \u201cGuido d\u2019Arezzo\u201d di Arezzo, Rassegna a Premi del Concorso Internazionale di Arezzo.\nFra le numerose esibizioni si ricordano: Festival Gregoriano di Brentonico (2000), Festival Lodoviciano di Viadana (2001), Tiroler Festspiele di Erl (2002), VIII Festival Internazionale di Canto Gregoriano di Watou in Belgio (2003), Incontri Internazionali di Firenze (2003 e 2005), Stagione Concertistica 2005/06 dell\u2019Associazione \u201cScarlatti\u201d di Napoli, Rassegna Internazionale di Musica Sacra di Loreto (2007), Castelbasso Progetto Cultura (2007), concerto di chiusura al XXXI Corso Internazionale di Canto Gregoriano di Cremona (2010), XVI Rassegna Internazionale di Canto Sacro ad Olbia (2010), X Congresso Internazionale di Canto Gregoriano a Lugano (2015).\nHa partecipato in veste di coro ufficiale a seminari e workshop di gregoriano e polifonia sacra tenuti da Nino Albarosa, Johannes Berchmans G\u00f6schl, Filippo Maria Bressan e Fabrizio Barchi.\nLa Schola Gregoriana \"Piergiorgio Righele\" si dedica prevalentemente al canto gregoriano. I programmi sono basati sui repertori monodici liturgici occidentali pi\u00f9 importanti (Gregoriano, Romano Antico, Ambrosiano) e su significative polifonie medievali tramandate da antichi codici monastici.\nDiscografia.\nNel 2008 ha inciso per l'etichetta discografica La Bottega Discantica un'antologia di brani monodici e polifonici tratti dal repertorio medievale e contemporaneo di importanti codici musicali e compositori come Magister Perotinus, Gavin Bryars, Luciano Chailly, Bruno Bettinelli, nel disco dal titolo \"Altissima luce\"."}
{"id": "494795", "revid": "125492427", "url": "https://it.wikipedia.org/wiki?curid=494795", "title": "Mr. Simpatia", "text": "Mr. Simpatia \u00e8 il secondo album in studio del rapper italiano Fabri Fibra, pubblicato il 1\u00ba settembre 2004 dalla Vibrarecords.\nComposizione.\nContiene 18 tracce interamente cantate da Fibra stesso ad esclusione del brano \"Andiamo\", realizzata insieme al fratello minore Nesli e che trae spunto da \"Lascio stare\", presente nell'album di quest'ultimo, \"Home\". Nesli ha realizzato gran parte delle parti strumentali dell'album, fatta eccezione per \"Io non ti invidio\", prodotta da Bassi Maestro, e \"Bonus Track\", realizzata da Bosca.\nIn occasione di un'intervista concessa nel dicembre 2004, Fabri Fibra ha spiegato il concetto della realizzazione dell'album: \nSuccessivamente nel libro del rapper del 2011 \"Dietrologia - I soldi non finiscono mai\", Fabri Fibra scrive riferendosi al disco \"Mr. Simpatia\": \nPubblicazione.\nNel 2005 l'album \u00e8 stato ripubblicato con l'aggiunta di un DVD contenente la registrazione del concerto tenuto dal rapper al FreeMusik di Brescia, con l'aiuto di DJ Rudy B. Le riprese del concerto sono state realizzate dall'etichetta The Saifam Group con distribuzione Vibrarecords. Oltre alle tracce tratte da \"Mr. Simpatia\", vi sono due brani del gruppo Uomini di Mare, di cui Fabri Fibra ha fatto parte. Il DVD \u00e8 stato pubblicato anche singolarmente sotto il titolo di \"Mr. Simpatia Live\".\nIl 19 febbraio 2018, dopo quasi 14 anni dalla sua pubblicazione, l'album \u00e8 stato certificato disco d'oro dalla FIMI per le oltre unit\u00e0 vendute in Italia. Il 29 giugno 2020 \u00e8 stato invece certificato disco di platino per il traguardo delle copie vendute.\nAccoglienza.\nL'album ha ricevuto il plauso della critica, e con il tempo \u00e8 stato considerato da numerosi esperti di hip hop italiano come uno dei migliori album del genere in Italia.\nIl critico Giacomo Stefanini della rivista \"Noisey\" lo ha definito il miglior album hip hop italiano, dicendo che \u00absi potrebbe costruire il profilo psicologico di una persona osservando le sue barre preferite tratte da questo disco. Preferite quelle autodistruttive, quelle violente, quelle stupide? Quelle sulle celebrit\u00e0 o quelle sul suo capoufficio o sua madre? Le rime misogine, quelle sulla droga, sull'alcol? Mr. Simpatia, il personaggio, riesce sempre a essere fuori luogo, estremo, ma soprattutto ridicolo. Perch\u00e9 se questo album non fosse attraversato da uno spesso filone di umorismo, per quanto nerissimo, sarebbe impossibile da ascoltare\u00bb.\nDaniele Bettinelli del blog \"Rapologia\" ha definito l'album come un classico, dicendo che \u00abosservando pi\u00f9 da vicino le canzoni per\u00f2 ci si rende conto che quanto appena detto rimane oggettivamente vero ma con un senso ben pi\u00f9 profondo\u00bb e indicando \"Venerdi 17\", \"Momenti no\", \"Rap in vena\", \"Non crollo\" e la title track come i brani pi\u00f9 significativi del disco.\nLorenzo Fabbri di \"Impatto Sonoro\" lo definisce una pietra miliare, scrivendo che \u00abChi non vuole riconoscere a questo disco lo status di pietra miliare e l'apertura di orizzonti espressivi fino a quel momento inediti per il rap italiano mente sapendo di mentire\u00bb."}
{"id": "494798", "revid": "287204", "url": "https://it.wikipedia.org/wiki?curid=494798", "title": "Aeroporto di Cagliari", "text": ""}
{"id": "494806", "revid": "291370", "url": "https://it.wikipedia.org/wiki?curid=494806", "title": "Marco Pola", "text": "Biografia.\nMarco Pola \u00e8 nato a Roncegno, un piccolo borgo della Valsugana, il 29 agosto 1906. La sua famiglia di origine, numerosa come \u00e8 frequente in quell'epoca, \u00e8 composta dai genitori: Vittorio Pola e Adelinda e da cinque figli: Raffaello, Jolanda, Sanzio, Maria Pia, Marcella e lo stesso Marco. Abitano in una delle strade pi\u00f9 centrali del paese, la via Grassi in una casa di fine Ottocento.\nLa Valsugana dei primi anni del Novecento \u00e8 una ridente periferia dell'Impero degli Asburgo e Roncegno (come del resto Levico e Borgo Valsugana) \u00e8 un'importante stazione balneare: si fanno i bagni di fieno e altre cure termali. Lo stabilimento Grand Hotel des Bains, in particolare, ha grande rinomanza ed ospita costantemente una clientela prestigiosa: nobili austriaci, inglesi, russi, rumeni e italiani. Il padre di Pola lavora per un certo periodo nell'amministrazione di quel complesso alberghiero.\nL'incanto dell'infanzia si avvia per\u00f2 ad una rapida e drammatica fine. Nel 1915, alla vigila dello scoppio della guerra, Vittorio Pola viene arrestato perch\u00e9 sospetto di irredentismo e trasportato dapprima a Trento e poi verso una destinazione ignota ai suoi cari. Non passa molto tempo e, quando la guerra intensific\u00f2 le azioni, tutta il resto della famiglia, come gran parte degli abitanti della Valsugana e del Trentino Orientale (che diventer\u00e0 uno dei principali teatri della Grande Guerra), \u00e8 costretta ad abbandonare il paese per emigrare a Katzenau, una cittadina vicino alla citt\u00e0 di Linz, nell'Est dell'Impero.\nIl caso vuole che la destinazione di Adelinda e dei suoi cinque figli sia la stessa di quella del padre. Cos\u00ec la famiglia si trova nuovamente unita ma in un contesto drammatico. Il padre \u00e8 prigioniero in una zona speciale, circondata da fili spinati, e il campo profughi \u00e8 sorvegliato da sentinelle armate. Le famiglie sono collocate in grandi baracche di legno. Anche ai Pola tocc\u00f2 un angolo di una di queste baracche, con teli e fili a fare da divisori. Il cibo \u00e8 scarso e costituito da pane con acqua e rape (i \"navoni\"). Dopo qualche settimana di permanenza la famiglia viene trasferita in una baracca di legno pi\u00f9 accogliente, divisa in piccoli appartamenti.\nDurante la permanenza a Katzenau, il Danubio, che scorre a pochi chilometri dalla citt\u00e0, inonda e si riversa nelle campagne circostanti. I campi profughi scampano alla tragedia ma la vita diviene ancora pi\u00f9 difficile. Tuttavia, il ritiro delle acque lascia anche delle occasioni di gioco per il giovanissimo Pola: le pozzanghere di ghiaccio trasformatesi in piste da pattinaggio. Marco comincia a frequentare la terza classe della scuola elementare di emergenza, costituita appositamente nei campi, con insegnanti di lingua italiana.\nL'Austria comincia a sentire il peso del conflitto. Per sanare la grave perdita di uomini vengono mobilitate tutte le forze. Anche tra i confinati vengono chiamati tutti gli uomini validi. Il padre di Pola viene trasferito nella \"compagnia di disciplina\" di Beneschau, in Boemia. Anche il resto della famiglia lascia l'accampamento di Katzenau ed inizia a peregrinare per l'Austria Orientale. Fra le tappe va ricordato un soggiorno a St. Martin, dove il giovane Pola frequenta le scuole elementari in lingua tedesca.\nLa guerra, intanto, sta per finire e l'Impero Asburgico sta arrivando alla definitiva dissoluzione politica e geografica. I profughi, fra i quali la famiglia di Pola, vengono trasferiti dal campo di concentramento per irredentisti e sospetti di irredentismo di Katzenau ad una delle \"citt\u00e0 di legno\", Mitterndorf, dove vengono ospitati i profughi che attendevano, in grave disagio, il rimpatrio. Il nuovo campo di concentramento si caratterizzava per lo stato di sorveglianza e di libert\u00e0 pi\u00f9 umani, ma allo stesso tempo, anche per la carenza di cibo e servizi fondamentali.\nNel novembre del 1918, cessate le ostilit\u00e0, in un'atmosfera di incertezza e quasi di incredulit\u00e0, tutta la famiglia Pola torna a Roncegno in un lunghissimo treno stipato di gente e di bagagli. Si tratt\u00f2 di un viaggio interminabile, per le continue soste del treno nelle stazioni piene di viaggiatori e di soldati sbandati. Il paese era semidistrutto e lo stabilimento, il Grand Hotel des Bains aveva anch'esso subito qualche danno ma era rimasto miracolosamente in piedi. Poterono esservi cos\u00ec alloggiati coloro che non avevano pi\u00f9 casa.\nLa famiglia Pola pot\u00e9 invece sistemarsi alla meglio nella propria casa, anche se mostrava evidenti tracce della guerra in qualche parete squarciata e nella prima rampa delle scale, ridotta a piano inclinato. Intanto nel paese, semidistrutto ma carico di entusiasmo per la pace ritrovata, ricominciava la vita.\nCollegamenti esterni.\nSito ufficiale MarcoPola.it"}
{"id": "494807", "revid": "339392", "url": "https://it.wikipedia.org/wiki?curid=494807", "title": "Israel Defence Forces", "text": ""}
{"id": "494808", "revid": "709565", "url": "https://it.wikipedia.org/wiki?curid=494808", "title": "Prefettura di Gifu", "text": " \u00e8 una prefettura giapponese situata nella regione di Ch\u016bbu ed \u00e8 una delle poche prefetture giapponesi che non si affacciano sul mare.\nGeografia fisica.\nGeografia politica.\nSuddivisione interna.\nProvincia di Mino\nProvincia di Hida\nMorfologia.\nGifu \u00e8 una delle poche prefetture del Giappone che non hanno uno sbocco sul mare ed \u00e8 caratterizzata da una morfologia variegata.\nLa zona settentrionale della provincia di Hida \u00e8 occupata principalmente da montagne alte in media 3000 metri, mentre le pianure sono limitate per lo pi\u00f9 alla piana di Takayama. Invece, nella parte meridionale della provincia di Mino si allarga la pianura di N\u014dbi, che si estende fino alla baia di Ise. In quest'area si uniscono le acque di tre grandi fiumi (Kiso, Nagara e Ibi) sulle cui sponde si affacciano numerosi paesi e villaggi; alcuni di questi si adagiano in depressioni sotto il livello del mare. La zona \u00e8 costellata da dighe per limitare i rischi di inondazioni. Tale sistema viene chiamato \"Waj\u016b\" (in mezzo al cerchio) ed \u00e8 caratteristico di queste zone del Giappone.\nNella prefettura di Gifu sono presenti sei corsi d'acqua principali. La parte settentrionale della provincia di Hida ospita due sistemi fluviali principali che sfociano nel Mar del Giappone: uno fa capo al fiume Jinz\u016b e l'altro si articola attorno al fiume Sh\u014d. La parte meridionale raccoglie il sistema fluviale imperniato sul fiume Kiso che sbocca nell'Oceano Pacifico. Al contrario, quasi tutti i corsi d'acqua della provincia di Mino sfociano nell'Oceano. Gli affluenti del Kiso scorrono in tutte e quattro le zone della provincia, mentre la parte meridionale della zona di T\u014dn\u014d ospita anche i fiumi Sh\u014dnai e Yahagi. Inoltre, nella citt\u00e0 di Guj\u014d situata nella provincia storica di Echizen scorre il fiume Kuzury\u016b che si riversa nel Mar del Giappone.\nI confini con le altre prefetture corrispondono per lo pi\u00f9 alle catene montuose, tranne per dei tratti di confine con le prefetture di Aichi e di Mie, in cui la linea di demarcazione segue il corso dei fiumi.\nClima.\nLa provincia di Mino \u00e8 circondata da montagne basse che influiscono sul suo clima con estati calde e inverni freddi. In particolar modo, nella citt\u00e0 di Tajimi del distretto di T\u014dn\u014d si registra ogni anno la temperatura pi\u00f9 alta del Giappone (il 16 agosto 2007 \u00e8 stata registrata la temperatura pi\u00f9 alta della storia: 40,9\u00a0\u00b0C). Oltre al clima continentale, anche il surriscaldamento delle aree urbane e il fenomeno f\u00f6hn causato dal caldo vento proveniente dal Kansai concorrono a innalzare le temperature estive, tanto che molti giapponesi concordano sul fatto che la prefettura di Gifu sia la pi\u00f9 difficile da vivere durante l'estate. Anche La provincia di Hida \u00e8 calda, ma leggermente meno rispetto a Mino, tuttavia durante l'estate non sono rare le giornate di caldo intenso.\nDurante l'inverno il clima \u00e8 freddo nelle zone continentali tra i monti, in particolare si dice che il paese di Mumaya della cittadina di Sh\u014dkawa (sotto l'amministrazione della citt\u00e0 di Takayama) sia l'abitato pi\u00f9 freddo di tutto lo Honsh\u016b.\nNomi storici.\nStoricamente esistono i nomi della provincia storica di Mino e di quella di Hida, ma alcune zone dell'attuale prefettura appartenevano in passato alla provincia di Echizen e a quella di Shinano.\nStoria.\nAntichit\u00e0.\nLa prefettura \u00e8 entrata a far parte del regno di Yamato a met\u00e0 del IV secolo.\nLa posizione centrale rispetto allo stato giapponese, ha reso la provincia di Mino un luogo di scontri e di lotte fin dall'antichit\u00e0. Fu infatti il quartier generale del principe \u014cama (successivamente imperatore Tenmu) durante la battaglia di Jinshin del 672.\nMedio Evo.\nCon l'inizio del periodo Kamakura, la prefettura pass\u00f2 sotto la tutela della famiglia Toki, ma durante il periodo Sengoku fu il teatro delle attivit\u00e0 di Sait\u014d D\u014dsan e Oda Nobunaga, con una grande battaglia fra i due clan nel 1567 durante l'assedio di Inabayama e, nel 1600, fu il luogo di scontro della battaglia di Sekigahara tra Tokugawa Ieyasu e Ishida Mitsunari.\nOrigine del nome - Dalle memorie di Nobunaga, sembra che in occasione dell'attacco alla provincia di Mino, Oda Nobunaga cambi\u00f2 il nome del paese di Iguchi situato ai piedi del castello di Inabayama in Gifu. Anche alcuni scritti della met\u00e0 del periodo Edo recano Oda Nobunaga come fautore del nome attuale. Tuttavia esistono anche altre teorie: secondo l'opera di Kanji Nagase (\u9577\u702c\u5bdb\u4e8c), dal titolo \"Gifu shiryaku\" (\u5c90\u961c\u5fd7\u7565) pubblicata nel 1885, il nome Gifu esisteva prima dell'arrivo di Oda Nobunaga. Anche in altre opere antiche relative alla storia della citt\u00e0 di Gifu, appaiono i nomi \"Gifu\" (\u5c90\u961c), \"Gifuy\u014d\" (\u5c90\u961c\u967d) e \"Giy\u014d\" (\u5c90\u967d).\nEra moderna.\nDurante il periodo Edo, lo shogunato Tokugawa temeva la nascita di un potente daimy\u014d nella ricca prefettura di Mino, quindi decise di frammentarla in \"han\" di minore estensione, di cui il pi\u00f9 grande del periodo fu quello di \u014cgaki con un valore di circa 10.000 \"koku\". Il resto della regione fu separato nei seguenti \"han\": Naeki, Iwamura, Hachiman, Takatomi, Kan\u014d, Imao e Takasu. Al contrario, la prefettura di Hida era sempre stata povera ed evit\u00f2 la tassazione, ma in cambio il rappresentante della regione nella capitale dovette svolgere ruoli di fatica come falegname. Nel periodo Edo, il governo mise gli occhi sulle risorse forestali e minerarie della regione, che passarono sotto il suo diretto controllo."}
{"id": "494820", "revid": "111577040", "url": "https://it.wikipedia.org/wiki?curid=494820", "title": "Coro Stella Alpina", "text": "Il Coro Stella Alpina \u00e8 un coro maschile con sede a Treviso ed \u00e8 diretto da Diego Basso.\nStoria.\nIl Coro Stella Alpina fu fondato nel 1949 dal sodalizio di pochi amici amanti della montagna e del canto popolare. In oltre 50 anni di storia ha raggiunto importanti obiettivi, condividendo impegno, passione e soddisfazioni.\nAlla direzione del Coro si sono succeduti i Maestri Andreose, Coppola, Genovese e, per circa 30 anni, Piero Pagnin. Dopo brevi parentesi dei Maestri Bortoluzzi e Barbon, nel 1990 la guida \u00e8 passata al maestro Diego Basso, coadiuvato dal maestro Davide Furlan.\nNel corso della sua attivit\u00e0 il Coro Stella Alpina ha eseguito oltre 1000 concerti e rassegne in Italia e all'estero ed ha inciso 14 album che raccolgono parte degli oltre 300 canti del repertorio: l'ultimo nel 2003 comprende il famoso brano \"Oh, Happy Day\", eseguito assieme alla cantante statunitense Cheryl Porter.\nSotto la direzione del maestro Diego Basso il coro ha vinto 7 tra i pi\u00f9 importanti Concorsi Nazionali, ha avuto il grande onore di cantare per S.S. Papa Giovanni Paolo II ed \u00e8 intervenuto in trasmissioni per la Radio Vaticana e Radio Colonia.\nNon sono mancate anche importanti partecipazioni televisive come quella in \"Ci vediamo in TV\" (cui il Coro \u00e8 stato ospite fisso per cinque anni) e \"Alle due su RAI 1\", entrambe trasmissioni condotte da Paolo Limiti; o, ancora, alcune puntate di \"Domenica In\", condotta da Mara Venier. Importante inoltre la collaborazione con Adriano Celentano, per il quale il Coro ha registrato due brani inseriti nel suo album \"Quel Punto\".\nDa 36 anni il Coro esegue nel Tempio Monumentale di S.Francesco il \"Concerto di Natale\"; nell'edizione 2003 ha cantato con Cheryl Porter, nel 2004 e 2005 con Fabrizio Voghera, celebre interprete in \"Notre Dame de Paris\" di Riccardo Cocciante."}
{"id": "494821", "revid": "1791", "url": "https://it.wikipedia.org/wiki?curid=494821", "title": "Isotoni", "text": ""}
{"id": "494824", "revid": "57342", "url": "https://it.wikipedia.org/wiki?curid=494824", "title": "Alice (film 1988)", "text": "Alice (\"N\u011bco z Alenky\"), anche conosciuto come Qualcosa di Alice o Qualcosa da Alice (dalla traduzione del titolo originale), \u00e8 un film surrealista a tecnica mista cecoslovacco del 1988 diretto da Jan \u0160vankmajer. \nRivisita le storie classiche di Lewis Carroll (\"Le avventure di Alice nel Paese delle Meraviglie\" e \"Attraverso lo specchio e quel che Alice vi trov\u00f2\") con uno stile originale: mentre i romanzi sono bizzarri e leggeri, Alice appare come un ritratto pi\u00f9 oscuro e desolato della saga del Paese delle Meraviglie. \nIl ruolo di Alice \u00e8 affidato a Krist\u00fdna Kohoutov\u00e1, doppiata in inglese da Camilla Power.\nTrama.\nIn questa reinterpretazione di Alice permane un'ambiguit\u00e0 di fondo sull'appartenenza della protagonista al mondo reale o quello fantastico e su quando si compia il \"salto\" nel \"Paese delle Meraviglie\".\nAll'inizio del film Alice sembra essere nella propria camera, quando un grosso coniglio impagliato prende vita e fugge dalla teca in cui era. Alice lo segue in un grande campo senza vegetazione e, entrando dal cassetto di un tavolo, arriva in una caverna che porta a un ascensore lunghissimo (la discesa dura diversi minuti e pare infinita). Il \"Paese delle Meraviglie\" \u00e8 un continuo alternarsi di aree ed elementi familiari che per\u00f2 appaiono in maniera illogica e sproporzionata. I suoi abitanti sono spesso strane misture di oggetti e animali morti, come un letto con le gambe d'uccello, o una lucertola impagliata con gli occhi di vetro.\nSono presenti anche alcuni personaggi dell'originale \"Alice nel Paese delle Meraviglie\", ma compaiono con forme inquietanti: ad esempio il Cappellaio Matto \u00e8 uno schiaccianoci di legno, la Lepre Marzolina \u00e8 un coniglio giocattolo con la carica a molla ed il Bruco (\"Brucaliffo\") \u00e8 un calzino con gli occhi di vetro e una dentiera. Allo stesso modo diverse sequenze tratte dalla storia originale, come l'ingrandimento e il rimpicciolimento di Alice attraverso cibo o bevande inusuali, o le scene in cui i bambini che piangono diventano maiali, sono ritratte con forme inconsuete. Ad esempio, quando Alice diventa piccola, si trasforma in una bambola con vestiti e capelli che somigliano ai suoi.\nIl film contiene anche delle sequenze non presenti nel romanzo a cui \u00e8 ispirato. In una di queste Alice \u00e8 intrappolata dentro un sarcofago a forma di bambola e rinchiusa in una dispensa, dalla quale riuscir\u00e0 presto a liberarsi.\nAlla fine del film, rimane enigmatica l'entit\u00e0 di ci\u00f2 che \u00e8 accaduto e lo spettatore resta privo di elementi per giudicare se si trattasse di realt\u00e0 o se Alice stia ancora sognando.\nLe immagini sono spesso descritte come grottesche, perverse o disturbanti, pur non essendo mai ributtanti. Ad apparire pi\u00f9 spesso sono il Bianconiglio, impagliato e col ventre squarciato da cui esce segatura che prontamente mangia di nuovo e teschi di vari animali e fette di carne che si muovono morbosamente. Ricorrenti sono anche forbici e coltelli casalinghi che spesso costituiscono in maniera sorprendente i personaggi del film.\nEdizioni home video.\nL'edizione DVD per gli Stati Uniti d'America e il Canada \u00e8 stata pubblicata l'11 aprile 2000 da First Run Features. La stessa casa di distribuzione ha poi reso disponibile la versione DVD per tutte le regioni a partire dal 23 maggio 2011. Il Blu-ray \u00e8 stato pubblicato il 23 maggio 2011 dalla casa di distribuzione del British Film Institute. \nDal 7 marzo 2012 la versione DVD \u00e8 disponibile in Italia edita da Raro Video."}
{"id": "494830", "revid": "123371417", "url": "https://it.wikipedia.org/wiki?curid=494830", "title": "Coro Citt\u00e0 di Roma", "text": "Il Coro Citt\u00e0 di Roma \u00e8 un coro polifonico con sede nella capitale italiana, diretto da Mauro Marchetti.\nIl Coro Citt\u00e0 di Roma si costituisce nel 1979 come Associazione Culturale, per diventare nel corso del 2006 Associazione Musicale.\nFin dalla sua fondazione ha svolto un'intensa attivit\u00e0 concertistica, sia in Italia che all'estero, promuovendo continue occasioni di studio e di divulgazione della musica polifonica. Ha effettuato numerose tourn\u00e9e (Ungheria, Spagna, Galles, Francia, Svezia, Belgio, Slovenia) e partecipato a festival, rassegne, trasmissioni televisive e radiofoniche.\nDal 1990 \u00e8 iscritto all'Associazione Regionale Cori del Lazio.\nIl Coro \u00e8 stato diretto in passato da Piero Caraba (dalla fondazione fino al 1981) e da Andrea Lunghi (fino al 1991). L'attuale direttore artistico \u00e8 Mauro Marchetti, che ha esteso il repertorio fino alla musica contemporanea, sollecitando numerosi compositori, italiani e stranieri, a scrivere brani per il coro. Tra questi, lo stesso Caraba, Miklos Kocsar, Guido Coppotelli, Lorenzo Donati, Gabriella Gullin, Pavle Merk\u00f9, Pietro Rosati, Michele Josia, Andrea Basevi, Manolo Da Rold, Corrado Margutti, Eric Whitacre.\nAttivit\u00e0.\nHa cantato con l'Orchestra Giovanile Europea, diretta da Maurice Jarre in occasione dell'apertura del Giubileo del 2000 (Vaticano, Aula Nervi), e con l'Orchestra Roma Sinfonietta, sotto la guida di Marco Balderi (Roma, giugno 2001, celebrazioni verdiane) e di Ennio Morricone (L'Aquila, Verona, Parigi, Napoli, Roma al Nuovo Auditorium e al Campidoglio per la \"Notte Bianca\", Milano, Pesaro, Firenze, S.Giovanni Rotondo, Lecce, Bologna, Civitavecchia, tour europeo delle sue musiche per il cinema).\nCon il maestro e premio oscar Ennio Morricone, il coro collabora abitualmente all'incisione di colonne sonore per sceneggiati televisivi (Il Papa buono, Karol) e film (Musashi, I guardiani delle nuvole). Ha inciso alcuni brani presenti nel CD \"Focus\" di Ennio Morricone con Dulce Pontes ed \u00e8 presente nel DVD \"Arena Concerto\" registrato nell'Arena di Verona nel 2002. \u00c8 presente inoltre nel CD \"Concerto per AIRC\" di Ennio Morricone, in occasione del Concerto tenuto a Milano in piazza Duomo per conto dell'AIRC.\nNel 2005 ha partecipato alla 60\u00aa Sagra Musicale Umbra con un programma monografico su G.Carissimi.\nNel 2006 ha pubblicato il CD \"Novec\u00e6nto\", edito da CNI, che raccoglie composizioni corali a cappella di autori del '900, riscuotendo un buon successo di critica e di pubblico.\nNel 2007 si \u00e8 esibito presso il prestigioso \"Oratorio del Gonfalone\" con un programma monografico su J.S. Bach.\nNel 2008 ha cantato presso la Filarmonia di Ljubliana, unico coro italiano nella storia della prestigiosa sala che vide gli esordi del giovane Mahler.\nHa inoltre preso parte al Concerto di Natale del Comune di Roma, trasmesso in mondovisione col celeberimmo soprano spagnolo Montserrat Caball\u00e8.\nNei suoi 40 anni di attivit\u00e0 il Coro ha raggiunto una grande fama e considerazione sia a livello nazionale che internazionale, ed \u00e8 stato invitato a partecipare ad una serie numerosissima di importanti manifestazioni. Tra le tante, il concerto di chiusura del 36\u00b0 Cantiere Internazionale d\u2019Arte di Montepulciano con la messa in opera della Sinfonia n\u00b0 2 di Mahler (2011), la 18a Rassegna Polifonica Aprutina di Teramo (2011), il 38\u00ba Incontro Internazionale Polifonico Citt\u00e0 di Fano (2011), il Festival Internazionale della Musica Mi.To Settembre Musica, dove si \u00e8 esibito in due concerti a Milano e a Torino (2016), il Musart Festival Firenze, dove ha eseguito i Carmina Burana insieme all\u2019Orchestra Regionale Toscana, sotto la direzione di Daniele Rustioni (2017) e il Narnia Festival, dove si \u00e8 esibito in una serie di concerti a Narni ed Orvieto, e nella S. Messa dalla Cattedrale di Narni, trasmessa in diretta da Rai 1. \nIl Coro si \u00e8 esibito in numerosi festival, rassegne, trasmissioni televisive e radiofoniche in tutta Europa (Ungheria, Spagna, Galles, Francia, Svezia, Belgio, Slovenia). Tra le varie manifestazioni canore estere, si ricordano l\u2019esibizione nel 2008 presso la Filarmonica di Ljubliana, primo coro italiano nella storia della prestigiosa sala che vide gli esordi del giovane Mahler, e quella del 2009 al 23\u00b0 Encuentro Coral Torrevieja. Nel 2013 il Coro \u00e8 stato invitato al festival \u201cNight of the Choirs\u201d presso Villier de la Ville (Belgio), esibendosi nel concerto finale davanti ad un pubblico di circa 15.000 persone.\nIl Coro Citt\u00e0 di Roma ha inoltre partecipato negli anni alle pi\u00f9 importanti competizioni del settore, aggiudicandosi numerosi premi e diventando una delle realt\u00e0 corali italiane pi\u00f9 titolate.\nRiconoscimenti.\n1997 \u2013 14\u00ba Concorso Nazionale Guido d'Arezzo \n2000 \u2013 3\u00ba Concorso Regionale Rieti\n2000 \u2013 17\u00ba Concorso Nazionale Guido d'Arezzo\n2002 \u2013 41\u00ba Concorso Internazionale Seghizzi (Gorizia)\n2004 - 7\u00ba Concorso Internazionale Maribor (Slovenia)\n2004 - 21\u00ba Concorso Nazionale Guido d'Arezzo\n2004 - 52\u00ba Concorso Internazionale Guido d'Arezzo\n2005 - 1\u00ba Concorso Polifonico Gastone Tosato (Anguillara)\n2009 - 26\u00ba Concorso Nazionale Guido d'Arezzo\n2009 - 57\u00ba Concorso Internazionale Guido d'Arezzo\n2010 - 32\u00ba Concorso Internazionale di Varna (Bulgaria)\n2011 - 23\u00ba Gran Premio Europeo di Canto Corale a Tolosa (Spagna)\n2016 -3\u00ba Concorso Internazionale Antonio Guanti (Matera)\n2017 - 39\u00ba Concorso Internazionale di Varna (Bulgaria)\n2018 - 35\u00ba Concorso Nazionale Guido d'Arezzo"}
{"id": "494834", "revid": "1705737", "url": "https://it.wikipedia.org/wiki?curid=494834", "title": "Unificazione della Spagna", "text": "L'unificazione politica e culturale della Spagna, che in precedenza era stata un blocco territoriale unitario gi\u00e0 sotto i Romani e sotto i Visigoti ma disgregata dopo l'invasione araba, fu lenta e graduale seguendo di pari passo la Reconquista delle zone islamizzate da parte dei principi degli stati cristiani arroccati sui monti nel Nord della penisola iberica.\nLa vittoria sui musulmani a Las Navas de Tolosa nel 1212 provoc\u00f2 una brusca accelerazione del processo di solidificazione dei due potenti stati che si spartivano insieme alla Navarra il territorio spagnolo: Castiglia e Aragona.\nIn Castiglia, con la reggenza di Alfonso X (1252-1284), si afferm\u00f2 definitivamente l'autorit\u00e0 sovrana sui vassalli, in Aragona, nonostante la struttura tripartita del regno (Aragona, Catalogna e Valencia) lasciasse spazio ad una parziale autonomia si cre\u00f2 una forte monarchia.\nUnit\u00e0 politica: Ferdinando II di Aragona e Isabella di Castiglia.\nGli interessi convergenti portarono al matrimonio tra Ferdinando d'Aragona ed Isabella di Castiglia nel 1469 che sanc\u00ec l'unione personale dei due Regni (che formano oggetto della comunione dei beni dei due sovrani-coniugi, come accadeva in virt\u00f9 della concezione patrimoniale dello Stato). Essi non formano un regno unitario fino a quando non verranno riuniti nel patrimonio personale di un unico sovrano, che nella fattispecie sar\u00e0 Carlo I di Spagna nel 1516 - il futuro imperatore Carlo V d'Asburgo.\nRimaneva un tassello per completare l'annessione di tutti i territori alla corona: la conquista dell'Emirato di Granada, ultimo baluardo saraceno sul continente, il quale seppur militarmente svilito da secoli di lotta rimaneva una spina nel fianco alla corona spagnola.\nL'assalto a Granada viene portato a termine nel 1492 attuando un piano bellico curato della stessa Isabella.\nLa Spagna era unita ma non era ancora divenuta una nazione, infatti alla morte di Isabella nel 1504, quando Ferdinando riunir\u00e0 sotto un'unica mano Castiglia ed Aragona, emergeranno e s'inaspriranno le contraddizioni e le differenze linguistiche, culturali e amministrative dei due regni.\nUnit\u00e0 religiosa: le vittime dell'unit\u00e0, i Moriscos e gli ebrei.\nL'ordine che tutti i sudditi debbano professare l'unica fede cristiana, emanato dal sovrano e fortemente voluto da Isabella, che gi\u00e0 aveva provocato l'istituzione del Tribunale dell'Inquisizione nel 1483 ad opera di Tom\u00e1s de Torquemada, dopo il 1492 rivel\u00f2 le sue conseguenze: negli anni immediatamente successivi 100.000 ebrei si arresero e si convertirono, pi\u00f9 di 300.000 tra ebrei e Moriscos si rifugiarono nel Maghreb, nel Vicino Oriente e nel resto d'Europa, ma 2.000 persone finirono bruciate sul rogo.\nNonostante le persecuzioni alcuni nuclei musulmani rimasero nel Sud del paese fino al 1600.\nQuesta tragedia ebbe i suoi strascichi nella storia spagnola fomentando una intransigenza religiosa tale da far perpetrare atti efferati contro gli \"infedeli\" ancora per lungo tempo: simbolo di questa vicenda fu la tragica figura del marrano ossia dell'ebreo costretto ad abbracciare la religione cristiana che, pur professandosi pubblicamente cattolico, manteneva le proprie tradizioni ancestrali, restando in privato fedele al giudaismo."}
{"id": "494835", "revid": "1504506", "url": "https://it.wikipedia.org/wiki?curid=494835", "title": "Museo di Bielsko-Bia\u0142a", "text": "Il museo di Bielsko-Bia\u0142a la cui sede centrale si trova nello storico castello di Bielsko in Polonia, continua le tradizioni museali dei primi anni del XX secolo quando vennero creati due musei separati. A partire dagli anni 70 furono costituite le seguenti filiali: Museo di Julian Fa\u0142at, Museo di Tecnica e Industria Tessile, Museo Casa del Tessitore.\nLa storia del Castello.\nIl castello che sorge nel centro di Bielsko-Bia\u0142a \u00e8 la pi\u00f9 vecchia e la pi\u00f9 grande costruzione storica della citt\u00e0 di Bielsko. La leggenda dice che prima, nel luogo in cui si trova oggi il castello c'era una fortezza di briganti che assaltavano i mercanti in viaggio. Il principe Kazimierz di Opole (morto nel 1229/30) conquist\u00f2 la fortezza e uccise i briganti e fece costruire l\u00ec un piccolo castello dei cacciatori, che col passar del tempo fu ampliato per diventare un grande castello attorno al quale si svilupp\u00f2 la citt\u00e0 di Bielsko. \nLa parte pi\u00f9 remota del castello risale al XIV secolo, nei secoli successivi si fanno ingrandimenti e ricostruzioni. \u00c8 un castello di tipo municipale sin dall'inizio incluso nel sistema di fortificazioni di Bielsko come l'elemento pi\u00f9 forte delle medesime. Per secoli assolve il ruolo di fortezza confinaria della Slesia, prima con la frontiera dei ducati di Cieszyn e O\u015bwi\u0119cim, a partire dalla met\u00e0 del XV secolo con la frontiera polacco-ceca, e dal 1526 con quella austriaco-polacca. Dalla fine del XVI secolo il ruolo difensivo del castello diminuisce e lo stesso diventa pian piano una residenza nobiliare. L'aspetto attuale del castello risale all'ultima grande ricostruzione effettuata nella seconda met\u00e0 del XIX secolo, che cancell\u00f2 i tratti del vecchio stile. \nIl castello costruito dalla dinastia dei Piasti, che governano il Ducato di Cieszyn per due secoli, funge da una delle loro sedi. Dal 1572 costituisce il centro amministrativo ed economico dello stato autonomo di Bielsko governato dagli esponenti di famiglie nobili come ad esempio Promnitz, Schaffgotsch, Sunnegh, Solms e Haugwitz. Nel 1752 lo stato autonomo viene elevato allo status di ducato e passa nelle mani della famiglia i Sulkowski. Il ducato di Bielsko esiste fino al 1849 quando in Austria viene istituito un nuovo sistema amministrativo che cancella le vecchie strutture feudali. Di conseguenza il ducato viene incorporato nel territorio amministrato dallo starosta del poviat. Lo stesso castello e numerose propriet\u00e0 in prossimit\u00e0 della citt\u00e0 rimangono in possesso della famiglia Sulkowski fino al 1945. Finita la Seconda guerra mondiale, il castello viene annesso dallo Stato Polacco al proprio territorio e da allora funge da sede di molte istituzioni di cultura. Dal 1983 \u00e8 utilizzato esclusivamente dal Museo Statale di Bielsko-Bia\u0142a, che dipende dalle autorit\u00e0 locali della Slesia con sede a Katowice.\nLa caratteristica dell'esposizione.\nL'esposizione permanente del castello di Bielsko comprende una serie di stanze al primo piano ed \u00e8 accessibile attraverso un vestibolo del XIX secolo restaurato nel 2001. Nell'ala ovest del palazzo si trova la sala dei cacciatori e la sala delle armi, anche queste aperte al pubblico nel 2001. Nei locali dell'ala sud si trova una parte dell'esposizione dedicata alla storia della citt\u00e0 e del castello ed alla tradizione artigianale di Bielsko e di Bia\u0142a. Nella parte adiacente \u00e8 situata l'aula dei concerti rococ\u00f2 con le policromie restaurate e il salone Biedermeier. Il vanto dell'esposizione sono le due stufe, una del XVIII e l'altra del XIX secolo. \nNell'ala est del castello si trova la pinacoteca. L\u00ec sono esposte la pittura realistica e accademica polacca e straniera del XIX secolo, la pittura del periodo della Giovane Polonia, le opere degli artisti legati a Bielsko-Bia\u0142a nel periodo tra le due guerre e nel dopoguerra. Nel corridoio dalla parte del cortile viene esposta la collezione di grafica degli artisti dei primi anni del XX secolo insieme a numerosi ritratti che presentano gli abitanti di Bielsko e di Bia\u0142a del XIX e del XX secolo. Al pianterreno si trovano inoltre tre stanze destinate alle esposizioni temporanee del museo.\nLa storia del Museo.\nIl museo di Bielsko-Bia\u0142a la cui sede centrale si trova nello storico castello di Bielsko, continua le tradizioni museali dei primi anni del XX secolo quando vennero creati due musei separati. \nIl Museo di Bia\u0142a fu aperto il 3 dicembre 1904 presso il Palazzo Municipale. Nel 1920 l'attivit\u00e0 del Museo fu sospesa e tutti i pezzi della collezione furono depositati in una stanza, mentre l'intero edificio fu destinato ad altri scopi. Il Museo fu riaperto nel 1932, questa volta nell'interrato del palazzo, per essere chiuso allo scoppio della Seconda guerra mondiale.\nIl museo di Bielsko fu riaperto al pubblico il 25 febbraio 1906 nel cosiddetto Vecchio Palazzo Municipale in via Rynek 9, dove \u00e8 rimasto attivo ininterrottamente fino al 1941. Per iniziativa del conservatore del museo Edward Schnack, nel periodo fra le due guerre, l'esposizione fu notevolmente estesa. All'epoca era uno dei maggiori musei di carattere regionale in Polonia, il terzo della Slesia dopo i musei di Katowice e Cieszyn. \nNel 1941 le autorit\u00e0 nazista unirono entrambi i musei municipali e crearono il cosiddetto Heimatmuseum localizzato a Bia\u0142a presso l'ex casa dell'artigianato, laddove oper\u00f2 fino alla fine della Seconda guerra mondiale. \nNel 1945 il museo riprese la sua attivit\u00e0. Il Museo municipale di Bielsko fu aperto al pubblico il 14 febbraio 1947. A partire dagli anni 70 furono costituite le seguenti filiali: Museo di Julian Fa\u0142at (1973), Museo di Tecnica Tessile\u00a0\u2013 oggi Museo di Tecnica e Industria Tessile (1979), Museo Casa del Tessitore (1992). Dal 2001 porta il nome del \u201eMuseo di Bielsko-Bia\u0142a\u201d."}
{"id": "494842", "revid": "1516566", "url": "https://it.wikipedia.org/wiki?curid=494842", "title": "Rolf Krauss", "text": "Rolf Krauss ha realizzato, in collaborazione con altri studiosi, una cronologia completa della storia dell'antico Egitto."}
{"id": "494843", "revid": "436907", "url": "https://it.wikipedia.org/wiki?curid=494843", "title": "Colpi in aria", "text": "Colpi in aria \u00e8 un album in studio del rapper italiano Mista e del DJ italiano Shocca, pubblicato nel 2001 dalla Vibrarecords.\nIl disco.\nContiene 11 brani, tutti prodotti da Shocca. Oltre a Mista, le parti vocali sono state curate da Frank Siciliano (\"Colpi in aria\" e \"Si sa\"), Abbey (\"Abbey Skit\"), Giancarlo Gentilini (\"La citt\u00e0 \u00e8 nostra\") e DJ Dabito (\"The Banfator\")."}
{"id": "494849", "revid": "984922", "url": "https://it.wikipedia.org/wiki?curid=494849", "title": "Il Convitto Armonico", "text": "Il Convitto Armonico \u00e8 un coro polifonico con sede alla Spezia diretto da Stefano Buschini.\nStoria.\nIl Convitto Armonico \u00e8 un gruppo vocale operante nel campo della musica antica; \u00e8 composto da cantori formatisi nei migliori conservatori italiani, in possesso di significative esperienze vocali e musicali maturate in qualit\u00e0 di solisti o di membri di gruppi vocali e strumentali di musica antica.\nFondato nel 1990 dai suoi attuali direttori, Stefano Buschini (direttore musicale) e Marco Montanelli (direttore artistico), il coro canta prevalentemente a cappella, ma non esclude esperienze di musica concertata o con orchestra (Gloria e Magnificat di Vivaldi nel 2000, Messe de Minuit di Charpentier nel 2004 con l'Orchestra barocca G.B. Tiepolo del Friuli-Venezia Giulia).\nNel corso degli anni, il gruppo ha partecipato a corsi e masterclass tenuti da Marco Berrini, Giovanni Acciai, Stephen Woodbury e pi\u00f9 recentemente da Patrizia Vaccari, The King's singers\ne The Hilliard Ensemble.\nIl Convitto collabora, quale coro laboratorio esterno nei corsi di musica corale e direzione di coro, con il Conservatorio \"G. Puccini\" della Spezia.\nll coro ha svolto attivit\u00e0 concertistica in tutto il Paese ed all'estero, cantando ai pi\u00f9 prestigiosi festival corali e nelle stagioni di musica antica.\nTourn\u00e9e.\nIl Convitto ha vinto cinque concorsi corali nazionali e altri premi speciali, tra cui il Gran Premio \"Efrem Casagrande\" di Vittorio Veneto nel 1998 (premio riservato a vincitori di precedenti concorsi corali nazionali) ed il 5\u00ba Concorso Nazionale Corale \u201cCitt\u00e0 di Zagarolo\u201d (Roma) nel giugno 2006. Nel 2008 ha partecipato - unico coro italiano - al Festival International Choral de Neuchatel (Svizzera); ha svolto una tourn\u00e9e in Gran Bretagna, cantando nelle citt\u00e0 universitarie di Oxford e Cambridge; ha cantato all'Autunno Musicale di Como ed al festival \"Il canto delle pietre\".\nNel febbraio 2009 il Convitto Armonico ha aperto la stagione musicale del Museo dell'Ermitage di San Pietroburgo (Russia), tenendo un concerto nella Grande Sala Italiana.\nDiscografia.\nNel 2003 ha pubblicato per la casa discografica Tactus un compact disc con musiche di Marc'Antonio Ingegneri per la Settimana Santa (Feria Quinta in Coena Domini ad Matutinum), accolto entusiasticamente dalla critica italiana (5 stelle - eccezionale - di \"Musica\", 4 stelle di \"Amadeus\") e straniera (\"Early Music Review\" - Londra, ConcertZender - Radio Olandese satellitare); nel 2004 \u00e8 uscita la seconda edizione del cd.\nSempre per Tactus nel luglio 2008 \u00e8 stato pubblicato un compact disc con musiche di Tom\u00e1s Luis de Victoria (Messa \"O quam gloriosum\", mottetti e inni, alcuni in prima registrazione mondiale); il cd ha ricevuto ampi riconoscimenti dalla critica (4 stelle - ottimo - di \"Musica\")."}
{"id": "494852", "revid": "1573940", "url": "https://it.wikipedia.org/wiki?curid=494852", "title": "Bright Sheng", "text": "Note biografiche.\nComincia a studiare il pianoforte all'et\u00e0 di 4 anni con sua mamma. Dopo la Rivoluzione Culturale della Repubblica Popolare Cinese, si trasferisce a New York nel 1982, dove ebbe modo di studiare con Leonard Bernstein, George Perle, Hugo Weisgall, Chou Wen-Chung e Jack Beeson.\nNel 1995 Sheng \u00e8 diventato membro della facolt\u00e0 di composizione dell'Universit\u00e0 del Michigan.\nLe sue composizioni sono state eseguite da gruppi, solisti ed orchestre negli Stati Uniti, in Europa ed in Asia; tra gli interpreti sono da citare orchestre quali la New York Philharmonic, la Boston Symphony Orchestra, Chicago Symphony Orchestra, l'Orchestre de Paris, la Royal Concertgebouw Orchestra, la Tokyo Philharmonic Orchestra e la China National Symphony, assieme a solisti e direttori quali Leonard Bernstein, Yo-Yo Ma, Kurt Masur, Emmanuel Ax, Leonard Slatkin e Neeme J\u00e4rvi.\nNel 1999 la Casa Bianca gli ha commissionato un brano eseguito in onore alla visita statunitense del primo ministro cinese Zhou Rongji; nel novembre 2001 Sheng ha ricevuto il premio \"MacArthur Foundation Fellowship\".\nComposizioni.\nLa maggior parte dei lavori di Bright Sheng \u00e8 edita da Schirmer (New York); tra i brani pi\u00f9 rilevanti, sono da segnalare:"}
{"id": "494853", "revid": "16953", "url": "https://it.wikipedia.org/wiki?curid=494853", "title": "Asfodelo", "text": ""}
{"id": "494854", "revid": "135224", "url": "https://it.wikipedia.org/wiki?curid=494854", "title": "Macbeth (opera)", "text": "Macbeth \u00e8 la decima opera lirica di Giuseppe Verdi. Il libretto, tratto dal \"Macbeth\" di William Shakespeare, fu firmato da Francesco Maria Piave.\nDopo l'iniziale successo, il 14 marzo 1847, al Teatro della Pergola di Firenze, l'opera cadde nel dimenticatoio, e in Italia fu riportata in auge con strepitoso successo al Teatro alla Scala il 7 dicembre 1952, con Maria Callas nei panni della protagonista femminile. Da allora \u00e8 entrata stabilmente in repertorio.\nCast della prima recita e rappresentazioni.\nGli interpreti e gli artisti coinvolti nella prima del 1847 furono i seguenti:\nLa prima rappresentazione della versione 1865 con versi italiani ebbe luogo al Teatro alla Scala di Milano il 28 gennaio 1874.\nTrama.\nAtto I.\nIn Scozia, nell'XI secolo, Macbeth e Banco sono di ritorno da una vittoriosa battaglia contro i rivoltosi. Incontrano alcune streghe che fanno loro una profezia: Macbeth sar\u00e0 signore di Cawdor e in seguito re di Scozia, mentre la progenie di Banco salir\u00e0 al trono. Parte della profezia si avvera subito. Giunge infatti un messaggero che comunica a Macbeth che re Duncano gli ha concesso la signoria di Cawdor. Venuta a conoscenza della profezia delle streghe, l'ambiziosa Lady Macbeth incita il marito a uccidere il re.\nAtto II.\nDel delitto viene incolpato il figlio di Duncano, Malcolm, che si trova costretto a fuggire in Inghilterra. Ora che Macbeth \u00e8 re di Scozia, la moglie lo convince a liquidare Banco e soprattutto il figlio di costui, Fleanzio, nel timore che si avveri la seconda parte della profezia. I sicari di Macbeth assassinano Banco in un agguato, ma Fleanzio riesce a fuggire. Durante un banchetto a corte, Macbeth \u00e8 terrorizzato dall'apparizione del fantasma di Banco.\nAtto III.\nInquieto, Macbeth torna dalle streghe per interrogarle. Il verdetto \u00e8 oscuro: egli rester\u00e0 signore di Scozia fino a quando la foresta di Birnam non gli muover\u00e0 contro, e nessun \"nato di donna\" potr\u00e0 nuocergli. Lady Macbeth, intanto, lo incita a uccidere la moglie e i figli del nobile profugo Macduff che, insieme a Malcolm, sta radunando in Inghilterra un esercito per muovere contro Macbeth.\nAtto IV.\nL'esercito invasore giunge segretamente al comando di Malcolm e Macduff. Giunti nei pressi della foresta di Birnam, i soldati raccolgono i rami degli alberi e con questi avanzano mimetizzati dando l'impressione che l'intera foresta si avanzi (come nella profezia). Lady Macbeth, nel sonno, \u00e8 sopraffatta dal rimorso e muore nel delirio. Macbeth, rimasto solo, fronteggia l'invasore, ma \u00e8 ucciso in duello da Macduff, l'uomo che, venuto al mondo con una sorta di parto cesareo, avvera la seconda parte del vaticinio (\"nessun nato di donna ti nuoce\").\nCaratteristiche generali.\nLa complessa struttura del dramma shakesperiano in cinque atti fu sintetizzata da Francesco Maria Piave, non senza difficolt\u00e0, in una struttura in quattro atti che prevede numerosi cambi di scena e scenari variegati, con ben due scene ambientate nel bosco (introduzione dell'atto primo e finale ultimo). Il lavoro di Piave fu rivisto da Andrea Maffei e il risultato finale mostra una notevole aderenza al testo di Shakespeare.\nIn questa opera Verdi appare ancora legato alle forme tradizionali. L'azione drammatico-musicale si sviluppa infatti attraverso pezzi chiusi. Non mancano tuttavia scene dalla struttura meno segmentata, come la celebre aria del sonnambulismo di Lady Macbeth.\nLa distinzione tra i personaggi positivi (Malcolm, Macduff, Banco) e la coppia malvagia dei protagonisti si riflette nello stile di canto, spianato e nobile per i primi, incline ad una declamazione drammatica e cupa (inclusi alcuni effetti di sottovoce) per i secondi.\nPersonaggi.\nLady Macbeth.\nLady Macbeth \u00e8 il personaggio psicologicamente pi\u00f9 sfaccettato: \u00e8 malvagia, ma al tempo stesso fragile e compassionevole. \u00c8 lei a spingere Macbeth, di per s\u00e9 ignavo, verso la serie di efferati delitti che lo portano al trono. \nVerdi affid\u00f2 il ruolo a un soprano drammatico d'agilit\u00e0, mantenendosi spesso nell'ambito di una tessitura media: alla cantante sono richieste potenza e agilit\u00e0 insolite, una notevole estensione e tenuta nel registro grave e una tecnica inappuntabile (basti pensare al re bemolle sovracuto nella scena del sonnambulismo, da eseguire \"con un fil di voce\"). Se si eccettua l'aria del primo atto \u00ab\"Vieni! t'affretta\"\u00bb, con la brillante cabaletta \u00ab\"Or tutti sorgete\"\u00bb, la sua musica ha un tono lugubre e inquietante. Si narra che Verdi, per la prima dell'opera, dicesse che la Lady dovesse avere voce sgradevole e strisciare sul palcoscenico, con caratteri pi\u00f9 da demone che da donna.\nTra le pi\u00f9 famose Lady spiccano Maria Callas, Mara Zampieri, Leyla Gencer, Birgit Nilsson, Shirley Verrett, Grace Bumbry, Ghena Dimitrova, D\u012bm\u012btra Theodossiou, e, recentemente, anche il soprano russo Anna Netrebko.\nMacbeth.\nMacbeth \u00e8 invece un virile baritono a cui vengono affidate pagine brillanti e insieme di estrema introspezione (vedi il duetto \"Due vaticini\" e l'aria finale \"Piet\u00e0, rispetto, amore\") che Verdi evidenzia con un'accurata notazione sul rigo musicale a lui relativo.\nLe streghe.\nFra i gruppi di cui sopra si interpongono le streghe che sono i mezzi del fato. Le loro apparizioni sono due all'inizio dell'atto primo, nell'Introduzione, dove assumono dei caratteri grotteschi e quasi ironici e nell'atto terzo, dove invece sono le misteriose artefici del fato con lugubri toni e tuttavia grande grazia e sensibilit\u00e0 si richiede alle cantanti nel coretto ballabile \"Ondine e silfidi\".\nMolto curioso \u00e8 il fatto che i tre gruppi di streghe (uno per ciascuna strega dell'originale) mantengano l'\"io\" dell'originale in luogo di \"noi\", ci\u00f2 che potrebbe suggerire che nelle menti del librettista e del compositore le streghe in scena dovrebbero essere fisicamente solo tre, ma suonare come sei (Verdi aveva previsto un coro di diciotto streghe).\nEdizione francese.\nL'edizione definitiva dell'opera, portata a compimento da Verdi nel 1865 in Francia, presenta diverse innovazioni rispetto alla prima redazione con modifiche di numerosi passi, tagli di altri e alcune riscritture ex novo. Di seguito le aggiunte pi\u00f9 significative:\nNumeri musicali.\nLa suddivisione presentata di seguito si riferisce alla versione del 1865. Nella versione precedente, del 1847, l'aria del secondo atto, scena seconda, di Lady Macbeth \u00e8 \"Trionfai! securi alfine\"; il finale del terzo atto, anzich\u00e9 al duetto tra Lady e Macbeth, \u00e8 affidato a un'aria di Macbeth, \"Vada in fiamme e in polve cada\"; il finale dell'opera prevede la morte in scena di Macbeth (\"Mal per me che m'affidai\")."}
{"id": "494855", "revid": "1543377", "url": "https://it.wikipedia.org/wiki?curid=494855", "title": "Circuito di Crystal Palace", "text": "Il circuito di Crystal Palace era un tracciato, ormai scomparso, realizzato nella omonima zona di Londra. Il circuito era situato nel parco di Crystal Palace e la planimetria pu\u00f2 ancora essere osservata sulla mappa attraverso le vie di accesso al \"Crystal Palace National Sport Centre\", realizzato nello stesso parco.\nStoria.\nIl circuito venne inaugurato nel 1927 e la prima competizione motociclistica venne effettuata il 21 maggio dello stesso anno. La superficie era in ghiaia compatta lungo i rettilinei mentre era in asfalto nelle curve. La lunghezza del tracciato, che comprendeva anche un anello intorno al lago del parco, era di 3,2 km (2 miglia).\nLa prima competizione automobilistica, il \"London Grand Prix\", fu effettuata nel 1937. A questa prima edizione della competizione parteciparono 20 vetture e alla fine risult\u00f2 vincitore Pat Fairfield al volante di una ERA. La velocit\u00e0 media fu di 87 km/h (54 miglia orarie).\nCon l'avvicinarsi della seconda guerra mondiale il tracciato fu requisito dal Ministero della Difesa e fino al 1953 non vi furono svolte gare. In questo periodo la lunghezza del tracciato, eliminando l'anello sul lago, era stata ridotta a 2,2\u00a0km (1,3 miglia).\nSu questa pista furono svolte delle gare di Formula 3, Formula 2 e, sebbene non valide per il campionato mondiale, anche delle gare di Formula 1.\nCon il progredire dei mezzi meccanici la velocit\u00e0 media della pista salive costantemente e nel 1970 raggiunse i 160\u00a0km/h (100 miglia orarie). Artefice di questo record fu Jochen Rindt che stabil\u00ec questa velocit\u00e0 alla guida di una Formula 1. Con l'aumentare della velocit\u00e0 media divenne evidente che la sicurezza dei piloti, non era garantita. Per adeguare il circuito furono svolti dei costosi lavori volti ad incrementare, per\u00f2 con scarsi risultati, la sicurezza del tracciato.\nL'ultimo evento che vide protagonista il circuito di Crystal Palace venne effettuato il 23 settembre 1972. Durante questa manifestazione Mike Hailwood stabil\u00ec il nuovo record girando alla velocit\u00e0 media di 166\u00a0km/h (103 miglia orarie)."}
{"id": "494856", "revid": "767487", "url": "https://it.wikipedia.org/wiki?curid=494856", "title": "Minor Threat (EP)", "text": "Minor Threat \u00e8 un EP del gruppo hardcore punk statunitense omonimo, edito nel 1981 da Dischord Records.\nIl disco \u00e8 stato definito il migliore della band e uno dei pi\u00f9 importanti dell'intera ondata hardcore, in cui le influenze dei Germs si fondono alle influenze metal. Il brano \"Filler\" \u00e8 considerato \"un manifesto dell'hardcore\", cos\u00ec come \"Seeing Red\". Il brano \"Straight Edge\" ha ispirato l'omonimo movimento."}
{"id": "494857", "revid": "767487", "url": "https://it.wikipedia.org/wiki?curid=494857", "title": "Out of Step", "text": "Out of Step \u00e8 l'unico album \"full-length\" della band hardcore punk statunitense Minor Threat. Il disco, uscito nell'aprile del 1983 per l'etichetta discografica Dischord Records, divenne rapidamente un'icona dell'hardcore americano, e fu in seguito fonte di ispirazione per molte band emo e punk revival.\nAll Music Guide elogia tutti i musicisti della band: i chitarristi Brian Baker e Lyle Preslar per \"i loro memorabili riff di chitarra\", Jeff Nelson per la potenza della batteria e il cantante Ian MacKaye. L'album \u00e8 stato definito \"uno dei pi\u00f9 influenti di tutti i tempi\". La band mostra un miglioramento nei testi e nelle musiche, in particolare nella traccia \"Betray\", con un \"eccellente riff di chitarra\"."}
{"id": "494858", "revid": "1592097", "url": "https://it.wikipedia.org/wiki?curid=494858", "title": "Floyd (personaggio)", "text": ""}
{"id": "494860", "revid": "767487", "url": "https://it.wikipedia.org/wiki?curid=494860", "title": "First Two 7&quot;s on a 12&quot;", "text": "First Two 7\"s on a 12\", noto anche come Minor Threat \u00e8 un LP dei Minor Threat del 1984, contenente i due EP della band \"Minor Threat\" e \"In My Eyes\"."}
{"id": "494865", "revid": "767487", "url": "https://it.wikipedia.org/wiki?curid=494865", "title": "Complete Discography", "text": "Complete Discography \u00e8 una compilation dei Minor Threat del 1990. Raccoglie i loro tre EP, l'album \"Out Of Step\" e le tracce incluse nella compilation \"Flex Your Head\"."}
{"id": "494866", "revid": "599013", "url": "https://it.wikipedia.org/wiki?curid=494866", "title": "Wali", "text": "I termini arabi w\u0101l\u012b e wal\u012b (spesso confusi nelle trascrizioni) hanno diverse accezioni importanti in ambito religioso e giuridico.\nLa radice su cui sono formate entrambe le parole, &lt; w-l-y &gt;, ha il significato principale di \"essere vicino\" e, per estensione, anche \"essere amico\" e \"tutelare, sorvegliare\". Nel linguaggio di tutti i giorni \"wal\u012b\" indica semplicemente un \"vicino\" o un \"parente\", ma in ambito islamico \u00e8 importante distinguere:"}
{"id": "494876", "revid": "767487", "url": "https://it.wikipedia.org/wiki?curid=494876", "title": "Musica per vecchi animali", "text": "Musica per vecchi animali \u00e8 un film diretto dallo scrittore italiano Stefano Benni insieme a Umberto Angelucci.\nIspirandosi al suo libro \"Comici spaventati guerrieri\", Benni co-dirige una commedia ambientata in una citt\u00e0 surreale, in un futuro catastrofico e indefinito. L'espediente che il regista utilizza per sviluppare la trama \u00e8 una fuga dei tre personaggi principali, un professore (Dario Fo), un meccanico esperto di Kung-fu (Paolo Rossi) e una ragazzina bionda (Viola Simoncioni), tutti inseguiti da Rambo Sandri (Eros Pagni) al quale \u00e8 stata rubata un'auto d'epoca, un'Alfa Romeo 6C 2500 SS.\nAd un certo punto, durante la fuga, all'interno di una macchina della polizia si sente la voce della radio che invita tutte le volanti a cercare il trio: la voce \u00e8 di Stefano Benni.\nTrama.\nUn anziano con l'hobby della pesca ha la costanza di risvegliare ogni mattina il vecchio professore in pensione Lucio Lucertola, con grandi schiamazzi sotto il condominio, per invitarlo a pescare, recando cos\u00ec disturbo a tutti i coinquilini. Di questi i pi\u00f9 bizzarri e insofferenti del solito tran tran condominiale e dei propri impegni di scuola e di lavoro sono il giovane meccanico \"Lee il tigrotto\" e Lupetta, una pestifera bambina dal linguaggio sboccato, i quali, un giorno di inizio settembre si uniscono al vecchio professore per attraversare la citt\u00e0, diretti all'ospedale dove Lee deve consegnare un misterioso regalo alla fidanzata.\nLupetta fa da guida durante la prima parte della traversata, e i tre incappano in continui posti di blocco a causa di non si sa quale emergenza. A lei subentra nella guida, sull'imbrunire, il giovane Lee, per l'intera notte. Infine far\u00e0 da guida il vecchio professore, attraverso un quartiere ormai in degrado, dove \u00e8 nato, e dove rischia di smarrirsi, stentando a localizzare la casa natia, la scuola, i luoghi familiari della sua infanzia. Giunti finalmente all'ospedale, Lee consegna il misterioso regalo alla sua ragazza; l'anziano professore muore sognando i luoghi e le cose del suo passato, e la terribile bimbetta vedr\u00e0 ridotta a un nulla la sua piccola avventura di ribelle."}
{"id": "494877", "revid": "767487", "url": "https://it.wikipedia.org/wiki?curid=494877", "title": "Chiesa di Santa Maria presso San Satiro", "text": "La chiesa di Santa Maria presso San Satiro \u00e8 una chiesa parrocchiale di Milano. La costruzione della chiesa fu intrapresa alla fine del Quattrocento per volere del duca Gian Galeazzo Sforza e pi\u00f9 tardi proseguita da Ludovico il Moro come parte di un ambizioso programma di rinnovamento delle arti nel ducato, il quale prevedeva tra le altre cose di chiamare presso la corte milanese artisti da tutta Italia: l'edificio fu infatti progettato secondo nuove forme rinascimentali importate nel ducato da Donato Bramante. La chiesa, costruita inglobando il pi\u00f9 antico sacello di San Satiro da cui prese il nome, \u00e8 celebre per ospitare il cosiddetto finto coro bramantesco, capolavoro della pittura prospettica rinascimentale italiana.\nStoria.\nIl nucleo pi\u00f9 antico del complesso fu fondato nel IX secolo per volere di Ansperto, vescovo di Milano, come una piccola chiesa dedicata a san Satiro, san Silvestro e sant'Ambrogio. L'anno esatto della fondazione risalirebbe all'876 secondo lo storico medievale Filippo di Castelseprio, all'868 secondo quanto riportato da Serviliano Lattuada nella sua \"Descrizione di Milano\", all'869 secondo la \"Historia Patriae\" dello storico milanese Tristano Calco. La presenza di tale chiesetta \u00e8 citata in documenti datati 972, 1087 e 1103, in cui viene confermata la giurisdizione dei monaci benedettini di Sant'Ambrogio sul piccolo edificio di culto e sullo xenodochio annesso.\nDi natura pi\u00f9 incerta \u00e8 invece la presenza di una chiesa precedente, separata dal sacello, sull'area dell'attuale Santa Maria presso San Satiro: tale edificio sarebbe confermato da un documento in cui viene descritta la consacrazione di una chiesa impartita da Ariberto da Intimiano in quell'area nel 1036. Tale chiesa tuttavia non compare in un documento datato 1466 dove venivano elencate le chiese cittadine dell'epoca. Risalirebbe al 1242 l'avvenimento miracoloso che vide l'immagine della \"Vergine con Bambino\", posta all'esterno del sacello, sanguinare in seguito ad una coltellata infertale da un giovane squilibrato, tale Massazio da Vigolzone: l'immagine rest\u00f2 esposta su un altare all'esterno del sacello, fino a quando circa due secoli pi\u00f9 tardi fu decisa la costruzione di un tempio in cui ospitare l'opera.\nAcquistati i terreni nel 1474, i lavori per la costruzione della nuova chiesa iniziarono nel 1478 per volere del duca Gian Galeazzo Sforza e della madre reggente Bona di Savoia, con il duplice obiettivo di consolidare il culto mariano e di abbellire la citt\u00e0 con un edificio monumentale di pregio: l'ingaggio dell'architetto urbinate Donato Bramante avvenne solo tra il 1480 e il 1482, mentre \u00e8 attestata al 1483 la prima commissione per la decorazione interna allo scultore di scuola padovana Agostino Fonduli, quando la struttura muraria era gi\u00e0 stata completata. Nel 1486 furono iniziati i lavori per la decorazione della volta, mentre nello stesso anno venne assunto Giovanni Antonio Amadeo per la realizzazione della facciata, che vide completato soltanto lo zoccolo e non fu mai terminata. Un'ipotesi suggestiva, derivata da alcuni progetti presenti nel codice Ashburnham, suggerisce la presenza di Leonardo Da Vinci nei cantieri di restauro del sacello di San Satiro, eseguiti tra il 1492 e il 1499: i progetti leonardeschi non vennero per\u00f2 mai eseguiti a vantaggio della soluzione del Bramante. I lavori per la decorazione esterna della chiesa vennero definitivamente conclusi nel 1518.\nLa cronologia dei lavori della chiesa dopo i primi anni del Cinquecento \u00e8 meno esaustiva rispetto a quella dei primi anni, tuttavia nel 1569 il cardinale Carlo Borromeo durante una visita pastorale annot\u00f2 la presenza nella chiesa di quindici \"cappelle\", termine che all'epoca poteva indicare anche la semplice presenza di un piccolo altare decorato con una pala: decorazioni per la maggior parte andate perdute. Con l'operato del cardinale Borromeo e l'avvento in citt\u00e0 del nuovo ciclo artistico legato alla Controriforma, la chiesa perse gradualmente importanza e considerazione nel patrimonio artistico cittadino, tanto che l'edificio non compare in nessuna delle numerose raffigurazioni di edifici cittadini dei due secoli successivi.\nLa chiesa non sub\u00ec quindi particolari interventi, eccezion fatta per la rimozione di una serie di statue pericolanti del Fonduli sul cornicione della cupola, fino al XIX secolo, quando fu soggetta a tre restauri con cui vennero aggiunti l'altare maggiore e l'affresco della lunetta del finto coro. Sempre nel XIX secolo, a opera dell'architetto Giuseppe Vandoni, furono rifatti l'ingresso della sacrestia, il fonte battesimale e la facciata. Contemporaneamente al rifacimento della facciata vennero presentate le proposte per il rifacimento dell'angusto spazio antistante alla chiesa. Tra i vari progetti presentati fu scelto ancora una volta quello del Vandoni, che prevedeva l'erezione di una corte porticata di forma quadrata; non fu possibile tuttavia trovare un accordo con i proprietari degli immobili circostanti per cui l'architetto ripieg\u00f2 verso il semplice ampliamento dello spazio in una corte poligonale irregolare. Tra il 1939 e il 1942 l'intero complesso venne sottoposto ad un profondo restauro che ebbe il merito di restituire l'originale planimetria e struttura muraria interna del sacello di San Satiro, del quale i pesanti interventi nel corso della sua storia avevano stravolto l'antico aspetto.\nArchitettura esterna.\nFacciata.\nLa facciata della chiesa fu lasciata incompiuta fino al XIX secolo: il progetto iniziale era stato assegnato all'Amadeo, che aveva realizzato lo zoccolo senza mai completare il lavoro, si pensa per divergenze di carattere artistico col Bramante, autore a sua volta di un disegno per la facciata. Tali resti, raffiguranti \"Santi\" e \"Storie veterotestamentarie\", furono asportati per permettere l'esecuzione del nuovo progetto ottocentesco ed incamerati nelle raccolte d'arte dei musei del Castello Sforzesco.\nSecondo Luca Beltrami l'antico progetto della facciata del Bramante sarebbe conservato al Louvre, tuttavia l'attribuzione alla chiesa non \u00e8 unanimemente accettata: il disegno raffigura una facciata suddivisa in tre partiture verticali scandite da lesene di ordine gigante, con porte e finestre sormontati da timpani e oculi inscritti in semicirconferenze. Le partiture laterali sono sormontate da un timpano spezzato al centro da un elemento rettangolare decorato con un grande oculo inscritto in un semicerchio che riprende le decorazione delle finestre pi\u00f9 in basso, sormontato a sua volta da un timpano:\nLa critica \u00e8 tuttavia concorde nel definire la mancata realizzazione di entrambi i progetti una grande perdita artistica, specie a fronte dei modesti risultati della facciata neorinascimentale:\nLa facciata definitiva della chiesa fu quindi realizzata nel 1871 da Giuseppe Vandoni che la concep\u00ec in forme neorinascimentali. Il prospetto \u00e8 a salienti con paramento murario in marmo. La sezione centrale \u00e8 leggermente aggettante rispetto a quelle laterali ed \u00e8 suddivisa in due fasce orizzontali, divise in tre partiture verticali scandite da lesene corinzie, sovrapposte da un cornicione: nell'ordine inferiore si trova il portale leggermente strombato, mentre i corpi laterali presentano due monofore ad arco a tutto sesto. L'ordine superiore del corpo centrale, che riprende la partizione con lesene corinzie dell'ordine inferiore, \u00e8 decorato dalle due nicchie laterali e dal rosone. La facciata \u00e8 coronata da un semplice frontone triangolare. Il progetto mantenne dell'originario bramantesco solo il rosone e la cornice del portale, presentando al contrario un fronte pi\u00f9 largo dell'aula, decisamente monumentale e con decorazioni ridondanti: la soluzione neorinascimentale suscit\u00f2 scarsa approvazione quasi unanime nel mondo della critica architettonica.\nFacciata posteriore e cupola.\nLa facciata posteriore, progettata dal Bramante su via Falcone, \u00e8 formata da due corpi laterali e uno centrale leggermente aggettante, che corrisponde alla sporgenza del finto coro interno. Il corpo centrale \u00e8 composto da un avancorpo scandito da paraste che reggono un architrave decorato con specchiature, sormontato da un frontone triangolare e il corpo leggermente arretrato delimitato da due paraste di ordine gigante che reggono un'ampia cornice. Nei corpi laterali viene ripetuta la decorazione dell'ordine minore centrale, con l'inserimento in ogni corpo di un portale delimitato da semicolonne sormontato da un timpano triangolare e di tre paraste per delimitare la facciata. Il disegno della facciata mostra un debito stilistico nei confronti della basilica di Sant'Andrea dell'Alberti a Mantova per l'utilizzo del fronte di tempio aggettante, mentre la soluzione delle paraste agli angoli trova un precedente nella basilica di Santa Maria delle Carceri di Giuliano da Sangallo.\nLa cupola si presenta a forma conica con copertura a tamburo, si pensa ispirata alla chiesa di San Bernardino di Urbino, dove il Bramante lavor\u00f2 accanto a Francesco di Giorgio Martini: la decorazione della fascia del tamburo con tondi inframezzati da lesene di ordine corinzio riprende le forme della copertura della cappella Portinari. Il tiburio di forma circolare crea un contrasto con la copertura poligonale del tempietto di San Satiro a fianco, mitigato tuttavia dall'unitariet\u00e0 della decorazione a semicolonne perimetrali dei due elementi.\nSacello di San Satiro e campanile.\nIl sacello e il campanile costituiscono la parte originaria del complesso. L'attuale aspetto dell'antico sacello di San Satiro, chiamata anche cappella della Piet\u00e0, si deve ai rimaneggiamenti quattrocenteschi del Bramante: la struttura esterna \u00e8 composta da una costruzione cilindrica, che ingloba l'antica struttura, in cui sono ricavate delle nicchie comprese tra lesene, coronata dal fregio decorato con tondi in cotto raffiguranti \"Putti\". Sovrapposta alla struttura cilindrica vi \u00e8 una costruzione a croce greca con le pareti traforate da oculi, coronata da un tiburio ottagonale con lanternino a colonna. La cornice del tiburio presenta una decorazione in cotto tipica del primo rinascimento lombardo.\nIl campanile consiste in una torre a pianta quadrata in mattoni a vista, prototipo dell'architettura preromanica lombarda, e rappresenta l'unica parte esterna della costruzione non rimaneggiata nei secoli: sull'origine della torre campanaria vi sono due ipotesi che la fanno risalire rispettivamente al IX secolo, quindi coeva al sacello, o all'XI secolo. Il campanile \u00e8 impostato su quattro ordini orizzontali scanditi dall'unione dei cinque archetti che poggiano su peducci con le lesene poste agli angoli della torre. Nell'ordine inferiore \u00e8 presente una feritoia per lato, al secondo una finestra ad arco a tutto sesto per lato, al terzo due finestre ad arco a tutto sesto per lato, mentre l'ultimo ordine, dove sono presenti le campane, \u00e8 decorato da bifore inframezzate da colonne in pietra.\nArchitettura e decorazione interna.\nLa chiesa presenta una singolare pianta a croce commissa o a tau, ovvero una pianta a croce a cui \u00e8 mancante il braccio superiore, che non fu possibile realizzare per mancanza di spazio: tale \"problema\" fu ovviato con la realizzazione del celebre finto coro di Donato Bramante. L'aula \u00e8 divisa in tre navate, con la centrale pi\u00f9 larga rispetto a quelle laterali, mentre il transetto \u00e8 diviso in due navate, di cui quella verso via Falcone pi\u00f9 larga: in entrambi i casi le navate maggiori presentano una copertura a botte decorata con lacunari e rosoni dipinti modellata sull'esempio della Basilica di Sant'Andrea dell'Alberti. Le navate laterali, sgombre da cappelle, presentano invece una volta a vela e sono decorate nelle pareti laterali con lunette e finti oculi affrescati.\nL'aula \u00e8 scandita da tre campate che poggiano su pilastri a croce con capitello corinzio. La pianta della chiesa \u00e8 completata dal sacello di San Satiro, posto in maniera non allineata rispetto al transetto sinistro, e la sacrestia bramantesca, posta a lato della navata di destra.\nTransetto.\nLa testata del transetto sinistro \u00e8 decorata nella lunetta da una raggiera di cinque oculi disposti attorno alla finestra semicircolare posta al centro dell'arco a tutto sesto: per tale struttura decorativa il Bramante si ispir\u00f2 all'architettura della cappella dei Pazzi del Brunelleschi. Una struttura simile si pu\u00f2 ritrovare nel timpano curvo di Santa Maria dei Miracoli di Venezia, di pochi anni successiva alla chiesa bramantesca. Lo spartito decorativo a \"raggiera di occhi ad orologio\" fu ripreso dallo stesso Bramante nel ninfeo di Genazzano e nella crociera di Santa Maria delle Grazie, e pi\u00f9 tardi dal Palladio nella decorazione del portale di Villa Pojana. La testata del transetto destro \u00e8 decorata da un altare ottocentesco di Felice Pizzagalli in cui \u00e8 racchiusa la statua di \"San Luigi Gonzaga che soccorre un appestato\", realizzazione sempre ottocentesca dello scultore Antonio Carminati.\nLo spazio della crociera \u00e8 dominato dalla cupola emisferica, decorata con lacunari dipinti in oro e azzurro, che culmina in una piccola lanterna. Alla base della cupola, sulla fascia, sono presenti decorazioni in cotto di Agostino Fonduli, mentre i pennacchi sono decorati con quattro tondi affrescati con gli \"Evangelisti\" della scuola di Vincenzo Foppa. Anche in questo caso la decorazione e la divisione degli spazi mostrano un notevole influsso delle forme della cappella dei Pazzi del Brunelleschi.\nNel transetto destro, a fianco dell'altare maggiore, vi \u00e8 l'altare di San Teodoro, decorato con marmi policromi e dalla pala d'altare raffigurante l\"Estasi di san Filippo Neri\" di Giuseppe Peroni.\nTra le opere presenti anticamente nel transetto della chiesa si possono ricordare:\nAll'inizio del XVII secolo risultavano infine presenti nella chiesa 26 lapidi sepolcrali, tutte eliminate dalla chiesa in seguito all'ingresso delle truppe francesi nel 1797.\nIl finto coro.\nUno dei principali ostacoli alla realizzazione di un impianto monumentale era la mancanza di spazio per la realizzazione del coro, dal momento che lo spazio alle spalle del transetto era occupato dalla contrada del Falcone. Il problema fu brillantemente risolto dal Bramante mediante la realizzazione di rilievi e modanature in cotto successivamente dipinti a formare una fuga prospettica che simulasse in 97 centimetri di profondit\u00e0 uno spazio pari ai bracci del transetto di 9,7 metri ispirata ai precedenti studi dell'Incisione Prevedari, diventando il punto di forza dell'edificio:\nIl finto coro presenta uno spartito decorativo con volta a botte a cassettoni composta da tre arcate in maniera identica all'aula e termina nell'illusione prospettica in una controfacciata nelle cui parti laterali sono presenti due nicchie coronate da conchiglie, mentre nella lunetta \u00e8 affrescato l'episodio miracoloso secondo cui il quadro della \"Madonna col Putto\" avrebbe sanguinato a seguito della coltellata di un giovane. Tale immagine \u00e8 custodita nell'altare maggiore, a cui il finto coro fa da contorno. Le pareti sono decorate con nicchie probabilmente riprese dalla decorazione del vecchio duomo di Urbino.\nLa soluzione, considerata antesignana di tutti gli esempi di trompe-l'\u0153il successivi, costituisce in realt\u00e0 un esempio di stiacciato trasferito dalla scultura all'architettura. Nella sua perfetta costruzione prospettica, l'opera mostra l'influsso delle ricerche di Piero della Francesca, Donatello e Masaccio nel campo della rappresentazione illusionistica, mentre l'esecuzione potrebbe essere stata mutuata dai tabernacoli marmorei di Michele di Giovanni da Fiesole. Il debito stilistico nel disegno prospettico appare molto chiaro dalle similitudini con la \"Trinit\u00e0\" di Masaccio, ma soprattutto con la \"Pala di Brera\" di Piero della Francesca. L'illusione prospettica del finto coro bramantesco, ampiamente citata e descritta nei trattati d'arte dell'epoca, fu successivamente ripresa dal Borromini nella realizzazione della \"Galleria prospettica\" di palazzo Spada.\nSagrestia bramantesca.\nNella navata destra si trova l'ingresso per la sagrestia bramantesca della chiesa: dalle forme decisamente pi\u00f9 slanciate rispetto a quelle del resto della chiesa, presenta una pianta ottagonale derivata dai battisteri paleocristiani ed \u00e8 impostata su due ordini orizzontali. L'ordine inferiore prevede nicchie piatte e concave alternate inframezzate da lesene angolari decorate che terminano sul fregio in cui sono inserite le ricche decorazione di \"Putti\" e \"Teste\" in terracotta di Agostino Fonduli. L'ordine superiore prevede un ambulacro composto da bifore separate dalla prosecuzione delle lesene dell'ordine inferiore di cui riprendono i motivi decorativi. L'ambiente \u00e8 chiuso da una cupola a otto spicchi in ciascuno dei quali \u00e8 presente un oculo. L'architettura risulta cos\u00ec nel complesso essere un'elegante fusione tra il disegno dalle linee geometriche pulite e chiare della scuola rinascimentale toscana e i ricchi spartiti decorativi lombardi: \u00e8 noto infatti che la decorazione plastica di Agostino Fonduli fu mitigata dall'intervento del Bramante: l'influenza dell'architetto urbinate emerge nelle decorazioni in terracotta di \"Scene mitologiche,\" simili per stile alla decorazione nel cortile di palazzo della Gherardesca di Giuliano da Sangallo, con il quale Bramante condivise la formazione sui modelli del Brunelleschi.\nLa struttura ottagonale della sagrestia bramantesca scandita da lesene angolari con nicchie e bifore venne direttamente ripresa in un altro capolavoro del rinascimento lombardo, il santuario dell'Incoronata di Lodi eseguito da Giovanni Battaggio, allievo del Bramante che lo affianc\u00f2 nei cantieri di Santa Maria presso San Satiro. L'impianto ottagonale ad ordini orizzontali sovrapposti venne riproposto nella cappella Trivulzio della basilica di San Nazaro in Brolo ad opera di Bartolomeo Suardi, detto \"il Bramantino\" per la sua aderenza ai modelli dell'artista urbinate.\nSacello di San Satiro.\nIl sacello di San Satiro, chiamato anche cappella di Piet\u00e0 dopo gli interventi rinascimentali, presenta una struttura con pianta a cella tricora sovrapposta ad un quadrato con colonne perimetrali: elementi che assieme ai frammenti di affreschi di epoca carolingia costituiscono il nucleo originario della costruzione. Alcune delle colonne perimetrali, in pietra e ornate con capitelli corinzi, sarebbero stati prelevate da edifici della citt\u00e0 di epoca tardo-romana ed inserite nel sacello, mentre altre sono in cotto e risalgono agli interventi bramanteschi, cos\u00ec come le colonne alternamente in marmo rosso di Verona e marmo cipollino su cui poggiano gli archi rampanti posti a fianco delle volte angolari e il lanternino posto in sommit\u00e0 della struttura.\nSulla derivazione della caratteristica pianta esistono molte ipotesi: dall'oratorio carolingio di Germigny-des-Pr\u00e9s, a influssi bizantini o addirittura armeni; tuttavia l'ipotesi pi\u00f9 accreditata \u00e8 che il modello della pianta del sacello fosse una delle cappelle della milanese basilica di San Lorenzo. Schemi a pianta centrale tuttavia non erano rari per l'epoca in area lombarda e tra gli esempi pi\u00f9 celebri di architettura derivata da San Satiro si pu\u00f2 citare il battistero di Galliano a Cant\u00f9.\nTra le decorazioni coeve alla costruzione bramantesca si ha la \"Piet\u00e0\", un gruppo di statue in terracotta dipinta, di Agostino Fonduli. Il gruppo consta di quattordici figure eseguite con la tecnica del panneggio bagnato. La scena si focalizza sul \"Cristo\" morente tra le braccia di \"Maria\", forse ripreso dallo scomparso tramezzo affrescato della chiesa di San Giacomo della Cerreta a Pavia di Vincenzo Foppa, schema non comune nell'Italia settentrionale dell'epoca tuttavia giustificato da un ripreso interesse verso il culto mariano di quegli anni per cui era stato costruito il nuovo santuario. Lo schema complessivo dell'opera fu ripreso pochi anni pi\u00f9 tardi nell'affresco delle \"Deposizione\" di Martino Spanzotti per la chiesa di San Bernardino di Ivrea e nel \"Compianto\" nella chiesa di Santa Maria delle Grazie a Varallo di Gaudenzio Ferrari.\nL'esecuzione fu tra i primi lavori dello scultore padovano a Milano, come testimoniato dallo stile caricaturale e ruvido influenzato solo in minima parte dal classicismo milanese dell'epoca, come invece si nota nelle decorazioni della \"sagrestia bramantesca\". Al contrario, il gruppo della \"Piet\u00e0\" testimonia ancora l'aderenza a modelli del rinascimento padovano, come testimoniato dalle figure di \"San Giovanni\" e di due \"Angeli\" ripresi da un'incisione del \"Seppellimento di Cristo\" di Andrea Mantegna, cos\u00ec come la similitudine tra il realismo \"Cristo morto\" e quello del \"Cristo\" del gruppo scultoreo. Non mancano infine debiti stilistici nei confronti di Donatello nella realizzazione della \"Maddalena\", forse modellata sulla \"Maddalena penitente\" per il battistero di San Giovanni di Firenze: stile probabilmente appreso dal padre, fonditore di bronzo, che collabor\u00f2 con Donatello nei cantieri della basilica di Sant'Antonio di Padova. Nel suo complesso lo stile realistico e la caratterizzazione degli stato d'animo dei personaggi furono precursori degli studi pi\u00f9 approfonditi che avrebbero caratterizzato lo stile di Leonardo negli anni successivi.\nNel sacello sono infine presenti dei frammenti di affreschi databili tra il IX e il XIII secolo riscoperti durante un intervento di restauro della cappella tra il 1939 e il 1940. La decorazione a fresco, che ricopriva in origine tutte le superfici del sacello ad eccezione delle colonne, mostra una spiccata influenza di modelli bizantini: tra i frammenti superstiti si possono osservare principalmente \"Santi\" e due rappresentazioni della \"Croce\"\nParrocchia.\nLa chiesa di Santa Maria presso San Satiro \u00e8 titolare della parrocchia di San Satiro, l'unica in Italia dedicata al santo. La fonte pi\u00f9 antica attestante l'esistenza della parrocchia risale al 1209 e riguarda la concessione d'uso di una propriet\u00e0 della chiesa: tuttavia \u00e8 probabile che la parrocchia sia molto pi\u00f9 antica. Tra il XVIII e il XIX secolo la parrocchia ampli\u00f2 la propria giurisdizione grazie alla riorganizzazione dell'assetto ecclesiastico giuseppino e napoleonico, incorporando le parrocchie di San Giovanni in Laterano, Santa Maria alla Rosa, San Mattia alla Moneta, Santa Maria Beltrade e San Sepolcro. La chiesa possiede il titolo di basilica prepositurale."}
{"id": "494878", "revid": "3661606", "url": "https://it.wikipedia.org/wiki?curid=494878", "title": "Claudio Pica", "text": ""}
{"id": "494879", "revid": "287204", "url": "https://it.wikipedia.org/wiki?curid=494879", "title": "William Makepeace Thackeray", "text": "\u00c8 pure noto per essere l'autore del romanzo \"Le memorie di Barry Lyndon\", da cui \u00e8 stato tratto il pluripremiato film \"Barry Lyndon\" di Stanley Kubrick.\nBiografia.\nThackeray nacque in India dove suo padre, Richmond Thackeray, lavorava come segretario per la Compagnia Inglese delle Indie Orientali. Sua madre, Anne Becher, era stata mandata in India nel 1809 dopo che le era stata comunicata la morte di colui che amava, Henry Carmichael-Smyth, un ufficiale dell'esercito. Ci\u00f2 non era vero, ma la sua famiglia voleva per lei un matrimonio migliore che con Carmichael-Smyth. Il 13 ottobre 1810 spos\u00f2 in India Richmond Thackeray, ma due anni dopo fu casualmente svelata la verit\u00e0 riguardo alla sorte del suo precedente amante, quando l'inconsapevole Richmond Thackeray invit\u00f2 a cena un giovane ufficiale dell'esercito che si rivel\u00f2 essere proprio quel Carmichael-Smyth che era stato creduto morto.\nRichmond Thackeray mor\u00ec il 13 settembre 1815 e Henry Carmichael-Smyth spos\u00f2 finalmente Anne nel 1818; con lei torn\u00f2 in Inghilterra poco dopo.\nWilliam era gi\u00e0 da qualche anno in Inghilterra, dove era stato mandato molto giovane, all'et\u00e0 di soli cinque anni dopo una breve sosta nell'isola di Sant'Elena, che gli diede modo di conoscere Napoleone, l\u00ec esiliato.\nFrequent\u00f2 la scuola a Southampton, a Chiswick e poi la \"Charterhouse School\" di Londra. Fu in questo periodo che Thackeray, sebbene non fosse un cattivo studente, svilupp\u00f2 la sua avversione nei confronti delle troppo rigide e antiquate istituzioni scolastiche.\nIn seguito studi\u00f2 al Trinity College di Cambridge ma interruppe la carriera accademica nel 1830 durante il suo secondo anno.\nViaggi\u00f2 per qualche tempo sul continente visitando Parigi e Weimar, dove incontr\u00f2 Goethe. Quindi ritorn\u00f2 in Inghilterra, dove inizi\u00f2 a studiare giurisprudenza al Middle Temple di Londra. Ricevuta, ventunenne, una cospicua eredit\u00e0, Thackeray dissip\u00f2 il denaro ricevuto in poco redditizi investimenti all'estero, in scommesse e nella fondazione di \"The National Standard\" e di \"The Constitutional\", due giornali che ben presto furono costretti a chiudere. Inoltre buona parte della sua fortuna and\u00f2 perduta nel crollo di due banche indiane.\nI suoi studi successivi, durante un nuovo soggiorno a Parigi, si rivolsero all'arte, nella quale per\u00f2 non dimostr\u00f2 grandi abilit\u00e0, se si eccettuano alcune caricature che rispecchiavano in qualche misura la produzione letteraria satirica che tanto gli stava a cuore. In quel periodo si innamor\u00f2 di Isabella Gethin Shawe, che spos\u00f2 il 20 agosto 1836 e da cui ebbe tre figlie: Jane, che mor\u00ec bambina, Harriet e Anne, che sarebbe successivamente entrata nel panorama letterario inglese con il \"nom de plume\" di \"Lady Ritchie\".\nNel 1837 la famiglia torn\u00f2 in Inghilterra, dove Thackeray intraprese la carriera giornalistica lavorando per la rivista \"Fraser's Magazine for Town and Country\", per la quale pubblic\u00f2 critiche d'arte, alcune opere brevi e due grandi lavori di narrativa, \"Catherine\" e \"Le memorie di Barry Lyndon\". Intorno al 1840 ebbe un discreto successo con due libri di viaggi, \"The Paris Sketchbook\" e \"The Irish Sketchbook\" e pi\u00f9 tardi, assieme all'illustratore John Leech, inizi\u00f2 a scrivere per una nuova rivista satirica, \"Punch\", per la quale pubblic\u00f2 i \"The Snob Papers\", pi\u00f9 tardi ripubblicati nel \"The Book of Snobs\" (\"Il libro degli snob\"). Quest'opera rese popolare la parola \"snob\", usata ancora oggi.\nNel 1840 Isabella cominci\u00f2 a soffrire di una malattia mentale che la condizion\u00f2 per tutto il resto della vita, tanto che tent\u00f2 almeno una volta il suicidio. Thackeray doveva gestire la difficile relazione con la moglie e tener testa alle ristrettezze economiche della famiglia, e queste sue condizioni influenzarono molti dei suoi scritti. Anche se era sentimentalmente legato ad altre donne, Thackeray non riusc\u00ec mai a lasciare Isabella, che segu\u00ec per tutta la vita.\nIn questo periodo le sue condizioni economiche migliorarono e l'autore pot\u00e9 concentrarsi sulla stesura di romanzi pi\u00f9 lunghi che costituiscono oggi le sue opere pi\u00f9 note. Nel 1851 smise di lavorare per \"Punch\", a causa di divergenze con gli editori.\nNel 1847 usc\u00ec a puntate \"Vanity Fair\" (\"La fiera delle vanit\u00e0\"), che lo rese ancora pi\u00f9 celebre, addirittura prima che il romanzo fosse completato.\nNegli anni successivi, nonostante alcuni malori, continu\u00f2 a pubblicare romanzi come \"Pendennis\", \"The Newcomes\" e \"The History of Henry Esmond\".\nVisit\u00f2 gli Stati Uniti due volte, nel 1852 e nel 1855, tenendovi delle conferenze, conoscendo i presidenti Millard Fillmore e Franklin Pierce e innamorandosi di una giovane ragazza americana, Sally Baxter.\nThackeray tenne a Londra alcune lezioni universitarie sugli scrittori umoristici inglesi del diciottesimo secolo e sui primi quattro monarchi del casato degli Hannover. Quest'ultima serie di lezioni fu pubblicata in forma di libro con il titolo \"The Four Georges\".\nNel 1860 divenne editore di una nuova rivista, \"Cornhill Magazine\", ma non si sent\u00ec mai a suo agio come editore, preferendo contribuirvi come opinionista.\nMor\u00ec di infarto nel 1863 e fu sepolto al Kensal Green Cemetery. Al suo funerale parteciparono circa settemila persone. Nell'abbazia di Westminster si trova un busto in marmo che lo raffigura, opera di Carlo Marochetti.\nOpera.\nThackeray inizi\u00f2 come scrittore satirico e di parodie, con una segreta predilezione per i furfanti arricchiti come Becky Sharp in \"La fiera delle vanit\u00e0\", Barry Lyndon in \"Le memorie di Barry Lyndon\", e Catherine in \"Catherine\". Nei suoi primi lavori, scritti sotto vari pseudonimi (come Charles James Yellowplush, Michael Angelo Titmarsh e George Savage Fitz-Boodle) tendeva alla ferocia nei suoi attacchi all'alta societ\u00e0, al valor militare, all'istituto del matrimonio e all'ipocrisia.\nUno dei suoi primissimi lavori fu \"Timbuctoo\", una poesia satirica scritta per un concorso poetico a Cambridge, vinto da Alfred Tennyson nel 1829, ma la sua carriera di scrittore ebbe veramente inizio con una serie di ritratti satirici solitamente conosciuti come \"The Yellowplush Papers\", apparsi nel periodico \"Fraser\" a partire dal 1837.\nNe \"Le memorie di Barry Lyndon\", un romanzo pubblicato a puntate nel 1844 sulla rivista \"Fraser's\", Thackeray esplorava la situazione di un \"outsider\" che tenta di ottenere un rango sociale, un tema che l'autore svilupper\u00e0 con maggior successo ne \"La fiera delle vanit\u00e0\", precisamente nel personaggio di Becky Sharp, la figlia dell'artista che arriva quasi ai vertici manipolando gli altri personaggi.\nTra il maggio 1839 ed il febbraio 1840 \"Fraser's\" pubblic\u00f2 l'opera da alcuni ritenuta la prima di Thackeray \"Catherine\", intesa in origine come una satira della \"crime fiction\" della scuola di Newgate ma che fin\u00ec per meritare la qualifica di racconto comico picaresco."}
{"id": "494883", "revid": "599013", "url": "https://it.wikipedia.org/wiki?curid=494883", "title": "Bulino", "text": "Il bulino o punzone \u00e8 sia un sottile scalpello che un punteruolo, con la punta in acciaio, utilizzato per la punzonatura e per particolari incisioni, sia la tecnica di incisione, normalmente una lastra calcografica, realizzata con tale strumento.\nStoria.\nAl di l\u00e0 dei generici manufatti litici pi\u00f9 o meno appuntiti, diffusi a partire dal Paleolitico superiore per incidere e che si ottenevano asportando lamelle da una scheggia di pietra, le prime manifestazioni artistiche incisorie propriamente dette risalgono ad un periodo prossimo ai primi del Quattrocento nelle botteghe degli orafi fiammingo-renani, visto che \u00e8 noto un documento di copia a penna di una \"Passione\" eseguita col bulino nel 1441. Tra gli autori delle stampe a bulino olandesi si distinsero il cosiddetto Maestro del Calvario ed il Maestro della Morte di Maria, autore di una \"Scena di battaglia\", mentre francesi furono il Maestro di Balaam ed il Maestro del Giardino d'Amore ed infine una terza corrente fondamentale fu quella germanica che produsse opere di raffinata qualit\u00e0 artistica, ben rappresentata dal Maestro delle Carte da gioco, che oper\u00f2 a Costanza verso la met\u00e0 del XV secolo caratterizzandosi con tratti sottili e armoniosi, e dal Maestro E.S. che diede il \"la\" al sentimento pittorico nell'incisione a bulino. Il maestro per eccellenza per\u00f2 fu Martin Schongauer (1430-1491), nato in una famiglia di orefici, che dett\u00f2 le regole della disciplina con le tavole intitolate \"Morte della Vergine\", \"Salita al Calvario\" e il \"Blasone\". Schongauer si mise in luce per la coerenza dell'insieme e per il modellato ricco di tagli e controtagli.\nIn Italia la prima incisione a bulino risale al 1461 e tra i primi artisti del bulino si annoverarono il Pollaiolo e il Mantegna, del quale si conoscono ben sette tavole, tra cui una \"Madonna\" e due \"Baccanali\" considerate tra le pi\u00f9 alte espressioni del Rinascimento. Ad Albrecht D\u00fcrer spett\u00f2 il compito di esprimere al meglio le possibilit\u00e0 offerte da questa tecnica, compiendo una sintesi delle tendenze nordiche e italiche.\nNel Cinquecento i ritmi e le regole dell'arte del bulino furono dettati dalla scuola di Fontainebleau e da quella dei Manieristi fiorentini. Se nel Seicento il bulino venne accostato all'acquaforte ed il classicismo all'accademismo dominante, nel Settecento si lanci\u00f2 la moda delle stampine galanti e del virtuosismo. Dall'Ottocento il bulino sub\u00ec la diffusione della litografia, e divenne arte di rari cultori, tra i quali si segnalarono Luigi Calamatta e Pieter Dupont.\nTipologia.\nA seconda delle necessit\u00e0 di incisione, la punta pu\u00f2 avere forma ad angolo (pi\u00f9 o meno acuto) o semicircolare. Molti bulini sono realizzati in modo tale che lo stesso manico possa supportare diverse punte.\nIl \"bulino\" viene affilato con la mola.\nNell'ambito dell'incastonatura di pietre preziose vengono utilizzati:\nL'incisione con bulino non prevede la morsura con acidi per scavare il solco della lastra il quale \u00e8 ottenuto soltanto tramite l'azione dello scalpello che, asportando il metallo dai contrografismi, conferisce alla stampa un segno netto e preciso.\nXilografia.\nNel XVIII secolo l'uso dei bulini venne introdotto nell'incisione xilografica, tale innovazione si deve a Thomas Bewick che rinnov\u00f2 l'arte dell'incisione su legno utilizzando la tavola da incidere nel senso perpendicolare alla sua vena, cio\u00e8 di \"testa\". Fino ad allora le incisioni si effettuavano su tavole di legno lavorando parallelamente alle fibre, utilizzando le sgorbie e, per i dettagli, dei coltellini molto affilati. Ancora oggi le due tecniche sono distinte in \"incisione di testa\" e \"incisione di filo\"."}
{"id": "494884", "revid": "15756", "url": "https://it.wikipedia.org/wiki?curid=494884", "title": "Giacomo Lercaro", "text": "Biografia.\nGiacomo Lercaro, penultimo di nove figli, nacque il 28 ottobre 1891 a Quinto al Mare, oggi quartiere del Comune di Genova, da una famiglia di modeste condizioni.\nFormazione e ministero sacerdotale.\nLa sua entrata nel seminario diocesano avvenne all'inizio dell'anno scolastico 1902-1903. Le persone che maggiormente influirono sulla formazione del ragazzo, soprattutto sul suo indirizzo spirituale, furono don Giuseppe Calcagno, mons. Giacomo Moglia e l'abate Mario Righetti, tutti eminenti liturgisti.\nVenne ordinato sacerdote il 25 luglio 1914.\nDurante la prima guerra mondiale giunse per lui l'ora della chiamata alle armi. Destinato al servizio di sanit\u00e0, fu inviato in un ospedale da campo, vicino a Genova, avendo egli premura, nei momenti liberi, di tenere i contatti col seminario. Successivamente venne trasferito prima in provincia di Vicenza e quindi in provincia di Verona.\nChiusa la parentesi 1915-18, ebbe inizio per don Lercaro un fecondo impegnato periodo. La sua testimonianza sacerdotale si qualific\u00f2 fin dall'inizio con l'apostolato del mare di cui fu il primo cappellano in Italia. Gli rimase tuttavia il tempo per prendere contatto coi sobborghi pi\u00f9 abbandonati di Genova, assistendo segretamente e istruendo una categoria allora denominata dei \u00abreclusi vivi\u00bb. Si trattava di lebbrosi accolti nel Lazzaretto di Genova.\nGiovane sacerdote fu assegnato quale docente di Sacra Scrittura nel Seminario Maggiore di Genova. Negli anni 1926 e 1927 assunse la cattedra di filosofia dell'Istituto \u00abVittorino da Feltre\u00bb e dal 1927 al 1937 divenne apprezzato insegnante di religione al Liceo statale \u00abC. Colombo\u00bb. Nel 1937, Lercaro fu nominato dal Cardinale Minoretti prevosto della Collegiata di S. Maria Immacolata. Si trattava di una parrocchia di 15.000 anime, situata nel centro di Genova di cui ebbe la guida per un decennio, impegnandosi in un ministero svolto in tempi alquanto duri - dal 1937 al 1947 - ivi compresi gli anni dell'ultimo conflitto.\nMinistero episcopale e cardinalato.\nIl 19 marzo 1947 venne consacrato vescovo da monsignor Giuseppe Siri, arcivescovo di Genova e gi\u00e0 suo alunno in seminario, e il successivo 27 aprile fece il suo ingresso solenne nell'arcidiocesi di Ravenna.\nNel 1948 fonda una comunit\u00e0 di studio e preghiera aperta agli studenti universitari, che ospiter\u00e0 nel Palazzo Arcivescovile di Bologna dopo la sua creazione cardinalizia.\nIl 19 aprile 1952 venne trasferito alla sede di Bologna dove entr\u00f2 ufficialmente il 22 giugno. Il 12 gennaio 1953 Pio XII lo cre\u00f2 cardinale con il titolo di Santa Maria in Traspontina.\nNell'ottobre del 1958 partecip\u00f2 al conclave in cui venne eletto papa Giovanni XXIII. Dal 1962 partecip\u00f2 ai lavori del Concilio Ecumenico Vaticano II. Nel giugno 1963 prese parte al conclave che port\u00f2 all'elezione di papa Paolo VI. Nei primi due scrutini, come candidato dell'ala progressista di rincalzo alla candidatura Montini, ottenne una ventina di voti che, al terzo scrutinio, confluirono su Montini, che fu eletto al sesto scrutinio .\nIl 21 agosto dello stesso anno venne nominato membro della commissione per il coordinamento dei lavori del Concilio e il successivo 15 settembre divent\u00f2 uno dei quattro moderatori del Concilio stesso. Dal 1964 al 1967 presiedette il \"Consilium ad exsequendam Constitutionem de Sacra Liturgia\" e dal 1965 fu membro della commissione postconciliare per l'interpretazione dei testi del Concilio. Nei mesi di settembre e ottobre del 1967 partecip\u00f2 al I Sinodo dei vescovi. Il 1\u00ba gennaio 1968, prima giornata mondiale della pace, a Bologna, il cardinale pronunci\u00f2 un'omelia, predisposta dal suo collaboratore ed ex-parlamentare Giuseppe Dossetti ma da lui senz'altro condivisa, nella quale condann\u00f2 con decisione i bombardamenti sul Vietnam.\nIl 12 febbraio 1968 Lercaro lasci\u00f2 improvvisamente la sede arcivescovile di Bologna. Si dimise, ufficialmente per motivi di salute, pronunciando queste parole: \u00abIl Papa mi ha detto vieni ed io sono venuto. Il Papa mi dice va' ed io vado\u00bb. In realt\u00e0, con tale frase, Lercaro ammise che era stato proprio il pontefice Paolo VI a chiedergli di rinunciare all'incarico, a seguito di una frattura interna alla curia romana e delle visioni differenti in merito alla guerra del Vietnam, tanto che si parl\u00f2 di \"cardinale destituito\".\nDal 18 al 25 agosto 1968 era stato legato pontificio al XXXIX Congresso eucaristico internazionale di Bogot\u00e0. In seguito si trasferisce, insieme agli studenti universitari della sua comunit\u00e0 di preghiera, presso Villa San Giacomo, da lui fatta costruire due anni prima a Ponticella, frazione collinare di San Lazzaro di Savena.\nNegli anni Settanta condusse la rubrica radiofonica \"Ascolta, si fa sera\", in cui egli leggeva passi del Vangelo senza aggiungere alcun commento.\nMor\u00ec il 18 ottobre 1976 nella sua residenza di Villa San Giacomo e, come gran parte dei suoi predecessori, le sue spoglie vennero tumulate nella Cattedrale metropolitana di San Pietro.\nIl vescovo.\nNei giorni della morte, la stampa cattolica fu unanime nel riferire che con Lercaro era scomparsa una delle figure \u00abpi\u00f9 significative ed emblematiche della vita della Chiesa.\nIl padre conciliare.\nAl Concilio inizi\u00f2 come semplice membro della commissione sulla liturgia, poi dalla seconda sessione alla fine, espletando il ruolo assunto con gli altri \u201cdelegati seu moderatores\u201d nel Concilio stesso.\nPer chiarire il pensiero del Card. Lercaro sul Concilio giova ricordare un suo discorso rivolto ai sacerdoti bolognesi partecipanti al Piccolo Sinodo diocesano del 1963: \u201c\"Il Concilio ha messo in contatto fra loro, come mai era finora accaduto nel passato, i Vescovi di tutto il mondo; grazie a questo contatto nell'anima, nella mente, nello spirito di ciascun Padre si matura un significato pi\u00f9 qualificante, pi\u00f9 organico e dinamico nella cattolicit\u00e0 della Chiesa\u2026 Ora essa appare come meravigliosa capacit\u00e0 evangelica, assumendo e fermentando ogni realt\u00e0 buona; permeando del suo spirito ogni civilt\u00e0 esprimentesi in ogni lingua, penetrante ogni forma mentis\"\u201d.\nLercaro spinse i lavori delle commissioni che preparavano i libri liturgici, e si spese nell'indicare - sempre richiamando prudenza e gradualit\u00e0 di attuazione - i mezzi e i modi concreti di applicazione dei principi proposti dal Vaticano II.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "494893", "revid": "88740", "url": "https://it.wikipedia.org/wiki?curid=494893", "title": "Trasporti in Sardegna", "text": "Il sistema infrastrutturale dei trasporti della Sardegna consiste in linee ferroviarie, aeroportuali, stradali e marittime.\nPer contrastare efficacemente gli effetti dell'insularit\u00e0, \u00e8 stata sviluppata nel tempo una buona rete di servizi e di impianti portuali ed aeroportuali. Ben distribuiti nel territorio queste strutture collegano l'isola al continente italiano ed europeo per mezzo di linee aeree e tramite navi che partono dai porti pi\u00f9 importanti. Durante la stagione turistica, il traffico lungo tutte le vie di comunicazione e nelle stazioni marittime, aumenta in modo considerevole e gli spostamenti nelle localit\u00e0 interne richiedono tempo. Le strade sono spesso ricche di tornanti e panoramiche (a parte le principali direttrici), con curve e saliscendi a secondo l'orografia del territorio.\nRete stradale.\nLa Sardegna \u00e8 l'unica regione italiana priva di autostrade, ne fa le veci la rete di superstrade costruite fra i principali centri, completamente pubbliche e gratuite, arterie da cui si diramano poi strade secondarie verso tutte le localit\u00e0. La superstrada SS 131 Carlo Felice attraversa l'isola da nord a sud collegando Cagliari con Sassari e Porto Torres, passando per Oristano e Macomer, mentre una sua deviazione, la SS 131 DCN - Diramazione Centrale Nuorese , raggiunge Olbia passando per Nuoro e Siniscola. Nella zona settentrionale dell'isola, la superstrada SS 291 della Nurra e la SS 597 di Logudoro \n collegano Alghero e Olbia via Sassari. Nel meridione la SS 130 Iglesiente\n collega il capoluogo con Iglesias, mentre ad est la strada a scorrimento veloce \"nuova SS 125 Orientale Sarda\", collega Cagliari con Tortol\u00ec. Le dorsali Cagliari-Oristano-Sassari-Porto Torres e Alghero-Sassari-Olbia-Golfo Aranci fanno parte dello SNIT - Sistema Nazionale Integrato dei Trasporti.\nIl servizio regionale di trasporti pubblico ARST (Azienda regionale sarda trasporti) collega tramite autobus la totalit\u00e0 dei comuni con almeno una corsa giornaliera, ed \u00e8 presente negli aeroporti e nei porti in coincidenza con l'arrivo degli aerei e dei traghetti. Le localit\u00e0 pi\u00f9 isolate sono invece servite da compagnie private. Nelle citt\u00e0 di Alghero, Cagliari (con tutta l'area metropolitana), Carbonia, Iglesias, Macomer, Nuoro, Olbia, Oristano, Porto Torres, Quartu Sant'Elena, Sassari e Selargius sono presenti sistemi di trasporto pubblico urbano.\nTrasporti marittimi.\nTramite moderne stazioni marittime e traghetti, la Sardegna \u00e8 collegata con i pi\u00f9 importanti porti italiani del mar Tirreno e del mar Ligure, ma anche con la Francia e la Spagna. I porti di partenza dal resto d'Italia sono: Civitavecchia, Genova, Livorno, Piombino, Napoli e Palermo. I porti di collegamento con la Corsica sono: Ajaccio, Bonifacio e Propriano. La Francia continentale \u00e8 collegata tramite i porti di Tolone e Marsiglia, la Spagna con lo scalo di Barcellona. I porti di arrivo sono: Arbatax, Cagliari, Golfo Aranci, Olbia e Porto Torres e Santa Teresa di Gallura. Le compagnie di navigazione che garantiscono i servizi verso l'isola sono: Tirrenia, Moby Lines, corsica ferries-sardinia ferries, Grandi Navi Veloci, Grimaldi Lines e le francesi Sncm e CMN. La compagnia regionale Saremar e altri armatori (quali NGI, EneRmaR e Delcomar) collegano infine la Sardegna con alcune delle sue isole minori.\nSistema aeroportuale e trasporto aereo.\nTre aeroporti internazionali (Cagliari-\"Elmas\" (\"Mario Mameli\"), Olbia-\"Costa Smeralda\" ed Alghero-\"Fertilia\" (\"Riviera del Corallo\") - presso quest'ultimo era presente fino a pochi anni fa la scuola di volo per i piloti dell'Alitalia) smistano il traffico in arrivo e in partenza verso le principali citt\u00e0 italiane e svariate destinazioni europee, quali il Regno Unito, la Scandinavia, la Spagna e la Germania, mentre due sono gli aeroporti regionali. Le principali compagnie aeree italiane attive in Sardegna sono Air Italy, con sede legale a Olbia (ex Meridiana e Alisarda, fondata nel 1963 dal Principe Aga Khan Kar\u012bm al-Hussayn\u012b), Alitalia e Air Dolomiti. Tra le compagnie straniere figurano alcune low cost come Ryanair, EasyJet, Tui Fly, Blue Air e Wizz Air.\nDurante il periodo estivo alcuni collegamenti avvenivano anche con Tortol\u00ec-Arbatax, ora chiuso, mentre da svariati anni si ipotizza l'apertura al traffico commerciale dell'Aeroporto di Oristano-Fenosu. Nel panorama militare conserva inoltre una discreta importanza strategica l'aeroporto NATO di Cagliari-Decimomannu (\"Giovanni Farina\"). In Sardegna sono presenti anche varie aviosuperfici usate per voli turistici e sportivi, come quella di Castiadas (dove \u00e8 ospitata anche una scuola di paracadutismo) e quella di Dorgali.\nLa continuit\u00e0 territoriale.\nNel recente passato la Regione Sardegna ha optato per l'applicazione della continuit\u00e0 territoriale, in particolare sui collegamenti fra i tre aeroporti principali, \"Alghero, Cagliari ed Olbia\", verso Milano e Roma. Questa pratica, che garantisce alle compagnie l'assegnazione in esclusiva delle linee in seguito ad appalto pubblico, ha da un lato garantito numerosi benefici ai residenti e nativi della Sardegna, come:\nma anche diversi svantaggi, sia per i residenti che per i non residenti:\nSistema ferroviario.\nLa rete ferroviaria, costruita in buona parte sul finire del XIX secolo, si sviluppa per circa 600\u00a0km e si limita a congiungere le citt\u00e0 principali e i porti. L'intera rete ferroviaria non \u00e8 elettrificata e si compone delle linee a scartamento ordinario del gruppo Ferrovie dello Stato Italiane, con la principale linea sarda Cagliari-Golfo Aranci e altre 3 linee che diramandosi da questa permettono di raggiungere Sassari e Porto Torres a nord e Iglesias e Carbonia a sud-ovest. I collegamenti locali sono garantiti da quattro ferrovie a scartamento ridotto dell'ARST, a cui se ne sommano altrettante (per circa 440\u00a0km di sviluppo) impiegate per il servizio turistico Trenino Verde."}
{"id": "494898", "revid": "729019", "url": "https://it.wikipedia.org/wiki?curid=494898", "title": "Giovanni Giustiniani Longo", "text": "La vita.\nLa sua data di nascita \u00e8 sconosciuta; forse fu il 1418. Si sa solo che nacque a Genova da un'importante famiglia e che in giovent\u00f9 comp\u00ec numerose scorrerie piratesche nelle isole greche.\nQuando seppe dell'arruolamento di soldati pronti a combattere per difendere Costantinopoli, posta sotto la minaccia dell'esercito ottomano, decise di imbarcarsi alla volta dell'antica Bisanzio con un reparto \"personale\" di settecento soldati.\nQuando vi arriv\u00f2 - nel gennaio del 1453 - si rese ben presto conto di quanto disastrosa fosse la situazione ma decise, forte di un legame di amicizia con l'imperatore bizantino, di porsi ugualmente alla difesa della citt\u00e0.\nCostantino fece molto affidamento sul condottiero genovese, uomo volenteroso di combattere per difendere la cristianit\u00e0 e dotato di un \"curriculum\" che non lasciava dubbi; tuttavia, sebbene Giovanni fosse uscito sempre vincitore da numerosi assedi, non si faceva illusioni poich\u00e9 il rapporto tra bizantini e ottomani era di uno a undici (tenendo conto che, seppure Costantinopoli avesse la cerchia di mura pi\u00f9 sicura e impenetrabile d'Europa, gli ottomani disponevano di uno strumento bellico all'avanguardia: il cannone).\nLa battaglia di Costantinopoli.\nGioved\u00ec 5 aprile 1453 il sultano Maometto II mand\u00f2 un ultimatum all'imperatore Costantino promettendo di salvare la vita a lui e ai suoi cittadini se si fosse arreso; promise anche che non vi sarebbero stati saccheggi. Ma Costantino rifiut\u00f2 e Mehmet II, vedendo che non arrivava risposta, il giorno successivo inizi\u00f2 il bombardamento contro le mura prospicienti il fiume Licino, presso il punto reputato pi\u00f9 debole delle mura di Costantinopoli.\nCostantino presidiava di persona quella zona insieme alle sue guardie imperiali e design\u00f2 Giovanni Giustiniani Longo al ruolo di suo aiutante, affidandogli il punto pi\u00f9 critico delle mura, dove il comandante genovese e i suoi settecento soldati combatterono con estremo coraggio.\nL'ultima messa.\nL'assedio dur\u00f2 per un mese e mezzo. Sabato 26 maggio 1453, il sultano ordin\u00f2 la sospensione dell'attacco per tre giorni al fine di preparare l'assalto finale. \nI bizantini, saputa la notizia, furono presi dalla disperazione e la sera del luned\u00ec 28 maggio fecero celebrare dal cardinale Isidoro l'ultima messa a Santa Sofia. Alla celebrazione partecip\u00f2 tutta la cittadinanza di Costantinopoli.\nGiovanni - ricordano i suoi biografi - sedeva vicino a Costantino. Quando Isidoro fin\u00ec il suo sermone, Costantino si alz\u00f2 in piedi e si diresse lentamente verso l'altare per tenere un breve discorso. Cercando di rincuorare il suo popolo, disse che con l'aiuto di Dio e della Santa Vergine Costantinopoli avrebbe potuto salvarsi dall'attacco ottomano; prosegu\u00ec ringraziando tutta la popolazione, il clero e infine i Latini che erano venuti ad aiutare Costantinopoli. Un particolare ringraziamento lo rivolse a Giovanni Longo Giustiniani, dicendo che non avrebbe mai pensato che un genovese si sarebbe battuto con tanto coraggio e lealt\u00e0 verso Costantinopoli.\nCostantino riusc\u00ec per un giorno a riunire le due chiese, cattolica e ortodossa, raccolte nella stessa chiesa e con la stessa disposizione d'animo.\nLa fine dell'impero.\nDopo la messa, Giovanni Giustiniani Longo si diresse verso la porta di San Romano, quella che il giorno dopo avrebbe dovuto difendere, e siccome la porta stessa e le sue vicine mura erano piene di brecce, ordin\u00f2 ai suoi uomini di ripararle. Le mura furono riparate e rinforzate in breve tempo con l'ausilio di legna, cocci di mattoni, arbusti paglia e ogni cosa che potesse risultare utile alla bisogna. Fece anche costruire un fossato che corresse dietro le mura in modo tale da potersi trincerare insieme ai suoi uomini.\nAlle prime ore di marted\u00ec 29 maggio 1453 ci fu l'ultimo attacco ottomano: la battaglia dur\u00f2 circa sei ore; Giovanni e suoi pochi soldati superstiti erano alla difesa della porta di San Romano; i soldati ottomani non riuscivano a penetrare, continuamente respinti. Giovanni e i suoi uomini difesero Costantinopoli con ferocia e coraggio. \nDurante la battaglia si verific\u00f2 un alterco tra lo stesso Giovanni e il Megas Doux delle mura, Luca Notara, per il fatto che quest'ultimo non riusciva a procurare la promessa polvere da sparo per l'uso dei cannoni; Giovanni estrasse il coltello e lo punt\u00f2 minacciosamente verso Luca Notara accusandolo di essere un traditore.\nLa battaglia intanto proseguiva, con la strenua difesa dei soldati di Giustiniani Longo, ai quali si erano aggiunti tutti i latini ormai fedeli a lui. Ma quando i \"giannizzeri\" - reparto d'\u00e8lite degli ottomani - arrivarono, Giovanni fu colpito almeno 2 volte e infine gravemente (ferito mortalmente al petto, mor\u00ec dopo soli 3 giorni). Secondo i resoconti, i suoi uomini superstiti abbandonarono le posizioni caricando il ferito su una barella per trasportarlo al luogo in cui erano attraccate le navi. La popolazione e gli altri soldati, vedendo passare quella sorta di corteo, che portava via l'ultimo baluardo e l'eroe della battaglia, si addolorarono rassegnandosi alla sconfitta.\nCostantino, vedendo che ormai non vi era pi\u00f9 nulla da fare, si tolse le insegne imperiali e con le sue poche guardie sopravvissute secondo una leggenda si butt\u00f3 nella mischia scomparendo per sempre: nessuno di quegli uomini avrebbe avuta salva la vita.\nGiovanni e suoi uomini riuscirono a imbarcarsi sulla loro nave genovese e si diressero verso Chio; la nave arriv\u00f2 a destinazione nei primi giorni di giugno, ma il condottiero genovese mor\u00ec appena giunto per le ferite riportate nella difesa di Costantinopoli.\nIl suo funerale si svolse a Costantinopoli a opera del condottiero turco vittorioso, Mehemet II che, venuto a sapere della sua morte, organizz\u00f2 un rito a suo nome e apostrof\u00f2 con parole di stima il suo avversario: disse che quell'uomo da solo valeva pi\u00f9 di tutti i difensori di Costantinopoli messi assieme, celebrandolo con una messa cristiana.\nBibliografia.\nSulla caduta di Costantinopoli, con molti riferimenti al ruolo avuto da Giovanni Giustiniani Longo, si veda:"}
{"id": "494899", "revid": "1437331", "url": "https://it.wikipedia.org/wiki?curid=494899", "title": "Maniera nera", "text": "La cosiddetta maniera nera \u00e8 una tecnica di incisione, conosciuta anche come stampa a fumo, a nerofumo o mezzatinta, ottenuta ricavando le parti chiare su una lastra precedentemente preparata a puntasecca con un berceau o pettine.\nSi prepara la lastra graffiandola con il \"berceau\" (o \"rocker\", in inglese) in tutte le direzioni, in modo tale da ottenere una superficie scabra, che alla stampa risulter\u00e0 nera. Le zone in luce si ottengono asportando le \"barbe\" con il raschietto e lucidandole con il brunitoio.\nSi ricordano le incisioni di Francisco Goya e del milanese Antonio Rancati.\nStampa.\nLa Stampa del piatto finito \u00e8 uguale per entrambi i metodi, e segue la via normale che si applica al piatto dell'incisione, cio\u00e8 l'intera superficie inchiostrata: l'inchiostro viene cancellato dalla superficie in modo da lasciarlo solo nei punti delle zone ancora ruvide sotto l'originale superficie della piastra. La piastra \u00e8 sottoposta ad un processo di forte pressione durante la stampa sopra un foglio di carta, e il processo viene ripetuto quanto necessario.\nPoich\u00e9 i solchi nel piatto non sono profondi, solamente un piccolo numero di copie, comunque ad alta qualit\u00e0, possono essere stampate prima che la qualit\u00e0 della matrice iniziale inizi a degradarsi sotto la pressione della stampa, perdendo cos\u00ec progressivamente qualit\u00e0. Forse solo una o due centinaia di stampe veramente buone possono essere ricavate da questo metodo incisorio.\nToni.\nLa mezzatinta \u00e8 conosciuta per la qualit\u00e0 dei suoi toni particolarmente ricchi: questo perch\u00e9, in primo, una superficie uniformemente e finemente graffiata contiene molto inchiostro, permettendo profondi colori a tinta unita da stampare; in secondo luogo perch\u00e9 il processo di levigatura della piastra con bulino, brunitoio e raschietto permette molte gradazioni di tono da sviluppare. Il raschietto \u00e8 uno strumento triangolare fine, e il brunitoio ha una punta liscia e rotonda - non diversamente da molti manici di cucchiai.\nStoria.\nQuesto metodo di incisione \u00e8 stato inventato dal pittore dilettante tedesco Ludvig von Siegen (1609-c 1680). Le sue prime opere risalgono al 1642 ed una \u00e8 un ritratto di Amalia Elisabetta di Hanau-M\u00fcnzenberg, landgravia di Assia-Kassel in quanto moglie di Guglielmo V d'Assia-Kassel; questo venne eseguito lavorando dal chiaro allo scuro. Il rocker sembra essere stato inventato dal principe Rupert del Palatinato, un comandante di cavalleria che si distinse durante la Guerra civile inglese, che fu il successivo ad usare questo processo, e lo port\u00f2 in Inghilterra. Sir Peter Lely ne intu\u00ec il potenziale nell'utilizzarlo per pubblicizzare i suoi ritratti, ed incoraggi\u00f2 una serie di incisori olandesi a venire in Inghilterra.\nIl processo \u00e8 stato ampiamente utilizzato soprattutto in Inghilterra, dalla met\u00e0 del XVIII secolo, per riprodurre ritratti e altri dipinti. John Raphael Smith fu uno dei pi\u00f9 dotati in questa tecnica, che applic\u00f2 per riprodurre quasi tutte le opere di Joseph Wright of Derby; la sua incisione de \"Il prigioniero\", oggi conservata al Derby Museum and Art Gallery \u00e8 particolarmente rilevante dal momento che il quadro originale \u00e8 andato perduto. La tecnica fu usata anche da William Wynne Ryland che collabor\u00f2 alla \"Collection of Prints in imitation of Drawings\", pubblicata dall'editore Charles Rogers nel 1778, oltrech\u00e9 da Richard Houston (1721-1775) per i temi storici, mitologici e religiosi.\nA partire dalla met\u00e0 del XIX secolo venne sempre meno utilizzata. Robert e Peter Kipniss Ilsted furono due importanti esponenti della tecnica nel XX secolo; ed anche Escher us\u00f2 la mezzatinta di tanto in tanto."}
{"id": "494902", "revid": "2166030", "url": "https://it.wikipedia.org/wiki?curid=494902", "title": "Do\u011fubeyaz\u0131t", "text": "Do\u011fubeyaz\u0131t () \u00e8 una citt\u00e0 e un distretto della provincia di A\u011fr\u0131 (Turchia) con una popolazione principalmente di origine curda.\nLa citt\u00e0, a circa 35\u00a0km dal confine con l'Iran, giace a circa met\u00e0 strada tra il monte Ararat pi\u00f9 a nord, e il cratere meteoritico a sud (). Su una collina a Sud della citt\u00e0 si trova il Palazzo di Ishak Pasci\u00e0 (), completato nel 1784. Il parco nazionale dell'arca di No\u00e8 che include il sito di \"Durup\u0131nar\" che si trova sulle colline a est della citt\u00e0 e a sud della strada principale.\nNel gennaio 2006 Do\u011fubeyaz\u0131t \u00e8 stata l'epicentro della comparsa dell'influenza aviaria H5N1. Molti bambini morirono della malattia dopo aver giocato con le carcasse dei polli morti."}
{"id": "494917", "revid": "122637864", "url": "https://it.wikipedia.org/wiki?curid=494917", "title": "Dodi Al-Fayed", "text": "Biografia.\nEra figlio dell'egiziano Mohamed Al-Fayed, milionario ex proprietario dei magazzini Harrods, e di Samira Khashoggi (1935-1986). Il fratello di Samira, Adnan Khashoggi, fu un importante uomo d'affari.\nDodi Al-Fayed \u00e8 stato uno studente al Coll\u00e8ge Saint Marc ad Alessandria d'Egitto prima di frequentare l'Istituto Le Rosey in Svizzera. Ha anche frequentato brevemente la Royal Military Academy Sandhurst. Inoltre lavor\u00f2 all'interno di Harrods occupandosi di marketing.\nOltre ad essere il produttore esecutivo di \"Momenti di gloria\" (1981), Fayed fu anche il produttore esecutivo di \"Breaking Glass\" (1980), \"F/X\" (1986), \"F/X2\" (1991), \"Hook - Capitan Uncino\" (1991), e di \"The Scarlet Letter\" (1995). Al-Fayed ha inoltre collaborato come consulente creativo esecutivo per la serie televisiva F/X.\nDivenne noto per la sua relazione con la principessa del Galles Diana Spencer, ex moglie di Carlo, principe del Galles ed erede al trono di Gran Bretagna.\nMorte.\nMor\u00ec in un incidente stradale, in circostanze mai del tutto chiarite completamente, con la compagna Diana Spencer il 31 agosto 1997 a Parigi mentre percorrevano in auto la galleria del Pont de l'Alma.\nDopo i funerali, ha inizialmente ricevuto sepoltura nel Cimitero di Brookwood, nel Surrey; tempo dopo la salma venne traslata presso la sua tenuta ad Oxted."}
{"id": "494920", "revid": "729019", "url": "https://it.wikipedia.org/wiki?curid=494920", "title": "De Havilland DH.100 Vampire", "text": "Il de Havilland DH.100 Vampire era un caccia monomotore britannico: fu il secondo jet da combattimento britannico ad entrare in servizio (preceduto dal Gloster Meteor), ma, pur volando nella versione di serie nel 1944, non fece in tempo a entrare in linea prima della fine della guerra.\nFacilmente riconoscibile per la configurazione a doppio trave di coda, ebbe straordinaria diffusione nel dopoguerra e fu il primo aereo a reazione a essere impiegato dall'Aeronautica Militare, che acquist\u00f2 i primi esemplari (FB 51) direttamente nel Regno Unito mentre, in seguito, una seconda serie (FB 52A) fu prodotta su licenza dalla Macchi e dalla FIAT.\nStoria del progetto.\nIl progetto del Vampire nacque nel 1941, in risposta ad una specifica emessa dall'Air Ministry per la costruzione di un velivolo a reazione e del relativo turbogetto. In poco pi\u00f9 di due anni, sul finire del settembre 1943, venne portato in volo il prototipo, denominato de Havilland D.H. 100: malgrado la sua configurazione inusuale ed il nuovo turbogetto a compressore centrifugo, fin dalle prime prove l'aereo si mostr\u00f2 essere una macchina estremamente valida e nella primavera del 1944 la Royal Air Force avanz\u00f2 il primo ordine per 120 velivoli della prima versione da caccia (monoposto) identificati con la sigla F 1.\nAll'epoca le linee di produzione delle officine della de Havilland erano impegnate nella costruzione dei Mosquito, per cui le linee di montaggio del Vampire vennero realizzate presso la English Electric, che alla fine arriv\u00f2 a produrne oltre 1\u00a0000 esemplari.\nIl primo esemplare di serie si lev\u00f2 in volo alla fine di aprile del 1945 ed i reparti operativi vennero dotati del nuovo aviogetto nella primavera dell'anno successivo.\nIl 3 dicembre 1945 un \"Sea Vampire\" effettu\u00f2 il primo appontaggio di un jet della storia atterrando sul ponte della portaerei britannica .\nNel frattempo, ebbe inizio il lungo e fruttuoso lavoro di sviluppo della macchina: gi\u00e0 nell'autunno dello stesso anno (1946) si svolsero le prime prove con la versione F 3 (che sarebbe divenuta la seconda prodotta in serie), dando cos\u00ec inizio ad una nutrita schiera di versioni che furono prodotte (direttamente dalla casa madre o tramite la concessione della licenza) per almeno un decennio.\nLe numerose versioni prodotte trovarono impiego in diversi ruoli (intercettore puro, cacciabombardiere, caccia notturno ed addestratore) e conobbero un considerevole successo commerciale sia in patria sia all'estero, a testimonianza della validit\u00e0 e della versatilit\u00e0 del progetto originario.\nDalla cellula del Vampire, inoltre, furono sviluppati il \"Sea Vampire\" (il primo aviogetto imbarcato impiegato dalla Fleet Air Arm) e da parte della francese Soci\u00e9t\u00e9 nationale des constructions a\u00e9ronautiques du sud-est (SNCASE), il \"Mistral\". Un ulteriore sviluppo progettuale sfoci\u00f2 nel suo diretto successore: il de Havilland DH.112 Venom.\nTecnica.\nStruttura.\nMonoplano ad ala media, il Vampire era dotato di fusoliera corta lignea assemblata in due semi-gusci principali che terminava con lo scarico del motore: questo era posto subito dietro la cabina di pilotaggio con le prese d'aria ricavate nello spessore dell'ala, direttamente a contatto con la radice alare. La parte lignea terminava in corrispondenza del bordo di entrata alare posto in prossimit\u00e0 della radice. L'ala era del tipo tradizionale a semi-guscio, in quanto era costituita da centine, da correnti e da un longherone in lega D.T.D. 390; essa era rivestita da pannelli in Alclad ed era basata sui profili E.C.1240.\nDalla sezione mediana delle due semiali partivano le travi di coda a sezione ellittica e presentavano la tipica struttura a semiguscio in D.T.D 390. Le travi di coda terminavano con i piani verticali collegati fra loro da un piano orizzontale, dotato di equilibratore nel bordo d'uscita. Lo scarico del turbogetto era diretto in modo da indirizzare il flusso d'aria al di sotto del piano orizzontale di coda. Tale scelta fu dettata per evitare che perdite per attrito, generate nel tubo di scarico a valle del motore, potessero comportare una cospicua riduzione di spinta. Inoltre veniva evitata ogni interferenza fra il getto e le superfici di controllo, facilitando altres\u00ec le operazioni di manutenzione dell'aeroplano, per il quale la sostituzione del motore era estremamente agevole.\nLa vetratura della cabina di pilotaggio presentava due montanti nella parte anteriore; nelle versioni biposto i due componenti dell'equipaggio erano disposti affiancati.\nIl carrello era del tipo triciclo anteriore, con la ruota anteriore disposta all'estrema prua; le gambe posteriori agganciate alle semiali in corrispondenza delle travi di coda, si ritraevano verso l'esterno nello spessore alare.\nMotore.\nIl prototipo del Vampire era equipaggiato con il turbogetto a compressore centrifugo frutto di un progetto di Frank Halford, costruito dalla stessa de Havilland e designato inizialmente come Halford H.1. Battezzato successivamente come Goblin (una figura leggendaria ricorrente nel folklore di alcuni paesi) e in diverse successive versioni, equipagger\u00e0 gran parte dei Vampire costruiti.\nFurono realizzati alcuni prototipi dotati del de Havilland Ghost (Fantasma) che, in sostanza, manteneva su scala pi\u00f9 grande le stesse caratteristiche del Goblin e alcuni dotati del Rolls-Royce Nene (anch'esso di tipo a compressore centrifugo).\nIl motore Nene (che prende il nome da un fiume che nasce nel Northamptonshire) nella versione francese Hispano-Suiza Nene equipaggi\u00f2 gli esemplari di Vampire costruiti su licenza dalla SNCASE (ribattezzati Mistral).\nImpianti.\nL'impianto pneumatico era pressurizzato da un compressore azionato dal motore, che caricava una bombola a 450 psi (libbre per pollice quadrato, circa 31 atmosfere). Una pompa a depressione, mossa anch'essa dal Goblin, manteneva in funzione gli strumenti giroscopici.\nLa principale utenza del sistema erano i freni del carrello principale, il comando dei quali era collocato sulla barra, per quanto riguarda l'assenso ed il blocco per il parcheggio.\nL'impianto elettrico faceva capo ad un generatore da 24 VDC, che alimentava due batterie da 12V collegate in serie.\nL'impianto idraulico era alimentato da una pompa installata sul Goblin, la quale pressurizzava un accumulatore.\nIl sistema azionava l'estrazione/retrazione carrello, gli ipersostentatori e gli aerofreni.\nUna pompa a mano di emergenza, posta alla sinistra del sedile, consentiva al pilota di azionare (lentamente) tutte le utenze, in assenza di pressione nell'impianto principale.\nL'impianto ossigeno faceva capo a due bombole, caricate dall'esterno attraverso una valvola posizionata dietro lo sportello munizioni destro.\nL'abitacolo era pressurizzato spillando una quota parte di aria dal propulsore. Il sistema era avviato intorno ai 15.000 piedi (4.572 m).\nIl tettuccio veniva sigillato, dopo la chiusura, grazie al gonfiamento di una guarnizione pneumatica che andava in battuta.\nIl Vampire fu uno dei pochi aerei a reazione senza il seggiolino eiettabile. Solamente nelle ultime serie prodotte per l'esportazione e nelle versioni biposto fu installato un seggiolino eiettabile Martin Baker Mk 3.\nArmamento.\nIn tutte le versioni l'armamento era costituito da 4 cannoni Hispano Mk V disposti all'estrema prua, nella parte inferiore della fusoliera.\nIn diverse versioni, in particolare nella FB 5, la struttura alare fu irrobustita e furono introdotti due piloni subalari disposti all'esterno delle travi di coda, utilizzati per il trasporto di carichi offensivi per un peso complessivo massimo di 2\u00a0000 lb (pari a 907 kg). Tali piloni alari potevano essere utilizzati in alternativa per alloggiare serbatoi supplementari di carburante.\nImpiego operativo.\nLa RAF impieg\u00f2 nei propri reparti il Vampire contemporaneamente al Gloster Meteor: al Vampire spettarono prevalentemente ruoli di cacciabombardiere; per altro le versioni del Vampire realizzate per l'impiego come caccia notturno furono utilizzate anche nel ruolo di intercettore diurno.\nNel periodo di massimo impiego, il Vampire fu impiegato contemporaneamente in 19 diversi reparti schierati in Europa, in Medio ed Estremo Oriente. I Vampire FB 5 furono impiegati in missioni di attacco durante l'insurrezione della Malaysia alla fine degli anni quaranta.\nDalla met\u00e0 degli anni cinquanta il Vampire fu relegato dalla RAF al ruolo di addestratore avanzato, rimanendo in servizio fino al 1966.\nIl Vampire fu acquistato da numerose forze aeree dei cinque continenti e per molte di esse (tra queste anche l'Aeronautica Militare) rappresent\u00f2 il primo velivolo a reazione.\nL'impiego in combattimento oltre al gi\u00e0 citato conflitto malese avvenne durante la guerra d'Algeria nei reparti dell'Arm\u00e9e de l'air, durante la crisi di Suez tra le forze egiziane e durante la seconda guerra indo-pakistana nelle file indiane. Proprio durante questo conflitto, nel 1965 ebbe luogo l'ultimo scontro che impegn\u00f2 il Vampire, quando quattro velivoli furono intercettati ed abbattuti da due F-86 Sabre pakistani.\nIl DH.100 Vampire in Italia.\nNei primi anni del dopoguerra, l'Aeronautica Militare cercava faticosamente, pur tra i limiti imposti dal trattato di pace, di risollevarsi dalla dura prova del conflitto riorganizzando i reparti e il materiale a disposizione. Grande era quindi il desiderio dei vertici dell'A.M. di avviare un programma di ammodernamento che, dismessi i velivoli ad elica residuati bellici che costituivano la sua prima linea, potesse portare l'arma aeronautica nell'era della propulsione a reazione.\nD'altro canto l'industria aeronautica nazionale si trovava in quel periodo in una fase di pesante arretratezza tecnologica, sia nel campo delle cellule che in quello motoristico, tale da non poter offrire all'aeronautica militare soluzioni nazionali moderne, pur esistendo studi e progetti in tal senso come, solo per citarne alcuni, quello della Fiat con il G.80 e quello della SAI Ambrosini con il Sagittario.\nFu giocoforza quindi rivolgersi all'estero. La soluzione fu trovata nell'industria britannica, che in quel periodo spingeva per nuove esportazioni, e offriva cessione di know-how e licenze di produzione, di cui avrebbe beneficiato l'industria nazionale. La scelta cadde sul de Havilland DH.100 Vampire. Elemento decisivo per il consenso politico all'accordo fu quello di utilizzare per i pagamenti una parte degli 80 milioni di sterline, di cui l'Italia era creditrice, che erano stati congelati nelle banche inglesi allo scoppio della guerra.\nIl 4 novembre 1948 il pilota collaudatore della de Havilland John Derry effettu\u00f2 un volo con un Vampire FB. Mk. 5 da Hatfield a Roma, oltre , in due ore e cinquantanove minuti.\nNel settembre 1949 fu effettuato un nuovo volo dimostrativo che ebbe per\u00f2 conseguenze singolari, concludendosi con l'acquisizione di due esemplari di Vampire in \u201canteprima\u201d.\nCinque Vampire del 73th Squadron della Royal Air Force decollarono da Nicosia diretti all'aeroporto della Malpensa per partecipare alla manifestazione aeronautica denominata \u201cGiornata della Madonnina\u201d con chiari intenti propagandistici, in vista dell'accordo.\nDopo lo scalo a Ciampino, la formazione ripart\u00ec il 23 settembre 1949 alla volta dell'aeroporto della Malpensa.\nGiunti sul cielo della Lombardia, i piloti inglesi fecero la sfortunata esperienza della nebbia, che per effetto del riscaldamento del terreno e di fasce di umidit\u00e0 presenti a bassa quota, nascondeva completamente il suolo. Non riuscendo ad individuare l'aeroporto della Malpensa, costretti a vagare alla sua ricerca, terminato il carburante, furono obbligati ad un atterraggio di fortuna nei pressi dell'aeroporto di Ghedi.\nDue aeroplani furono dichiarati non riparabili, due considerati in cattivo stato mentre il quinto, meno danneggiato, fu riparato, ma venne definitivamente rottamato dopo essere finito fuori pista al successivo decollo.\nA questo punto il personale del 1\u00ba Reparto Tecnico Aeromobili (RTA), al comando del capitano Fernando Peroni, forte dell'esperienza acquisita nel \u201criportare in vita\u201d durante la guerra ogni specie di velivolo incidentato, riusc\u00ec a \u201ctirare fuori\u201d dai Vampire abbandonati come rottami dagli inglesi, due esemplari volanti pienamente efficienti che si aggiunsero a quelli in via di ordinazione.\nIl contratto di acquisto venne finalmente firmato il 24 ottobre 1949. Per l'occasione venne creato un consorzio di ditte aeronautiche, SICMAR (Societ\u00e0 Italiana Commissionaria Materiale Aeronautico - Roma) costituito da Fiat Aviazione, Alfa Romeo e Aeronautica Macchi.\nIl contratto prevedeva la fornitura di cinque velivoli FB. Mk.51, cinquantuno FB.52 e quattordici biposto DH.113 (dieci NF.54 e quattro NF.10) prodotti direttamente nel Regno Unito. A questi si aggiungevano centoventi FB.52 da produrre su licenza dalla Fiat e dalla Macchi. Il numero delle macchine da costruire su licenza venne poi incrementato a centocinquanta. L'ordine comprendeva inoltre sei turbogetti Goblin e parti di ricambio, da costruire sempre su licenza.\nI primi cinque FB.51 presi dalle linee di produzione de Havilland, matricole da VZ252 a VZ256 assunsero le matricole militari da MM 6000 a 6004 (codici da S3-151 a S3-155) e giunsero in Italia con un volo da Hatfield ad Amendola, sede del neo costituito Nucleo Addestramento Volo a Reazione (NAVAR) l'11 marzo 1950 pilotati da equipaggi italiani.\nI primi velivoli destinati ai reparti operativi, 79\u00aa Squadriglia e 81\u00aa Squadriglia aeroplani del 6\u00ba Gruppo caccia del 4\u00ba Stormo caccia, arrivarono a Napoli-Capodichino nell'agosto 1951.\nLa grande professionalit\u00e0 di piloti e specialisti dell'Aeronautica Militare permisero gi\u00e0 a settembre dello stesso anno, la partecipazione di sedici Vampire del 4\u00ba Stormo all'Esercitazione NATO \u201cCirrus 6\u201d a Wiesbaden, in Germania, mentre quattro velivoli del 6\u00ba gruppo costituirono il nucleo della rinata Pattuglia Acrobatica Nazionale, quella del Cavallino Rampante al comando del capitano Ceoletta.\nLa pattuglia si esib\u00ec per la prima volta il 2 giugno 1952 durante l'Avio Raduno Internazionale di Roma Urbe.\nI Reparti utilizzatori del piccolo caccia furono il 7\u00ba Gruppo Scuola Caccia, il 2\u00ba Stormo sull'aeroporto di Orio al Serio, il 4\u00ba Stormo dislocato sulla base di Napoli-Capodichino, il 6\u00ba Stormo (che aveva assorbito il 6\u00ba Gruppo, il 1\u00ba settembre 1952), i Centri Addestramento al Volo della 1\u00aa, 2\u00aa e 3\u00aa Zona Aerea, il Reparto Sperimentale di Volo con base a Ciampino e il Reparto Volo Stato Maggiore.\nTra il luglio 1950 e il dicembre 1951 fu completata la fornitura dei cinquantuno FB.52 di costruzione inglese pi\u00f9 dieci set di parti di ricambio per l'assemblaggio in FIAT.\nQuesti velivoli assunsero le matricole da MM 6006 a MM 6019 (codici S3-156 a 166) e da MM 6024 a MM 6059 (codici S3-171 a 210).\nCon l'avvio della produzione su licenza, la Macchi assembl\u00f2 ventisette velivoli nello stabilimento in provincia di Varese (volo del primo velivolo il 18 dicembre 1951), mentre la Fiat ne produsse novantatr\u00e9 (da MM6023 a MM6142) nello stabilimento di Torino (volo del primo velivolo 22 dicembre 1951)\nUn'ulteriore lotto di trenta velivoli venne suddiviso tra Macchi (diciassette) e Fiat (tredici) assumendo le matricole da MM 6155 a MM 6184.\nI quattordici Vampire NF.54 iniziarono ad essere forniti, provenienti dallo stabilimento De Havilland di Hartfield prima e di Chester poi, a partire dal 4 giugno 1951 mentre gli ultimi esemplari vennero consegnati il 25 marzo 1953.\nI tredici velivoli (il Vampire MM 6017 rimase incidentato il 28 ottobre 1951) furono presi in carico dal 3\u00ba gruppo scuola caccia che assunse la denominazione di Scuola Caccia Ogni Tempo (S.C.O.T.)\nNel corso del loro pur breve servizio operativo, i Vampire italiani presero parte a numerose esercitazioni NATO compresi vari \"exchange visit\" con \"Squadron\" della Royal Air Force.\nPer la prima volta dalla fine della seconda guerra mondiale, l'Aeronautica Militare si trovava ad utilizzare un velivolo da combattimento con un equipaggio di due uomini, pilota e navigatore-operatore radar, quest'ultimo seduto in posizione lievemente arretrata.\nI Vampire NF.54 furono ritirati progressivamente dal servizio tra il maggio del 1956 e l'ottobre del 1959, sostituiti dall'F-86 K.\nUn quantitativo di Vampire fu anche esportato. Per superare l'embargo posto dalla Gran Bretagna, l'Egitto si rivolse all'Italia che ricondizion\u00f2 a cura della Macchi 58 FB.52 ex-AMI che furono venduti alla Royal Egyptian Air Force via Siria.\nDi questi, quarantatr\u00e9 furono forniti nel corso del marzo 1956 dopo un volo di trasferimento Brindisi-Atene-Cairo, gli altri quindici disassemblati e trasportati via nave.\nPer sostituire quelli consegnati all'Egitto, la Macchi costru\u00ec ulteriori quarantacinque velivoli.\nLo Stato Maggiore dell'Aeronautica era intenzionato a fare del Vampire il capostipite di una serie di aerei britannici in servizio nell'A.M.. Pertanto nel 1953 acquist\u00f2 per valutazione due de Havilland DH.112 Venom da usare come materiale campione per una futura produzione in serie.\nCon l'avvio del programma di aiuti militari MDAP e la concessione delle licenze di produzione dei velivoli statunitensi ai paesi membri della NATO, lo Stato Maggiore dell'Aeronautica orient\u00f2 le politiche di approvvigionamento verso i velivoli statunitensi.\nI Vampire furono progressivamente sostituti, nel corso degli anni 60, dai Republic F-84 Thunderjet e North American F-86 Sabre.\nI Vampire conservati in Italia.\nUn esemplare di DH.100 Vampire FB.52 \u00e8 conservato presso il Museo nazionale della scienza e della tecnologia Leonardo da Vinci. Fa parte della serie di velivoli costruiti dalla Macchi.\nUn esemplare \u00e8 esposto presso il Parco e Museo del Volo di Volandia. Il Vampire, esposto con le insegne di un FB.52A del 154\u00ba Gruppo del 6\u00ba Stormo di Ghedi (BS) \u00e8 in realt\u00e0 l\u2019FB.6 n\u00b0 668 costruito in Svizzera nel 1952 dalla EFW (Eidgen\u00f6ssiche Flugzeugwerk, fabbrica aeronautica federale). Ha prestato servizio con l\u2019aeronautica svizzera con la matricola J-1159. Venduto all\u2019asta nel 1991, \u00e8 stato acquistato dall\u2019Association Varoise Avions de Collection che lo ha mantenuto in condizioni di volo come F-AZHJ nei colori dell\u2019aviazione di marina francese. Acquistato dalla Fondazione Museo dell\u2019Aeronautica, ha concluso la carriera atterrando a Malpensa l\u20198 aprile 2010.\nUn esemplare di DH.113 NF.54 (MM 6152) con le insegne della Scuola Caccia Ogni Tempo di Amendola \u00e8 esposto presso il Museo storico dell'Aeronautica Militare di Vigna di Valle sul lago di Bracciano.\nVersioni.\nSea Vampire.\nLa Fleet Air Arm, la componente aerea della Royal Navy fu interessata al Vampire fin dall'inizio del progetto. Il secondo prototipo del Vampire dotato di ipersostentatori maggiorati e freni aerodinamici aveva volato all'inizio di maggio 1945 per avviare un programma di studi ed esperienze in merito alle capacit\u00e0 di operare su portaerei.\nProseguendo tale attivit\u00e0, il secondo prototipo fu modificato dotandolo di un gancio d'arresto, un tettuccio a goccia e un motore Goblin II. Il 3 dicembre 1945, il prototipo cos\u00ec \"navalizzato\" pilotato dal lieutenant commander Eric Brown effettu\u00f2 il primo appontaggio e decollo da una portaerei, per la precisione la , alla fonda di fronte all'isola di Wight.\nNonostante il successo ottenuto con il programma di sperimentazione, la Fleet Air Arm giunse alla conclusione che il Sea Vampire non era adatto al servizio come aereo navale, ma si sarebbe rivelato utile come addestratore e macchina di valutazione per preparare i futuri piloti al passaggio dall'elica al jet.\nPertanto, nei primi mesi del 1947 fu emesso un ordine per un primo lotto di Sea Vampire F.20, pari a 30 velivoli, di cui solo 18 furono consegnati, ottenuti modificando cellule di Vampire F.3 o F.5. Le modifiche riguardavano gli ipersostentatori di superficie pi\u00f9 ampia, l'adozione di aerofreni, del gancio di arresto, di un carrello d'atterraggio rinforzato e allungato e l'adozione delle estremit\u00e0 alari tronche utilizzate sul modello FB.5. Le consegne iniziarono nell'ottobre 1948.\nI Sea Vampire F.20 furono ritirati dal servizio a partire dal 1956, per essere definitivamente rottamati nel 1960.\nLa necessit\u00e0 per la Royal Navy d'incrementare l'autonomia dei primi aviogetti, la spinse a collaudare una soluzione insolita, consistente nel rimuovere completamente il carrello dal velivolo imbarcato, risparmiando peso, ma mantenendo il gancio di arresto. Il velivolo avrebbe dovuto appontare direttamente sul ventre della fusoliera, confidando nel fatto che la portaerei sarebbe stata dotata di un ponte \"flessibile\" per contribuire all'arresto del velivolo in uno spazio ridotto.\nDopo un primo tentativo non riuscito effettuato presso il Naval Aircraft Department a Farnborough il 29 dicembre 1947, i vertici della Royal Navy, per nulla scoraggiati, procedettero alla conversione di tre esemplari dell'F.20 denominati Sea Vampire F.21 rinforzando la parte inferiore della fusoliera ed applicando altre modifiche minori. Le prove di appontaggio sul \"ventre\" continuarono nel corso del 1948 e del 1949 utilizzando una apposita struttura in gomma appositamente realizzata ed installata sulla portaerei . Nonostante il successo di tali valutazioni, nel corso del 1950 questa tecnica fu definitivamente abbandonata.\nLa Royal Navy acquis\u00ec inoltre 73 addestratori biposto T.11 che, con modifiche minori, assunsero la denominazione di Sea Vampire T.22 e furono consegnati tra il 1952 e il 1955. Questi esemplari che non avevano capacit\u00e0 di operare su portaerei restarono in servizio fino ai primi anni sessanta e nel corso della loro carriera furono aggiornati con l'installazione di seggiolini eiettabili e di tettuccio completamente a goccia.\nSud-Est Mistral.\nLa Francia acquist\u00f2 la licenza per la produzione del Vampire in versione cacciabombardiere e del motore Rolls-Royce Nene. Dopo l'assemblaggio di 67 Vampire FB Mk 5 con componenti forniti dall'industria britannica e ulteriori 120 velivoli costruiti integralmente in Francia, la SNCASE inizi\u00f2 lo sviluppo di una versione pi\u00f9 potente. Identificato come Vampire FB 53 nel Regno Unito e come SE 530 in Francia dalla Sud-Est, sviluppato su iniziativa dell'Arm\u00e9e de l'air, il Mistral (Maestrale) come fu battezzato lo SE 530, utilizzava come cellula base quella di un FB MK 5 mentre l'impianto propulsivo era costituito da un Rolls-Royce Nene (costruito su licenza in Francia dalla Hispano-Suiza) da 22,2\u00a0kN di spinta (2\u00a0268\u00a0kgf).\nLe modifiche introdotte interessarono le prese d'aria alla radice alare che furono maggiorate per soddisfare la maggior portata d'aria richiesta dal Nene, dotato di un compressore centrifugo con palette su entrambi i lati del compressore, adottando la geometria del condotto di adduzione utilizzata dal prototipo dell'Hawker P.1040 SeaHawk. Fu incrementata la capacit\u00e0 del serbatoio del combustibile, introdotta la cabina pressurizzata e un seggiolino eiettabile SNCASO.\nDopo una prima preserie di quattro velivoli, il cui primo volo avvenne il 1\u00ba aprile 1951, furono costruiti 97 esemplari di serie SE-532 con motore Hispano-Suiza Nene 102B a partire da dicembre 1951.\nA questa prima serie seguirono 150 esemplari di SE-535, spinti dalla versione 104 del Nene, l'ultimo dei quali fu consegnato il 25 marzo del 1954.\nIl modello SE-535, oltre alla dotazione normale di quattro cannoni automatici Hispano Mk V calibro 20 mm, poteva trasportare otto razzi non guidati T-10 o HVAR (High Velocity Aircraft Rocket), oppure due bombe da 450 Kg. Il Mistral entr\u00f2 in servizio nell'Arm\u00e9e de l'air nel 1952 e fu ritirato nel 1961.\nEsemplari prodotti:\nCultura di massa.\nIl pilota di un de Havilland Vampire della Royal Air Force \u00e8 il protagonista di un romanzo breve di Frederick Forsyth, intitolato \"The Shepherd\" e edito nel 1975, pubblicato poi in Italia da Mondadori nel 1976 con il titolo \"Il pilota\". L\u2019autore stesso \u00e8 stato uno dei pi\u00f9 giovani piloti della Royal Air Force, all\u2019et\u00e0 di soli 19 anni.\nIl Vampire \u00e8 inoltre presente nel videogioco War Thunder come velivolo giocabile."}
{"id": "494922", "revid": "287204", "url": "https://it.wikipedia.org/wiki?curid=494922", "title": "Wali (santo)", "text": "Il termine arabo wal\u012b indica propriamente un \"amico\", un \"parente prossimo\". In senso spirituale, viene usato come abbreviazione di Waliullah/Wali Allah, \"amico di Dio\", per designare quelle persone, di conclamata religiosit\u00e0, che si ritengono avere avuto una speciale relazione di intimit\u00e0 con Allah (e cui per questo spesso la religiosit\u00e0 popolare attribuisce doti di intercessione, in modo analogo a quello dei santi nel cristianesimo). In ambito maghrebino, spesso il termine \u00e8 sinonimo di marabutto.\nSpesso vengono considerati \"wali\" i maestri delle comunit\u00e0 mistiche (\"sufi\"). Tra i pi\u00f9 celebri vengono annoverati Al\u00ec, cugino e genero di Maometto, e Fatima, figlia del Profeta.\nRiguardo alla condizione di \"wali\" (la \"wilaya\"), il Corano, dopo aver detto che \"Allah susciter\u00e0 uomini che egli amer\u00e0 come essi ameranno lui\" (5:54), cos\u00ec si esprime: \u0625\u0650\u0646\u064e\u0651\u0645\u064e\u0627 \u0648\u064e\u0644\u0650\u064a\u064f\u0651\u0643\u064f\u0645\u064f \u0627\u0644\u0644\u0651\u0647\u064f \u0648\u064e\u0631\u064e\u0633\u064f\u0648\u0644\u064f\u0647\u064f \u0648\u064e\u0627\u0644\u064e\u0651\u0630\u0650\u064a\u0646\u064e \u0622\u0645\u064e\u0646\u064f\u0648\u0627\u0652 \u0627\u0644\u064e\u0651\u0630\u0650\u064a\u0646\u064e \u064a\u064f\u0642\u0650\u064a\u0645\u064f\u0648\u0646\u064e \u0627\u0644\u0635\u064e\u0651\u0644\u0627\u064e\u0629\u064e \u0648\u064e\u064a\u064f\u0624\u0652\u062a\u064f\u0648\u0646\u064e \u0627\u0644\u0632\u064e\u0651\u0643\u064e\u0627\u0629\u064e \u0648\u064e\u0647\u064f\u0645\u0652 \u0631\u064e\u0627\u0643\u0650\u0639\u064f\u0648\u0646\u064e \"In verit\u00e0 i vostri alleati sono Allah e il Suo Messaggero e i credenti che assolvono all\u2019orazione, e pagano la decima prosternandosi con umilt\u00e0 (5: 55). \nSi tramanda infatti che Al\u00ec pag\u00f2 la decima mentre era prostrato in preghiera, offrendo il suo anello a un mendicante, e questi versi sarebbero stati rivelati al Profeta in tale occasione.\nL'islam ortodosso tende a scoraggiare ogni forma di culto di santi, nella convinzione che nessuno possa collocarsi al di sopra degli altri uomini, in posizione intermedia tra le creature e Dio. Ma la religiosit\u00e0 popolare, specialmente in alcune regioni del mondo islamico, presta grande venerazione ai santi. Ad esempio in Nordafrica, dove si contano infiniti marabutti che custodiscono la tomba di un santo, e che spesso sono meta di veri e propri pellegrinaggi e festivit\u00e0 tradizionali."}
{"id": "494924", "revid": "2201482", "url": "https://it.wikipedia.org/wiki?curid=494924", "title": "Agostino Masucci", "text": "Biografia.\nAllievo di Carlo Maratta, fu aggregato all'Accademia di San Luca nel 1724; nel biennio 1736-1738 fu anche Principe dell'istituzione.\nOltre a importanti commissioni romane, Masucci ottenne anche di lavorare per importanti corti italiane (i Savoia) ed europee (Giovanni V del Portogallo), grazie alla sua amicizia con Filippo Juvarra e Luigi Vanvitelli.\nTipico rappresentante dell'accademismo di stampo arcadico della pittura romana del XVIII secolo, Agostino Masucci fu il maestro di Stefano Pozzi e, soprattutto, di Pompeo Batoni."}
{"id": "494925", "revid": "729019", "url": "https://it.wikipedia.org/wiki?curid=494925", "title": "De Havilland DH.112 Venom", "text": "Il de Havilland DH.112 Venom era un aereo militare monomotore a getto ad ala dritta prodotto dall'azienda britannica de Havilland Aircraft Company negli anni cinquanta ed utilizzato principalmente dalla Royal Air Force nella versione monoposto cacciabombardiere e nella biposto caccia notturno.\nSviluppato dal precedente DH.100 Vampire fece da anello di congiunzione tra la prima generazione di caccia a getto di produzione britannica, i Gloster Meteor e Vampire dotati di motore a compressore centrifugo, e la successiva generazione, gli Hawker Hunter e de Havilland DH.110 Sea Vixen, dotati di motore con compressore assiale.\nIl Venom riscosse un buon successo commerciale internazionale esportando il modello anche con versioni appositamente studiate, per soddisfare le richieste di fornitura alle aeronautiche militari di Iraq, Italia, Nuova Zelanda, Svezia, Svizzera e Venezuela. Successivamente ne venne prodotta anche una versione imbarcata, il Sea Venom, destinata ad operare da portaerei.\nStoria del progetto.\nIl Venom venne concepito per trovare un sostituto tecnologicamente pi\u00f9 avanzato per il DH.100 Vampire che fu il secondo velivolo a getto ad entrare in servizio nella RAF. Nel 1948 la de Havilland propose uno sviluppo del Vampire, il DH.107 Vampire FB.8, una versione da caccia d'alta quota che adottava un'ala dallo spessore pi\u00f9 sottile ed un motore pi\u00f9 potente. Per molti aspetti l'aspetto del Venom risultava molto simile a quello del Vampire, in quanto condividevano la peculiare soluzione tecnica della doppia trave di coda e la struttura composita in legno e metallo, bench\u00e9 il Venom differisse in alcune parti.\nLa soluzione piacque ed un Vampire F.1 venne dotato del nuovo motore de Havilland Ghost che risultava fornire una spinta superiore al de Havilland Goblin usato originariamente dal Vampire. Con la denominazione DH.112, il Venom venne ufficialmente richiesto dall'Air Ministry britannico che emise una specifica apposita per la fornitura di un velivolo militare veloce, dotato di ottima manovrabilit\u00e0 e capace di ricoprire il ruolo di cacciabombardiere per rimpiazzare il suo progenitore.\nIl primo prototipo del Venom venne portato in volo per la prima volta il 2 settembre 1949 e la prima versione monoposto di serie, alla quale venne data la denominazione FB.1 (Fighter-Bomber, cacciabombardiere), entr\u00f2 in servizio operativo nel 1952. Venne prodotta in 375 esemplari ed era armata con 4 cannoncini automatici Hispano Mk V da 20\u00a0mm posizionati sul muso, dotati di caricatori da 150 colpi ciascuno. Poteva inoltre essere equipaggiato con due bombe da 1\u00a0000 libbre (454 kg) o, in alternativa, con 8 razzi aria-superficie non guidati RP-3 da 60\u00a0lb (27\u00a0kg). Il carico bellico maggiorato costituiva un miglioramento delle capacit\u00e0 tattiche rispetto al Vampire FB.5. Per la propulsione venne adottato un Ghost 48 Mk.1 capace di fornire una spinta di 4\u00a0850 lbf equivalenti a 21,6 kN.\nLa successiva versione, denominata NF.2 (Night Fighter, caccia notturno) venne portata in volo per la prima volta nel 1950 per entrare in servizio operativo tre anni pi\u00f9 tardi, nel 1953, in ritardo rispetto alle previsioni per una serie di problemi minori riscontrati nello sviluppo. Per posizionare i due membri dell'equipaggio necessari, il pilota e l'operatore radar, venne realizzato un abitacolo a due posti affiancati e modificata la parte anteriore della fusoliera per ospitare il radar di intercettazione sul muso. Questa versione rimpiazz\u00f2 il Vampire NF.10 e venne seguita da un nuovo sviluppo, l'NF.3, ultima versione da caccia notturna del Venom, portata in volo per la prima volta nel 1953 ed entrata in servizio operativo nel 1955. Quest'ultima versione ebbe, con la Royal Air Force, una carriera operativa relativamente breve essendo una soluzione provvisoria in attesa della sua sostituzione con il nuovo caccia ognitempo bimotore Gloster Javelin avvenuta nel 1957.\nLa versione finale del Venom in dotazione alla RAF fu il monoposto FB.4, portato in volo per la prima volta il 29 dicembre 1953, entrato in servizio nel 1955 e prodotto in 250 esemplari. Per la propulsione utilizzava una versione ulteriormente evoluta e pi\u00f9 potente del Ghost, la 105, capace di fornire una spinta di 5\u00a0150\u00a0lbf (22,9\u00a0kN). Per far fronte alla maggiore spinta disponibile venne rinforzata la struttura, inoltre venne adottato un seggiolino eiettabile per salvaguardare l'incolumit\u00e0 del pilota in caso di guasto tecnico o di abbattimento nemico.\nTecnica.\nCome il precedente Vampire da cui derivava, il Venom conservava l'impostazione monomotore a getto situato dietro la fusoliera, tra la doppia trave di coda, soluzione tecnica che permetteva di ridurre drasticamente la perdita di spinta del motore nel condotto di scarico.\nImpiego operativo.\nI Venom vennero impiegati in combattimento dalla Royal Air Force durante la Malayan Emergency, un conflitto che vide i britannici affrontare la guerriglia malese tra il 1948 ed il 1960; i \"45th\" e \"60th Squadrons\" RAF li ebbero a disposizione dalla met\u00e0 degli anni cinquanta, impiegandoli come supporto tattico nelle operazioni contro i guerriglieri comunisti durante l'operazione Firedog, il nome in codice assegnato alle operazioni della Royal Air Force nel territorio della Federazione della Malesia. I Venom vennero concessi in affitto alla Royal New Zealand Air Force impegnata anch'essa nel conflitto, i quali operarono nella No. 14 Squadron RNZAF.\nIl Venom venne utilizzato dalla RAF anche durante la Crisi di Suez, conflitto per l'occupazione militare del canale di Suez conteso tra Egitto, guidato dal Presidente, col. Gam\u0101l \u02bfAbd al-N\u0101sser, ed una coalizione franco-britannico-israeliana, durante l'operazione Musketeer del 1950 con i 6, 8 e 249 Squadrons RAF che operavano dalla base RAF Akrotiri, nell'isola di Cipro. La battaglia aerea che avvenne il 31 ottobre 1956 diede ufficialmente inizio alla Crisi di Suez e vide i Venom della RAF impegnati nell'ingaggiare una serie di installazioni militari sul territorio egiziano.\nVennero intensamente utilizzati anche nel Vicino Oriente, come supporto nelle operazioni antiterrorismo nei territori di Aden e Oman, durante le quali vennero persi alcuni velivoli. Vennero inoltre utilizzati in combattimento in Kenya durante l'insurrezione del movimento politico nazionalista Mau-Mau.\nTutti i Venom operativi nella RAF vennero ritirati dalla prima linea nel 1962 dopo aver prestato servizio, anche in operazioni belliche, in numerose aree mondiali, alcune delle quali risultate le pi\u00f9 impegnative dal punto di vista climatico che la RAF avesse mai affrontato sino a quel momento.\nGli ultimi esemplari non britannici a rimanere in servizio attivo furono quelli appartenenti alle Forze aeree svizzere, ritirati dal servizio operativo nel 1983. Al 2004 circa 20 di questi velivoli continuavano ad essere ancora impiegati in manifestazioni aeree mentre un buon numero non pi\u00f9 in condizioni di volo sono conservati nei musei di Regno Unito, Svezia, Svizzera, in mostra statica.\nI Venom in Italia.\nAlla fine degli anni quaranta l'industria aeronautica italiana era impegnata nella ricostruzione della propria aviazione militare. Il periodo immediatamente successivo alla fine del secondo conflitto mondiale vide l'acquisizione di una serie di velivoli surplus di produzione statunitense e britannica, ma si trattava comunque di unit\u00e0 mosse da motori a pistoni mentre i primi velivoli a getto erano stati impiegati in ruoli operativi.\nMentre venivano studiati e realizzati i nuovi velivoli a getto nazionali con poca fortuna e dai costi superiori a quelli delle eccedenze di cui sopra, la Fiat Aviazione, la Aermacchi e l'Alfa Romeo riuscirono ad acquistare una licenza per produrre i de Havilland Vampire e il suo turbogetto certi di un futuro coinvolgimento nello sviluppo del Venom in versione biposto da caccia notturna.\nNell'estate 1951 per\u00f2 il governo statunitense inform\u00f2 quello italiano della decisione di non partecipare finanziariamente all'operazione disponibile dai fondi PAM ribadendo che, pur non potendo imporre un divieto alla possibile iniziativa, questa sarebbe stata interamente a carico del governo italiano.\nL'anno successivo le possibilit\u00e0 di raggiungere un accordo per la produzione di 1\u00a0100 esemplari e 1\u00a0000 motori Ghost di scorta sembrava ancora concreta, tanto che l'Aeronautica Militare emise un ordine di fornitura iniziale per 80 nuovi Venom, tuttavia in ambito NATO il programma venne congelato e l'industria italiana si vide costretta ad evadere l'ordine con i Vampire di cui manteneva la licenza di produzione mentre l'eccedenza dei motori Ghost prodotti venne ceduta alla Francia.\nGli unici esemplari di Venom in organico furono 2 cacciabombardieri diurni monoposto di produzione estera arrivati in Italia con una livrea blu metallica ed assegnati il primo a Roma Ciampino, presso la sezione velivoli a getto del Nucleo Sperimentale, ed il secondo all'aeroporto di Amendola presso la locale scuola di volo.\nEsemplari attualmente esistenti.\nAttualmente sono conservati diversi esemplari del Venom in parte grazie anche alla longevit\u00e0 nel servizio operativo effettuato nelle Forze aeree svizzere.\nEuropa.\nNel territorio italiano \u00e8 presente un solo esemplare, un FB.4, esposto presso il Parco tematico dell'aviazione di Rimini. Nel Regno Unito sono conservati, oltre ad alcuni Sea Venom, esemplari di NF.3, di FB.50 ed FB.54 prodotti su licenza in Svizzera, tra i quali l'FB.4 ex Forze aeree svizzere matricola J1704 esposto al RAF Museum Cosford. In Svezia sono conservati due esemplari della versione NF.51. In Svizzera sono presenti molti esemplari di produzione locale, questi presenti anche in altre diverse nazioni europee. Nel museo della tecnica di Sinsheim, Germania, un paio di Venom sono presenti, di cui uno \"pilotabile\" inserendo i gettoni del museo (tramite un joystick esterno lo si fa muovere tutto in quanto appeso a cavi mobili).\nPaesi extraeuropei.\nIn Australia, alcuni Sea Venom FAW.53. In Venezuela esiste l'unico esemplare completo monoposto di produzione britannica.\nEsemplari in condizioni di volo.\nAnche se il Venom \u00e8 stato, per un certo periodo di tempo, un Warbird molto popolare anche grazie alla sua economicit\u00e0, il numero di esemplari in condizioni di volo \u00e8 in diminuzione. Attualmente ci sono due esemplari che volano regolarmente nel Regno Unito pi\u00f9 altri due, uno in Svizzera ed un altro negli Stati Uniti, tutti di produzione svizzera."}
{"id": "494931", "revid": "14691", "url": "https://it.wikipedia.org/wiki?curid=494931", "title": "Religioni maggioritarie", "text": ""}
{"id": "494933", "revid": "73449", "url": "https://it.wikipedia.org/wiki?curid=494933", "title": "Audiofiction", "text": ""}
{"id": "494934", "revid": "73449", "url": "https://it.wikipedia.org/wiki?curid=494934", "title": "Radio Film", "text": ""}
{"id": "494935", "revid": "73449", "url": "https://it.wikipedia.org/wiki?curid=494935", "title": "Audiofilm", "text": ""}
{"id": "494937", "revid": "729019", "url": "https://it.wikipedia.org/wiki?curid=494937", "title": "De Havilland DH.103 Hornet", "text": "Il de Havilland DH.103 Hornet era un bimotore a pistoni da caccia prodotto dall'azienda britannica de Havilland Aircraft Company dalla met\u00e0 degli anni quaranta.\nUlteriore evoluzione del precedente DH.98 Mosquito, l'Hornet conservava la particolare tecnica costruttiva del suo predecessore, una struttura completamente lignea, e fu l'ultimo velivolo con motore a pistoni progettato per l'uso militare costruito dall'azienda britannica. Entrato in servizio alla fine della seconda guerra mondiale, equipaggi\u00f2 le unit\u00e0 da caccia diurne del RAF Fighter Command britannico e successivamente fu utilizzato con successo come caccia intercettore nella Malesia britannica.\nDall'Hornet fu sviluppata una versione imbarcata denominata Sea Hornet, destinata alle portaerei della Royal Navy e utilizzata dalla Fleet Air Arm.\nStoria.\nSviluppo.\nIl DH.103 Hornet fu progettato su iniziativa privata per proporre un velivolo da combattimento adatto al teatro asiatico della guerra del Pacifico durante le fasi finali della seconda guerra mondiale. A confermare l'interessamento da parte del governo per un simile aereo, nel 1943 l'Air Ministry britannico emise espressamente la specifica F.12/43 per la fornitura di un caccia a lungo raggio."}
{"id": "494938", "revid": "57342", "url": "https://it.wikipedia.org/wiki?curid=494938", "title": "Power Rangers Wild Force", "text": "Power Rangers Wild Force \u00e8 l'ottava serie televisiva basata sulla saga dei \"Power Rangers\". Si basa sulla 25\u00aa serie di Super Sentai, \"Hyakuuju Sentai Gaoranger\" (tradotto come \"Lo squadrone delle 100 bestie Gaoranger\") e ha come tema gli animali selvaggi. Questa \u00e8 la prima serie di Power Rangers in cui \u00e8 presente un Team-Up di Power Rangers, in questo caso la squadra che ricompare sono i \"Power Rangers Time Force\" (nel doppio episodio \"Rinforzi Dal Futuro\").\nTrama.\nLa trama della serie di \"Power Rangers Wild Force\" \u00e8 basata sull'inquinamento della Terra, infatti i Wild Force Rangers combattono contro i malvagi Org, ovvero demoni intenzionati a inquinare la Terra per poi conquistarla. I Wild Force Rangers traggono i propri poteri dai WildZords, ovvero animali fantastici abitanti dell'isola volante \"Animarium\".\nVerso la fine della serie un altro alleato giunger\u00e0 ad aiutare i Rangers: Animus, cio\u00e8 colui che combatt\u00e9 contro Master Org 3000 anni prima, venendone pero sconfitto e ritenuto distrutto. Questo alleato inizialmente si mostra nelle sembianze di un ragazzino di dieci anni, che dice di chiamarsi Kite (che in inglese significa aquilone) e che viene accolto inizialmente da Cole. In seguito viene accettato da tutti gli altri compagni di Cole, tranne che da Taylor, che solo alla fine si rende conto dei suoi errori.\nSempre nella serie tutti i Red Rangers precedenti chiameranno Cole per aiutarli a sconfiggere dei generali sopravvissuti del Machine Empire (vedi \"\"). Precedentemente i Time Force Rangers avevano chiesto aiuto ai Wild Force Rangers per sconfiggere tre MutOrg venuti dal futuro.\nNella battaglia finale Master Org distrugge tutti gli zord ma questi tornano in vita e lo eliminano con un colpo combinato.\nPersonaggi e interpreti.\nZord e Megazord.\nOgni Ranger trae forza dal proprio animale:\nQuesti cinque Zord formano il Wild Force Megazord.\nIn seguito i cinque Wild Force Rangers riusciranno a ritrovare altri Zord ritenuti perduti e a formare altri due Megazord: il Kongazord, formato da GorillaZord, BlackBearZord, PolarBearZord, RhinoZord e ArmadilloZord, e l'Isis Megazord, formato da FalconZord, GiraffZord, DeerZord, RhinoZord e ArmadilloZord. Altri Zord ritrovati dai Wild Force Rangers sono: ElephantZord e Soulbird.\nGli Org.\nGli Org, antagonisti della serie, vengono classificati a seconda del corno. Secondo questa classifica, ecco come appaiono gli Org in gradi di importanza decrescente:\nNei flashback in cui Merrik racconta la sua battaglia con gli Org, Master Org ha un aspetto del tutto diverso da quello in cui si trasformer\u00e0 Victor Adler; questo perch\u00e9 nella corrispondente serie dei Super Sentai, \u00e8 Hyakkimaru il leader degli Org (che nel Super Sentai sono gli stessi della serie), \u00e8 perch\u00e9, con quei flashback, si voleva far capire che il vero Master Org era gi\u00e0 stato distrutto e che quello attuale aveva solo i suoi poteri malvagi."}
{"id": "494941", "revid": "729019", "url": "https://it.wikipedia.org/wiki?curid=494941", "title": "De Havilland DH.110 Sea Vixen", "text": "Il de Havilland DH.110 Sea Vixen era un aereo da caccia bimotore imbarcato a doppia deriva, progettato ed inizialmente prodotto dall'azienda britannica de Havilland Aircraft Company, Ltd negli anni cinquanta. L'acquisizione dell'azienda produttrice da parte della Hawker Siddeley Aircraft, fece mutare il nome del velivolo in \"Hawker Siddeley Sea Vixen\".\nImpiegato dalla Fleet Air Arm della Royal Navy fino al 1972, il \"Sea Vixen\" \u00e8 stato l'ultimo velivolo progettato dall'azienda fondata da Geoffrey de Havilland, ad entrare in servizio.\nStoria.\nSviluppo.\nIl progetto, denominato dall'azienda \"DH.110\", si presentava come proposta appetibile di un caccia ad alte prestazioni sia per la Royal Air Force che per la Fleet Air Arm della Royal Navy.\nL'Admiralty, l'ammiragliato britannico, emise una richiesta per un caccia da difesa aerea che sostituisse l'ormai obsoleto de Havilland Sea Venom. Bench\u00e9 la RAF preferisse il velivolo proposto dalla Gloster Aircraft Company, il Javelin, ritenuto pi\u00f9 semplice ed economicamente pi\u00f9 vantaggioso dati i tempi ed i costi di manutenzione minori, la de Havilland decise comunque di continuare lo sviluppo in attesa della decisione della Royal Navy, la quale sul finire degli anni cinquanta pubblic\u00f2 un bando di gara per l'acquisizione di nuovi aeromobili per la propria aviazione navale.\nIl prototipo venne portato in volo per la prima volta il 26 settembre 1951 dal pilota collaudatore John Cunningham. L'anno successivo, durante una esibizione presso l'airshow della mostra internazionale e esposizione di volo di Farnborough, l'aeromobile fu protagonista di un grave incidente: il 6 settembre 1952, mentre i collaudatori John Derry e Anthony Richards stavano mostrando le doti supersoniche del mezzo, quest'ultimo si disintegr\u00f2 in volo uccidendo sul colpo i due membri dell'equipaggio e mietendo fra il pubblico 29 ulteriori vittime.\nA seguito di questo episodio vennero introdotte nuove modifiche con le quali si giunse alla realizzazione della variante semi-navalizzata del nuovo de Havilland. Ancora dotato di ali non ripiegabili per il rimessaggio, il nuovo prototipo vol\u00f2 nel 1952. Nel 1953, il primo esemplare di pre-serie effettu\u00f2 le prove d'appontaggio sulla portaerei HMS \"Ark Royal\". \nIl \"Sea Vixen FAW.20\", primo \"DH.110\" di serie ridesignato successivamente FAW.1, comp\u00ec il suo primo volo nel 1957 ed entr\u00f2 in servizio nel luglio del 1959 con il primo dei cento esemplari richiesti dalla Royal Navy.\nTecnica.\nBasato sull'esperienza acquisita sui precedenti DH.100 Vampire e DH.112 Venom, il \"Sea Vixen\" conservava l'impostazione con l'impianto propulsivo a getto situato dietro la fusoliera tra la doppia trave di coda, soluzione tecnica che permetteva di ridurre drasticamente la perdita di spinta del motore nel condotto di scarico.\nL'abitacolo del pilota era posto a sinistra della fusoliera mentre il navigatore era collocato in un pozzetto, a filo con essa, alla sua destra e dotato di una piccola finestrella. L'accesso al secondo abitacolo, chiamato in gergo \"coal hole\" (\"buco per il carbone\"), era assicurato da un canopy scorrevole.\nL'equipaggiamento originale dello standard \"FAW.1\", cos\u00ec come era stato offerto alla RAF, montava un cannone posto anteriormente: in caso d'utilizzo, per\u00f2, il rinculo provocato dall'esplosione dei colpi ne minava la stabilit\u00e0 danneggiando il supporto d'ancoraggio. La soluzione fu quella di applicare un rinforzo ligneo con il quale si sarebbe attutita questa forza. \nIl \"Sea Vixen\" fu l'ultimo aereo da combattimento britannico in cui venne utilizzato materiale ligneo per la struttura ed i cannoni furono abbandonati in favore d'una configurazione operativa totalmente missilistica.\nImpiego operativo.\nIl velivolo non prese parte a nessuna vera guerra durante la sua carriera nella Fleet Air Arm, sebbene svolse per suo conto numerose missioni.\nNel 1961 il presidente iracheno Abdul Karim Kassem spinse per annettere il vicino stato petrolifero del Kuwait. In risposta alla richiesta d'aiuto formulata dal governo kuwaitiano, il Regno Unito dispieg\u00f2 numerose navi nello specchio di mare antistante il paese mediorientale, tra cui due CVBG (\"Carrier Battle Group\"). I \"Sea Vixen\" a bordo delle portaerei compirono svariati voli di sorveglianza nella regione che addolcirono l'aggressiva politica irachena.\nNel gennaio 1964, nell'allora Stato di Tanganica, nell'Africa orientale, a seguito dell'ammutinamento del \"1st\" e del \"2nd Tanganyika Rifles\" ai rispettivi ufficiali inglesi che, nonostante l'indipendenza, ancora comandavano il reggimento, il governo britannico dispose l'arrivo della portaerei leggera HMS \"Centaur\" e del \"45th Commando\" dei Royal Marines.\nChiuso anche l'aeroporto della capitale, i \"Sea Vixen\" imbarcati sulla \"Centaur\" coprirono lo sbarco dei Royal Marines, risoluti a ristabilire l'ordine.\nNello stesso anno, i \"DH.110\" prestarono servizio ancora una volta nel Golfo Persico questa volta supportando il Royal Army contro le trib\u00f9 ribelli del Radfan.\nSuccessivamente, furono dispiegati pi\u00f9 volte nella crisi petrolifera di Rhodesia ed in Estremo Oriente.\nNel 1967, sempre nel Golfo Persico, i \"de Havilland\" coprirono la ritirata da Aden del gran numero di unit\u00e0 della Royal Navy tra cui le portaerei HMS Albion, HMS \"Bulwark\" ed HMS \"Eagle\" e la \"Landing Platform Dock\" HMS \"Fearless\".\nAttualmente solo un \"DH.110\" lXP924\", ora G-CVIX\"', \u00e8 in condizioni di volo. Riacquisita la livrea del \"899 NAS\", opera per la de Havilland Aviation ed \u00e8 basato sull'aeroporto di Bournemouth, nel Dorset."}
{"id": "494942", "revid": "536103", "url": "https://it.wikipedia.org/wiki?curid=494942", "title": "Orso Yoghi", "text": "L'Orso Yoghi (Yogi Bear) \u00e8 un personaggio immaginario dei cartoni animati creato dallo studio di produzione Hanna-Barbera e protagonista di una serie televisiva animata prodotta dagli anni 1960 agli anni 1990, oltre che di due lungometraggi, \"Yogi, Cindy e Bubu\" e \"L'orso Yoghi\", del 2011.\nGenesi del personaggio.\nGli autori, William Hanna e Joseph Barbera, si conobbero nel 1937 alla Metro-Goldwyn-Mayer Cartoon studio, dove lavoravano e dove iniziarono una collaborazione che port\u00f2 nel 1957 alla creazione della loro casa di produzione, la Hanna-Barbera. Il personaggio esord\u00ec nel 1958 nell'episodio \"La grande fuga\" come personaggio secondario del \"Braccobaldo Show\" (\"The Huckleberry Hound Show\").\nCome per altri personaggi di Hanna &amp; Barbera, la caratterizzazione di Yoghi prese spunto da una celebrit\u00e0 dell'epoca, Art Carney della serie televisiva \"The Honeymooners\". Il nome deriva invece dal giocatore di baseball Yogi Berra.\nEbbe subito un grande successo, in seguito al quale divenne un personaggio centrale dell'universo di Hanna &amp; Barbera, tanto che nel gennaio del 1961 gli venne dedicata una serie, \"L'orso Yoghi\" (\"The Yogi Bear Show\"), e venne sostituito dal personaggio di Ugo Lupo nel Braccobaldo Show.\nCaratterizzazione del personaggio.\nYoghi vive nel parco immaginario di Jellystone, nome estrapolato dal cartone animato \"Barney's Hungry Cousin\" della Metro-Goldwyn-Mayer del 1953, il primo a menzionarlo, dove si dedica soprattutto al furto dei cestini da pic-nic dei campeggiatori. Lo accompagna il suo timido amico Bubu (\"Boo-boo\"), orso di color nocciola chiaro che indossa sempre un farfallino blu: rappresenta un po' la voce della coscienza di Yoghi e lo avverte delle possibili conseguenze delle sue azioni. Gli si oppone il Ranger Smith, responsabile della sicurezza del parco.\nYoghi \u00e8 dotato di un notevole ingegno e di carisma. In pi\u00f9 occasioni ha dimostrato di essere anche onesto, disposto a patteggiare con l'avversario di turno o allearsi con il Ranger Smith per evitare che Jellystone Park chiuda per mano di un imprenditore senza scrupoli.\nYoghi indossa una cravatta e un cappello verde. Pare che la scelta del colletto con cravatta fu dovuta ad una contingente necessit\u00e0 di ridurre le spese in fatto di produzione in modo da dover solo animare la testa di Yoghi, lasciando immobile il corpo che, rimanendo invariato su pi\u00f9 fotogrammi, permise per un episodio da 7', la riduzione da 14000 a 2000 disegni circa. Questo si ottenne grazie alla tecnica, all'epoca pionieristica, chiamata \"planned animation\" o \"limited animation\", che richiese un minimo movimento dei personaggi e frequente variazione degli sfondi. Per evitare sostanziali e altrimenti visibili differenze di tono e di cromia nel punto stesso di giunzione (all'altezza del collo) tra un rodovetro ed il successivo, il corpo fu separato quindi da un collarino.\nAltri media.\nVideogiochi.\nA partire dagli anni 1980 sono usciti svariati videogiochi dedicati al personaggio dell'Orso Yoghi."}
{"id": "494943", "revid": "47767", "url": "https://it.wikipedia.org/wiki?curid=494943", "title": "Trattato di Ninfeo (1261)", "text": "Con il nome di trattato di Ninfeo \u00e8 ricordata la convenzione firmata nel 1261 da Genova, guidata dal primo capitano del popolo Guglielmo Boccanegra e l'imperatore bizantino Michele VIII Paleologo (1259-1282).\nIl trattato prevedeva l'appoggio genovese nella ripresa di Costantinopoli agli imperatori latini con una flotta ormeggiata nel porto della capitale bizantina, onde evitare incursioni veneziane dal mare, ed il successivo impegno da parte genovese di provvedere alla difesa marittima del ricostituito impero.\nDa parte del Paleologo vi era l'impegno a scacciare i nemici dei genovesi dal proprio territorio, di concedere loro ogni privilegio commerciale ed il controllo marittimo degli stretti per il Mar Nero.\nL'impero bizantino rimase cos\u00ec, fino alla sua caduta nel 1453, appannaggio dei Genovesi che ne controllarono per circa due secoli le sorti, fra alterne vicende.\nIn particolare, alla prima caduta di Costantinopoli (1204) era seguita la costituzione di un Impero Latino che, attraverso varie vicende, perse territorio e autorit\u00e0 nel corso di pochi anni. Contemporaneamente gli imperatori bizantini Comneni avevano fondato un proprio stato a Trebisonda (aprile 1204), altre famiglie avevano proclamato il despotato in Epiro con Arta capitale mentre l'Impero fondato a Nicea, in Anatolia quasi di fronte a Costantinopoli, cresceva la potenza della famiglia dei Paleologhi l\u00e0 fuggiti. Il 13 marzo 1261 lo stato di Nicea, appunto, perfezionava con i plenipotenziari di Genova il trattato del Ninfeo (localit\u00e0 prossima alla capitale) poi tradotto e ratificato in Genova il 10 luglio successivo. L'alleato italiano era identificato come principale avversario di Venezia e come unica potenza capace di difendere Costantinopoli e contrastare la parvenza dell'Impero Latino. Infatti, il trattato impegnava Genova a dare guerra senza quartiere a Venezia al fine di conseguire la riconquista di Costantinopoli da parte dei Paleologhi e il loro conseguimento nell'Impero bizantino. Da parte greca, in persona di Michele VIII Paleologo, ci si impegnava a concedere i consueti privilegi commerciali e, soprattutto, \"...quod non permittet ire de cetero negociatum intra maius mare aliquem Latinum nisi Ianuensis et Pisanos...\". Con tale clausola veniva garantita ai genovesi (e ai pisani) l'esclusivit\u00e0 della navigazione commerciale nel mar Nero a danno di Venezia e della sua citt\u00e0 di Tana salve, sottinteso, le intese dell'Impero bizantino di Trebisonda di cui, infatti, Venezia cercher\u00e0 il sostegno anche con un trattato del 1319. Il 25 luglio 1261 (quindici giorni dopo la ratifica del trattato) Costantinopoli \"cadde come un frutto maturo\" (Ducellier) nelle mani di un generale di Nicea, senza che Genova avesse speso un ducato n\u00e9 una goccia di sangue; tuttavia, si diede corso al trattato. In tale modo i Liguri andarono ad occupare la costa del mar Nero che da Galata (la citt\u00e0 genovese al di l\u00e0 del Corno d'Oro) comprendeva il grande delta del Danubio fino alla Crimea, rinnovando numerose vecchie citt\u00e0 bizantine (Chilia, Licostomo e molte altre) e fissando sulla costa orientale della penisola di Crimea la propria capitale di \"Gazaria\" col nome di Caffa (Theodosia). Genova completava cos\u00ec un proprio, grande impero coloniale esteso dall'isola di Chio, nell'Egeo occidentale, lungo le isole prossime alla costa anatolica, quindi Galata, fino a Caffa, a oriente. Un sofisticato sistema di trasporti muoveva da Caffa carovane che raggiungevano la Cina in sei mesi di marcia in sinergia con il porto di Caffa da dove si caricavano (e scaricavano) le navi per Galata, Chio e le altre isole fino a Genova."}
{"id": "494944", "revid": "124376143", "url": "https://it.wikipedia.org/wiki?curid=494944", "title": "Alp Arslan", "text": "Biografia.\nAlp Arsl\u0101n nacque nella provincia del dominio persiano del Khw\u0101rizm (Corasmia) nel 1026 (o 1029 o 1032). Era il bisnipote di Seljuk, capo della stirpe turca che aveva invaso l'Asia occidentale nell'XI secolo.\nFamoso come capo militare, Alp Arsl\u0101n (il cui nome significa \"leone valoroso\") cominci\u00f2 la sua carriera con una campagna organizzata da suo padre, Chaghri Bey Dawud, comandante delle forze turche in Medio Oriente contro i Fatimidi. Poco dopo, con la morte dello zio Toghrul Beg, divenne sultano selgiuchide. Cos\u00ec Alp Arsl\u0101n organizz\u00f2 una campagna contro i suoi vicini. Il suo primo atto fu un'incursione nel 1064 in Georgia ed Armenia, durante cui il re cristiano georgiano riconobbe la superiorit\u00e0 selgiuchide. L'anno seguente il Sultano condusse le sue forze in Transoxiana. Nel 1070 prese Aleppo durante la campagna in Siria. L'impero selgiuchide si estendeva allora dall'Asia centrale al Mediterraneo e godeva del mandato di conquista assegnato dal califfo di Baghdad, in base al quale il sultano selgiuchide avrebbe governato in sua vece se avesse sconfitto i Fatimidi. In teoria, dunque, Alp Arslan, che era il sultano del califfo, poteva legittimamente aspirare agli stessi domini sotto l'autorit\u00e0 religiosa del califfo.\nMentre l'Imperatore bizantino Romano IV Diogene era intento ad effettuare un'operazione di polizia al confine anatolico contro i Turcomanni, forte di un'armata di 40.000 uomini, Alp Arslan, che in quel momento stava preparando una grande offensiva contro i Fatimidi, ritenne di dover approfittare dell'impreparazione bizantina e colse l'occasione per attaccare. A Manzicerta, in Armenia (vicino al lago di Van), il suo esercito, composto di veloci arcieri a cavallo, si scontr\u00f2 il 26 agosto 1071 contro l'esercito bizantino, per la maggior parte non presente sul campo di battaglia in seguito a fughe e defezioni. Romano IV fin\u00ec sconfitto da Alp Arsl\u0101n e catturato in battaglia, venendo trattato con tutti gli onori e rimesso in libert\u00e0 sulla parola, al fine di fare accettare ai suoi sudditi in patria i termini dell'accordo impostogli che era di grande generosit\u00e0 (e inoltre con l'intento di riacuire la guerra civile in corso a Bisanzio, che aveva portato a un colpo di Stato guidato da Michele Ducas), essendo i Selgiuchidi intenzionati a debellare non tanto i Bizantini quanto i loro nemici pi\u00f9 irriducibili, ovvero i Fatimidi ismailiti, ai quali il sultano voleva strappare il ricco Egitto. \nL'anno dopo, conducendo una campagna militare in Turkestan, Alp Arsl\u0101n venne ucciso mentre si apprestava ad attraversare l'Oxus. Gli succedette il figlio Malik Shah I."}
{"id": "494946", "revid": "1004424", "url": "https://it.wikipedia.org/wiki?curid=494946", "title": "Giovanni Odazzi", "text": "Formatosi con Ciro Ferri e con il Baciccio, Giovanni Odazzi fece tesoro anche dello studio dell'arte di Carlo Maratta, che lo spinse a moderare il suo impeto barocco con un'arte pi\u00f9 pacata e composta.\nNumerose sono le opere da lui eseguite per Roma: tra le pi\u00f9 significative il ciclo di affreschi all'Aracoeli, una pala a Santa Maria degli Angeli e due tele per San Bernardo alle Terme (1705). Impressionante per l'effetto realistico \u00e8 l'affresco dei Santi Apostoli, con gli Angeli ribelli che danno l'impressione di uscire dalla cornice architettonica per cadere veramente sullo spettatore.\nIl momento di maggiore celebrit\u00e0 di Odazzi pontificato di Clemente XI (1700-1721), quando partecip\u00f2 a due tra le maggiori commissioni del tempo: la decorazione di San Clemente (1714-1716) e la serie degli ovali con i \"Profeti\" della navata di San Giovanni in Laterano. (1718). Dopo la morte di Carlo Maratta, Odazzi ne eredit\u00f2, insieme a Giuseppe Bartolomeo Chiari, il ruolo di caposcuola della corrente del primo rococ\u00f2 romano, influenzato dall'Accademia dell'Arcadia, costituendo una valida alternativa \"locale\" al veneto Francesco Trevisani."}
{"id": "494950", "revid": "36426", "url": "https://it.wikipedia.org/wiki?curid=494950", "title": "Chiesa di San Francesco di Sales (Firenze)", "text": "La chiesa di San Francesco di Sales \u00e8 un luogo di culto cattolico di Firenze che si trova in via dell'Orto, in Oltrarno.\nStoria e descrizione.\nIl conservatorio femminile di San Francesco di Sales, detto il \"Conventino\", fu eretto assieme alla chiesa nel 1700 su disegno di Anton Maria Ferri nell'area dell'ex monastero camaldolese di San Salvatore con sovvenzione della famiglia Da Verrazzano.\nNella chiesa sono conservate opere settecentesche: all'altare maggiore l'ovale con \"San Francesco di Sales celebrante la messa\" di Ignazio Hugford, agli altari laterali \"Visitazione\" e \"Crocifissione fra due santi\" di Giovanni Antonio Pucci, e nella volta la \"Vergine in gloria con san Francesco di Sales e santa Giovanna Francesca di Chantal\", ad affresco."}
{"id": "494952", "revid": "394", "url": "https://it.wikipedia.org/wiki?curid=494952", "title": "Disney magico artista", "text": "Disney magico artista \u00e8 un videogioco educativo che permette di creare immagini e scenette animate con i personaggi Disney.\n\u00c8 il primo di una serie di titoli, prevede per\u00f2 diverse funzionalit\u00e0, come una versione simile a Paint, una versione Puzzle con i personaggi Disney, e una speciale rubrica dove la voce di un artista Disney illustra i vari procedimenti per imparare a disegnare Topolino, Paperino, Pippo, Minnie, Paperina e Pluto.\nLa scrivania.\nLa sezione scrivania \u00e8 molto simile al programma Paint, solo molto pi\u00f9 divertente e pi\u00f9 facilitata per l'uso dei bambini. Prima di tutto ci sono un'infinit\u00e0 di oggetti per disegnare, la matita, il pastello, il gessetto, il pennello, il pennarello, lo spruzzatore, la gomma e anche lo strumento di testo (ovvero la casella di testo di Paint) e il modellatore di forme. Lo strumento pi\u00f9 divertente del gioco \u00e8 senz'altro lo Spray immagine, consiste in uno speciale spray che pu\u00f2 spruzzare l'immagine desiderata tra coccinelle, macchie di colore, polvere di magia, bolle di sapone, conchiglie, caramelle e molte altre ancora.\nGli stampi e le scenette.\nTramite il cassetto degli stampi si accede ad un'area dedicata a gli stampi Disney. Si possono creare infatti diverse scenette con protagonisti Topolino, Minnie, Paperino, Pippo, Paperina e Pluto scegliendo fra un'enorme variet\u00e0 di ambientazioni, pose dei personaggi, oggetti. Dopo aver selezionato un personaggio, uno sfondo o un oggetto appare una tavolozza dove si pu\u00f2 scegliere di far rimanere il personaggio o l'oggetto o il luogo in bianco e nero e colorarlo con la modalit\u00e0 scrivania in un secondo momento, oppure si pu\u00f2 colorarlo in due modalit\u00e0: la modalit\u00e0 colore tipico dei cartoni, dove lo stampo viene colorato esattamente con gli stessi suoi colori come appare nei cartoni animati oppure c'\u00e8 la modalit\u00e0 magia che aggiunge al colore diversi effetti speciali. In ogni caso, dopo la scelta della tavolozza il personaggio diveniva indelebile e non pu\u00f2 pi\u00f9 essere n\u00e9 modificato n\u00e9 spostato, per farlo bisogna eliminarlo e ricominciare tutto da capo.\nLa galleria.\nNella galleria si possono visualizzare i disegni salvati e salvarli a loro volta su un floppy disk oppure presentarli in una presentazione con musiche ed effetti speciali.\nL'area delle Lezioni.\nNell'area delle lezioni, cliccando sul personaggio desiderato si pu\u00f2 accedere a una vera e propria lezione in cui un artista Disney illustra i vari passi per imparare a disegnare alcuni dei pi\u00f9 famosi personaggi della banda Disney. Uno speciale strumento \u00e8 la carta da lucido che si pu\u00f2 usare in qualsiasi momento selezionandola da uno scaffale apposito. La carta da lucido copre il personaggio e l'utente pu\u00f2 ricalcarlo direttamente sul computer. In seguito, il foglio pu\u00f2 essere riposto e utilizzato anche nella modalit\u00e0 scrivania.\nSeguiti.\nDisney Magico Artista 1 \u00e8 compatibile con Windows 95, Windows 98 e Windows Me. Per questo motivo \u00e8 uscito lentamente fuori catalogo in favore delle sue versioni successive, che non offrono molte funzionalit\u00e0 aggiuntive ma pi\u00f9 che altro sono un rifacimento su piattaforma pi\u00f9 moderna e di conseguenza compatibili anche con Windows XP e versioni successive.\nEsistono tre versioni successive:"}
{"id": "494956", "revid": "28592", "url": "https://it.wikipedia.org/wiki?curid=494956", "title": "Santa Maria in Aracoeli", "text": ""}
{"id": "494957", "revid": "28592", "url": "https://it.wikipedia.org/wiki?curid=494957", "title": "Aracoeli", "text": ""}
{"id": "494965", "revid": "638792", "url": "https://it.wikipedia.org/wiki?curid=494965", "title": "Blaine (Pok\u00e9mon)", "text": ""}
{"id": "494969", "revid": "287204", "url": "https://it.wikipedia.org/wiki?curid=494969", "title": "Certosa di Firenze", "text": "La Certosa di Firenze \u00e8 un monastero, gi\u00e0 dell'Ordine certosino, che si erge sul Monte Acuto, alla confluenza dell'Ema con la Greve in zona Galluzzo, circondata da un'alta cerchia di mura.\nStoria.\nFu edificata a partire dal 1341 da Niccol\u00f2 Acciaiuoli, Gran Siniscalco del Regno di Napoli e membro di una delle pi\u00f9 illustri casate fiorentine, ed alla sua morte (1365), l'edificio era quasi completato. La Certosa venne poi ampliata e arricchita da numerose donazioni nel corso dei secoli.\nIl nome e la tipologia edilizia derivano dalla \"Grande Chartreuse\", la prima casa dell'ordine dei certosini costruita nel 1084 da San Bruno sul Massiccio della Chartreuse, vicino a Grenoble, e come tutte le certose anche questa \u00e8 ubicata distante dalla citt\u00e0, in un luogo in origine solitario e silenzioso.\nDopo le soppressioni degli ordini religiosi nel 1810 la Certosa venne spogliata di circa 500 opere d'arte, solo in parte restituite dopo la restituzione ai Certosini e il ritorno dei Lorena (1818). Ad esempio molti degli arredi vennero irrimediabilmente dispersi, cos\u00ec come molti dipinti e sculture. La tavola dell'altare maggiore della chiesa, commissionata dallo stesso Niccol\u00f2 Acciaiuoli a Gherardo Starnina (\"Madonna e Santi\"), \u00e8 ora divisa fra musei stranieri e collezioni.\nDi nuovo venne soppresso nel 1866 su decreto del Regno d'Italia e di nuovo, nel 1872, i Certosini poterono tornarvi, anche se solo in uso, restando la propriet\u00e0 allo Stato italiano. Il terremoto del 1895 richiese interventi di ripristino e un nuovo consistente restauro venne concluso alla fine degli anni Cinquanta. I Certosini, monaci di rigida clausura, vennero sostituiti nel 1958 dai benedettini cistercensi, che hanno reso accessibile il vasto complesso anche al pubblico. Dal 2017 i cistercensi sono stati sostituiti dalla Comunit\u00e0 di San Leolino.\nIl complesso fu attentamente studiato e divenne un fondamentale stimolo creativo per il celebre architetto franco-svizzero Le Corbusier, che lo visit\u00f2 in giovent\u00f9.\nOrganizzazione monastica.\nLa Certosa \u00e8 composta da vari edifici: chiesa, sala capitolare, sagrestia, refettorio, chiostri, officine ed abitazioni per i monaci ed i conversi. Venne progettata per accogliere al massimo 18 monaci di clausura e 5 fratelli conversi, come si pu\u00f2 notare dal numero di abitazioni presenti in tutta la struttura. I monaci di clausura disponevano di una cella piuttosto grande, poich\u00e9 vi dovevano trascorrere la quasi totalit\u00e0 della loro esistenza, in meditazione.\nPotevano uscire dalla cella solo in occasioni particolari, come ad esempio la domenica, per il pranzo, per la preghiera e per l'unica ora di colloquio settimanale. Tutti gli altri giorni, i monaci eremiti restavano nella loro cella, che era composta da due piani ed una cantina. Al pian terreno, si trovava una sala per il pranzo, munita di camino e di una piccola dispensa a muro chiusa da uno sportello che fungeva anche da tavolo ribaltabile; la saletta serviva ai monaci per mangiare in tutti i giorni diversi dalle domeniche e dalle festivit\u00e0, quando tutti si riunivano e mangiavano in silenzio, ascoltando la lettura dei Vangeli, testi sacri e della Regola, che avveniva da un pulpito sito nel refettorio. I pasti venivano serviti dai fratelli conversi tramite uno sportello accanto alla porta della cella. Allo stesso piano del refettorio, si trovavano una piccola stanza con la veduta della vallata, il servizio ed una cameretta con letto e inginocchiatoio. Fuori, il giardinetto personale, che conduceva alla cantina. Al piano superiore, si trovava invece lo studio.\nLo spazio era fondamentale per i monaci, vista la loro condizione di isolamento: gli unici momenti di aggregazione, eccettuati i pranzi domenicali/festivi, erano le funzioni in chiesa e l'ora settimanale di conversazione e ricreazione, che si svolgeva nel cosiddetto \"parlatorio\".\nLe celle dei fratelli conversi, invece, erano molto piccole e comprendevano solo una camera e il servizio: la vita del fratello converso, al servizio del monastero e dei Padri eremiti, si svolgeva sempre fuori dalla cella, esclusi i momenti di riposo: curavano l'orto ed i giardini, la pulizia dei luoghi, il cibo, gli scambi... per questo, erano sempre in movimento. Anche per loro, cos\u00ec come per i frati, c'era un'area riservata allo svago, che era costituita da un chiostro a doppio ordine di colonne.\nDescrizione.\nLa Certosa del Galluzzo copre una superficie di 16.000 m\u00b2.\nIl palazzo Acciaiuoli.\nLa prima struttura che si incontra arrivando al complesso dalla strada \u00e8 il blocco merlato di palazzo Acciaiuoli, o palazzo degli Studi, che venne eretto da Jacopo Passavanti e Jacopo Talenti per i soggiorni privati di Niccol\u00f2 Acciaiuoli. Qui egli avrebbe potuto ritirarsi nella tranquillit\u00e0 del monastero ed accogliere fino a cinquanta giovani da avviare allo studio delle arti liberali per\u00f2 alla sua morte il palazzo era completato solo fino al primo piano e solo alla met\u00e0 del Cinquecento venne terminato.\nL'edificio \u00e8 articolato al pian terreno in quattro sale (che non fanno parte del percorso visitabile), oggi adibite a laboratorio di restauro dei libri del Gabinetto Vieusseux danneggiati dall'alluvione di Firenze. Al primo piano, accessibile da un ampio scalone che parte dal piccolo piazzale vicino all'ingresso principale della Certosa, si trovano invece due saloni, dove \u00e8 collocata la Pinacoteca.\nLa pinacoteca.\nLa prima sala della Pinacoteca \u00e8 un vasto salone coperto a capriate, che sulla parete sinistra accoglie i cinque affreschi con \"Scene della Passione\" staccati dalle lunette del chiostro grande, che furono realizzati dal Pontormo (1523-1525) durante il suo soggiorno alla Certosa per sfuggire all'epidemia di peste che imperversava a Firenze.\nGli episodi dipinti, derivati da xilografie di analogo soggetto di Albrecht D\u00fcrer, sono:\nI lunettoni vennero staccati solo nel 1952 ed oggi sono molto sciupati, sia per l'azione degli agenti atmosferici che per alcuni sfortunati interventi di restauro; nella stessa sala sono anche esposte copie eseguite nel tardo Cinquecento da vari artisti: Ludovico Cardi detto il Cigoli (\"Orazione nell'orto\"), Jacopo Ligozzi (\"Cristo davanti a Pilato\"), Giovan Battista Naldini (\"Salita al Calvario\"), un anonimo pittore nordico (\"Deposizione\") e l'Empoli (\"Resurrezione\").\nAltre opere sono il \"Ritratto di Niccol\u00f2 Acciauoli\", di scuola fiorentina della seconda met\u00e0 del XVI secolo, la tavola della \"Madonna col Bambino e santi\" di Perugino, l\"'Incoronazione della Vergine\", attribuita a Mariotto di Nardo, una \"Santissima Trinit\u00e0\", attribuita a Paolo Schiavo, le tavole con \"San Pietro da Verona\" e \"San Giorgio Martire\" di Ridolfo del Ghirlandaio e, al centro della parete di fondo, l'affresco staccato di \"Ges\u00f9 che predica agli apostoli\" dell'Empoli. Spicca al centro della sala un grande crocifisso ligneo di scuola toscana della seconda met\u00e0 del Trecento.\nLa sala adiacente ospita dipinti del XVII secolo: \"Martirio di sant'Andrea\" di Cosimo Gamberucci, \"Beato Rasore Cesorio che fugge il demonio\" di scuola toscana della prima met\u00e0 del XVII secolo, \"Santa Caterina da Siena\" di Bernardino Mei e otto grandi pale d'altare di Orazio Fidani, tra le quali spicca la \"Glorificazione di san Bruno\", fondatore dell'ordine certosino. Qui si trovava anche la tela dell\"'Angelo custode\", di Giovanni Bilivert, oggi nell'Oratorio dei Bini in via Romana.\nIl monastero.\nIl monastero fu completato pi\u00f9 velocemente, entro il 1395, anno della consacrazione. I rifacimenti e abbellimenti vari che furono aggiunti nel corso degli anni, fino al XVII secolo, lo caratterizzano comunque con un aspetto composito, con un predominare dello stile tardo-rinascimentale, caratterizzato da un misurato classicismo. Il piazzale fa da raccordo tra il palazzo e la chiesa di San Lorenzo, che vi si affaccia. Fu costruito tra il 1545 e il 1550.\nForesteria.\nSul piazzale si affaccia la Foresteria, destinata ad accogliere gli ospiti del monastero. Venne completata tra il 1575 e il 1580, ma l'aspetto definitivo venne assunto solo alla fine del Settecento. \u00c8 composta da tre grandi ambienti, detti anche \"Appartamento del Papa\" in ricordo del soggiorno di Pio VI, qui tenuto prigioniero tra il 1798 e il 1799, e Pio VII nel 1809. Vi si trovano una grande sala, uno studio e una camera da letto, con numerose opere d'arte e oggetti che ricordano gli illustri ospiti.\nLa chiesa di San Lorenzo.\nLa fondazione della chiesa di San Lorenzo, a navata unica, risale al Trecento: fu iniziata nel 1341 e consacrata nel 1394. Fu trasformata nel XVI secolo, epoca in cui fu costruita la facciata in pietra serena da Giovanni Fancelli (1556), ornata dalle statue di \"San Lorenzo\", patrono della chiesa, e \"San Bruno\", patrono dell'ordine, entro due nicchie.\nLa chiesa \u00e8 divisa in due parti distinte, una destinata ai monaci di clausura ed una destinata ai fratelli conversi che li assistevano. In origine la chiesa era pi\u00f9 piccola, visto anche il numero di persone che doveva accogliere; in seguito fu ampliata, cosicch\u00e9 il coro, costituito da 18 sedili intagliati con visi d'angelo, fu spostato indietro rispetto alla posizione originaria.\nNel 1556-1558 venne cos\u00ec elevata la parte anteriore, dove oggi si trovano i dipinti di Felice Ficherelli (\"Vergine che appare a san Filippo Neri\", 1657-1659), Tommaso Garelli (\"San Benedetto tra le spine\", 1601), Rutilio Manetti e aiuti (\"Santi e beati certosini\").\nLa parte pi\u00f9 antica \u00e8 invece il presbiterio e il coro dei monaci, ai quali si accede tramite un portale in pietra serena cinquecentesco, scolpito da Simone Bassi. Questa parte \u00e8 divisa in tre campate di volte a crociera su pilastri gotici. Lo straordinario altare marmoreo intarsiato risale al 1595 e nelle nicchie ospita delle statuette, che sostituiscono quelle originali di Giambologna, trafugate all'epoca dell'Occupazione napoleonica e mai pi\u00f9 ritrovate. Gli affreschi sono di Bernardino Poccetti (1592), con le \"Esequie e ascensione al cielo di San Bruno\" sulla parete di fondo e \"Santi e membri illustri dell'ordine certosino\", sulla volta del presbiterio. Le volte delle prime due campate sono invece decorate da affreschi di Orazio Fidani (1653-1655).\nStraordinari sono gli stalli in noce intagliati, opera del 1570-1590 di Angelo Feltrini, con l'aiuto dei figli di Giuliano di Baccio d'Agnolo e Domenico Atticciati. Si distinguono per la ricchezza della decorazione e la fantasia delle figure intagliate, sia sui braccioli (grifi, sfingi, putti), che sotto i sedili (dette \"misericordie\", che sono mascheroni mostruosi con un ricco repertorio di espressioni fantasiose). Il coro trecentesco invece si trova nell'altra chiesa della Certosa, Santa Maria Nuova.\nDi legno intagliato sono anche le statue dei santi poste in cima all'abside dell'altare: ad un primo sguardo, esse inganneranno l'osservatore, poich\u00e9 furono dipinte di bianco, a simulazione del marmo, per evitarne il saccheggio durante le campagne napoleoniche.\nImportante \u00e8 anche il pavimento a marmi policromi, costruito nel coro nel 1573 e nel presbiterio tra il 1591 e il 1594, ispirato ad altre opere fiorentine che a loro volta si rifanno alla tradizione della decorazione dei pi\u00f9 sontuosi edifici antichi di Roma.\nIl rinnovamento barocco ha riguardato anche le varie cappelle della chiesa: quella \"delle Reliquie\" voluta da Niccol\u00f2 Acciaiuoli, quella \"di San Bruno\", santo fondatore dell'ordine, con una pala d'altare di Antonio Randa e affreschi di Giovanni Martinelli, oltre a quella del beato Niccol\u00f2 Albergati, morto nel 1443 e beatificato nel 1744, di cui qui si conserva il corpo in un'urna di vetro, che aveva donato alla Certosa la sua ricca biblioteca poi dispersa.\nNella sagrestia della chiesa si trovano gli affreschi pi\u00f9 antichi di tutto il complesso, del XIV secolo: un \"Cristo benedicente\", due santi con cartiglio, un angelo con la spada e un\"'Annunciazione\" su due pannelli.\nOratorio di Santa Maria Nuova.\nL'oratorio di Santa Maria Nuova \u00e8 l'altro luogo di culto della Certosa e si trova adiacente alla chiesa di San Lorenzo. Risale al 1404 ed \u00e8 a croce greca. Conserva all'interno, oltre al gi\u00e0 citato coro ligneo trecentesco della Certosa, il \"Martirio di sant'Eulalia\" di Lucio Massari, \"San Francesco che riceve le stimmate\" di Andrea del Minga, due vetrate policrome e due edicole gotiche, affrescate nel XVI secolo.\nCripta.\nDall'oratorio si accede alla cripta, con varie cappelle. La cappella di Tobia conserva la tomba del fondatore Niccol\u00f2 Acciaiuoli, forse opera dell'Orcagna, e affreschi di Bernardino Poccetti. La cappella di Sant'Andrea, a croce greca, conserva invece il sepolcro del cardinale Angelo Acciaioli (\u20201408), con un bassorilievo attribuito a Donatello, ma forse opera cinquecentesca di Francesco da Sangallo, che cur\u00f2 una ricostruzione della tomba nel 1550, scolpendo sicuramente la cornice a festoni e le figure della \"Carit\u00e0\" e \"Giustizia\".\nNella cripta \u00e8 inumata anche la salma del cardinale Niccol\u00f2 Acciaiuoli (\u20201719).\nIl corridoio del Colloquio (Parlatoio).\nA sinistra della chiesa di San Lorenzo si trova l'ambiente dove i monaci potevano radunarsi una volta alla settimana e interrompere l'obbligo del silenzio, chiamato appunto corridoio del Colloquio. Si tratta di un ambiente di piccole dimensioni, il cui aspetto attuale risale al 1559. \u00c8 decorato da una terracotta invetriata attribuita alla bottega di Andrea della Robbia (\"Cristo che porta la Croce\") e da otto vetrate a grisaille del XVI secolo, opera di Paolo di Brondo e Gualtieri di Fiandra, con \"Storie dell'Ordine Certosino\". Le quadrature alle pareti sono pi\u00f9 tarde, del XVII secolo.\nIl chiostrino dei Monaci.\nIn fondo al corridoio si pu\u00f2 accedere al chiostrino del Colloquio, di struttura trecentesca rimaneggiato nel 1558-1559. Di proporzioni eleganti e misurate, presenta un loggiato a tutto sesto su due lati e conserva un lavabo del 1560. Questo chiostrino fa da fulcro all'intero complesso monastico, perch\u00e9 vi si aprono il refettorio, il chiostro grande e la sala del Capitolo.\nSala del Capitolo.\nIl Capitolo dei monaci si riuniva in una sala non molto grande, ed era il luogo di riunione per leggere ogni giorno un capitolo della regola e discutere, quando necessario, dei problemi che riguardavano l'intera comunit\u00e0. \nLa porta lignea originale \u00e8 opera di un monaco, che vi lavor\u00f2 per circa vent'anni fino al 1501.\nL'altare sulla parete di fondo \u00e8 decorato da un affresco con la \"Crocifissione\" di Mariotto Albertinelli, firmato e datato 1506 nel quale vi \u00e8 un riferimento sia alla leggenda del santo Graal sia a quella del pettirosso che si macchi\u00f2 il petto togliendo una spina dalla corona del Cristo.\nVi si trova anche al centro del pavimento il monumento funebre di Leonardo Buonafede, certosino, vescovo di Cortona e benefattore della Certosa, opera di Francesco da Sangallo di straordinario realismo (1545). Lo stesso artista disegn\u00f2 anche il pavimento a marmi policromi, terminato nel 1550.\nRefettorio.\nLa porta del Refettorio \u00e8 decorata da una lunetta con \"san Lorenzo tra due angeli\", opera di Benedetto da Maiano (1496), invetriata poi da Andrea della Robbia. Il refettorio \u00e8 un'ampia sala rettangolare, risalente al XIV secolo e rinnovato attorno al 1494 grazie alla munificenza di Leonardo Buonafede. In quell'occasione venne aggiunto il pulpito in pietra serena, opera di Piero di Giovanni della Bella e Matteo di Cecco detto il Pesca, che serviva per la lettura delle Scritture durante i pasti.\nIl Chiostro Grande.\nSempre alla generosit\u00e0 del Buonaf\u00e9 \u00e8 dovuta la realizzazione del Chiostro Grande, costruito tra il 1491 e il 1520, con ciascuno dei lati scanditi da leggere arcate a tutto sesto con sessantasei medaglioni con busti in terracotta invetriata su ogni colonna, opera di Giovanni della Robbia e aiuti del 1520-1523. Vi sono rappresentati \"Personaggi dell'Antico Testamento, Apostoli, evangelisti e Fondatori di ordini religiosi\". Si tratta della pi\u00f9 grande raccolta di opere robbiane situate nella medesima sede.\nLe lunette sopra le porte sono quasi tutte opera di Giovanni di Matteo e risalgono al 1506.\nVi si aprono le diciotto celle dei monaci. Accanto a ciascuna porta si vedono ancora le aperture dove giornalmente si introduceva il cibo, essendo la maggior parte dei pasti consumata nella solitudine della propria cella. Ognuna di queste celle era articolata in maniera piuttosto confortevole, con tre livelli: una stanza da pranzo con camino e una camera da letto al livello del chiostro, un grande studio al piano superiore e, al piano inferiore, una cantinetta con giardino e pozzo.\nChiostrino dei Fratelli Conversi.\nLa vita dei fratelli conversi ruotava attorno a questo chiostro, di forma allungata e a due livelli, circondato da eleganti arcate a tutto sesto su colonne corinzie al pian terreno e ioniche al primo piano. Risale al 1484 e vi si affacciano le celle del conversi, piuttosto piccole poich\u00e9 essi curavano il funzionamento della Certosa, per cui vi si recavano essenzialmente solo per dormire.\nIl centro del chiostro \u00e8 decorato dal pozzo di Leonardo Fancelli.\nLa Fondazione Ezio Franceschini.\nPresso la Certosa ha avuto sede sino al 2012 la Fondazione Ezio Franceschini, sorta nel 1987 per conservare il patrimonio librario dello studioso di letteratura latina medievale. Consta di una sezione musicale e di una mariologica e ha in comune con la vicina Societ\u00e0 Internazionale per lo studio del Medioevo Latino una sezione agiografica ed esegetica, oltre ad una ricca biblioteca di cultura medievale."}
{"id": "494970", "revid": "226458", "url": "https://it.wikipedia.org/wiki?curid=494970", "title": "Chiesa di San Lorenzo alla Certosa", "text": ""}
{"id": "494973", "revid": "36426", "url": "https://it.wikipedia.org/wiki?curid=494973", "title": "Certosa del Galluzzo", "text": ""}
{"id": "494978", "revid": "1705737", "url": "https://it.wikipedia.org/wiki?curid=494978", "title": "Battaglia di Stirling Bridge", "text": "La battaglia di Stirling Bridge fu una battaglia della combattuta l'11 settembre 1297. Le forze di Andrew de Moray e William Wallace sconfissero l'esercito inglese condotto da John de Warenne e Hugh de Cressingham (morto in battaglia).\nQuesta battaglia fu una tremenda sconfitta per gli inglesi e dimostr\u00f2 che in determinate circostanze la fanteria poteva dimostrarsi superiore alla cavalleria. Ci volle tuttavia del tempo prima che la lezione venisse completamente compresa.\nI fatti.\nGli scozzesi arrivarono nella piana di Stirling diverse ore prima dell'esercito inglese e quindi ebbero il tempo necessario per preparare una strategia. Nonostante l'esercito inglese, formato da arcieri (longbowman), migliaia di fanti e un gran numero di cavalieri pesanti fosse il triplo del loro, gli scozzesi, guidati da William Wallace, non si persero d'animo, ma rimasero fermi ai loro posti.\nQuando l'avanguardia inglese, costituita da 5.400 fanti pi\u00f9 diverse centinaia di cavalieri, ebbe attraversato il ponte, fu ordinato l'attacco. I lancieri scozzesi scesero dal terreno sopraelevato verso il ponte di Stirling, prendendo rapidamente il controllo della testa di ponte inglese. Hugh de Cressingham, il secondo di Warenne, tent\u00f2 di ritirarsi e fuggire, ma fu raggiunto e ucciso da William Wallace insieme a migliaia di inglesi.\nL'avanguardia di Giovanni de Warenne, conte del Surrey fu cos\u00ec tagliata fuori dal resto dell'esercito: la cavalleria pesante al nord del fiume era infatti bloccata in un angusto spazio di manovra che le impediva di caricare e di prestare aiuto alle truppe al di l\u00e0 del ponte. Il comandante inglese, bench\u00e9 avesse ancora un grosso contingente di arcieri ed il resto dell'esercito inglese, quello che non aveva ancora attraversato il fiume, fosse ancora numeroso, evit\u00f2 il combattimento e, distrutto il ponte, si ritir\u00f2 verso Berwick, lasciando isolata la guarnigione al castello di Stirling e di fatto consegnando la pianura agli scozzesi."}
{"id": "494979", "revid": "52076", "url": "https://it.wikipedia.org/wiki?curid=494979", "title": "Scavo della Valchetta", "text": ""}
{"id": "494981", "revid": "81195", "url": "https://it.wikipedia.org/wiki?curid=494981", "title": "Spettroscopia molecolare", "text": ""}
{"id": "494982", "revid": "52076", "url": "https://it.wikipedia.org/wiki?curid=494982", "title": "Scavo di Casal de' Pazzi", "text": ""}
{"id": "494983", "revid": "46931", "url": "https://it.wikipedia.org/wiki?curid=494983", "title": "Aborigeni taiwanesi", "text": ""}
{"id": "494984", "revid": "52076", "url": "https://it.wikipedia.org/wiki?curid=494984", "title": "Scavo di Torre Spaccata", "text": ""}
{"id": "494987", "revid": "155634", "url": "https://it.wikipedia.org/wiki?curid=494987", "title": "Capanne del Palatino", "text": "Le capanne del Palatino sono i fondi di tre capanne dell'VIII secolo a.C., scavati nella roccia tufacea del colle Palatino a Roma e rinvenuti nel 1948 nell'area prospiciente il Tempio della Magna Mater. Si tratta dei migliori reperti dei primi insediamenti di Roma nella prima e seconda et\u00e0 del ferro (dal X secolo a.C. alla met\u00e0 del VII secolo a.C.), rispetto ad altri siti nel Foro Boario e sulle pendici della Velia.\nStruttura delle capanne.\nLe capanne venivano realizzate regolarizzando il suolo roccioso, levigando delle piattaforme nel tufo, che veniva reso piano e circondato da un canale per l'eliminazione dell'acqua piovana. Sul fondo venivano quindi scavati i fori destinati ad ospitare i pali di legno (di solito sei) che formavano la struttura dell'abitazione: questa infatti \u00e8 conosciuta dalle urne cinerarie contemporanee che ne ripetono la forma e sono dette, appunto \"a capanna\", tipiche della civilt\u00e0 laziale. La pianta era ovale, con uno o due pali al centro per sostenere la copertura. Erano inoltre dotate di incavature lungo il perimetro per far defluire le acque e, talvolta, di un piccolo portichetto davanti all'ingresso costituito da due pali e un tettuccio spiovente, come fanno pensare i fori per i pali davanti alla porta.\nLe pareti dovevano essere di fango, paglia e canne, con un tetto intelaiato su travi inclinate sorrette dal palo centrale. Al centro della capanna era situato un focolare, come confermano i resti carboniosi ritrovati, il cui fumo defluiva, secondo lo studio delle urne cinerarie, da una finestrella sul tetto. Altre finestre potevano trovarsi sui lati. Le capanne furono usate almeno fino alla met\u00e0 del VII secolo a.C., per\u00f2, fino alla seconda met\u00e0 del VI secolo a.C., non possediamo altri reperti di abitazioni romane.\nNei pressi, vicino alla Casa di Livia, \u00e8 stata ritrovata una tomba datata al X secolo a.C. e delle cisterne tagliate nel tufo e coperte a falsa cupola, databili al VI secolo a.C. Alcuni studiosi ritengono che questi resti siano collegati al villaggio del quale facevano parte le capanne rinvenute, la \"Roma quadrata\".\nStrati successivi.\nSulle capanne si trovava il santuario della \"Casa Romuli\", rifatto e restaurato pi\u00f9 volte, che confermerebbe come le leggende antiche siano state verificate dagli scavi. Plutarco racconta che nei suoi pressi cresceva il sacro corniolo, nato dopo che Romolo aveva lanciato un'asta dall'Aventino per provare la sua prestanza. La punta si era conficcata nel terreno in profondit\u00e0, proprio in prossimit\u00e0 delle \"future\" capanne e nessuno di quelli che tent\u00f2 di estrarla vi riusc\u00ec. La terra era cos\u00ec fertile dove si era conficcata, che produsse germogli e poi una grande pianta. Questo albero divenne sacro per i Romani e custodito dai suoi successori come se si trattasse di una delle reliquie pi\u00f9 sacre, tanto da essere protetto con un muro.\nA uno strato successivo si trovano muri in opera quadrata di tufo, che non sono allineati parallelamente, ma piuttosto convergenti verso un ipotetico centro: forse si trattava del teatro costruito da Gaio Cassio Longino nel 154 a.C. tra il Palatino e il Lupercale, fatto subito distruggere dal console Publio Cornelio Scipione Nasica per paura di pericolosi assembramenti del popolo. La scelta del luogo fu probabilmente conseguenza della vicinanza col tempio di Cibele, davanti al quale si svolgevano spettacoli teatrali durante i \"Ludi Megalenses\".\nIn seguito su questo sito venne costruita la Casa di Augusto. Il vicino muro di terrazzamento che regge le pendici del colle, in opera quadrata di tufo di Fidene e di Grotta Oscura, \u00e8 databile all'inizio del IV secolo a.C."}
{"id": "494988", "revid": "767487", "url": "https://it.wikipedia.org/wiki?curid=494988", "title": "Mississippi Burning - Le radici dell'odio", "text": "Mississippi Burning - Le radici dell'odio (\"Mississippi Burning\") \u00e8 un film del 1988, diretto da Alan Parker e interpretato da Gene Hackman, Willem Dafoe e Frances McDormand, ispirato all'assassinio degli attivisti per i diritti civili del Mississippi, avvenuto nella contea di Neshoba, Mississippi, nella notte tra il 21 e 22 giugno 1964, da parte di un gruppo di appartenenti al Ku Klux Klan, capeggiati dal vicesceriffo e coperti dallo sceriffo.\nTrama.\nNel giugno del 1964 tre giovani attivisti per i diritti civili degli afroamericani (\"African-American Civil Rights Movement\") non fanno ritorno dopo essersi recati nella contea di Jessup, Mississippi, per istruire gli appartenenti alla comunit\u00e0 nera all'iscrizione nei registri elettorali; l'FBI, all'epoca diretto da J. Edgar Hoover, invia sul posto i due agenti Rupert Anderson e Alan Ward, per indagare sulla loro scomparsa.\nI due agenti sono agli antipodi in tutto, per formazione, et\u00e0 e provenienza e la strada che devono intraprendere, spesso in contrasto tra loro, \u00e8 molto pericolosa, confrontandosi dapprima con l'omert\u00e0 delle autorit\u00e0 e degli abitanti di fronte alle molteplici brutalit\u00e0 perpetrate contro la popolazione nera, e successivamente con gli uomini del Ku Klux Klan, presenti in ogni ganglio della piccola contea, compresi lo sceriffo e il suo vice.\nLa scomparsa dei tre ragazzi attira nella piccola contea non solo l'interesse dell'FBI ma anche quello dei media ma, nonostante il ritrovamento dell'automobile in una palude, i due agenti non riescono a ricostruirne le ultime ore di vita. Qualche piccolo aiuto giunge da alcuni giovani della comunit\u00e0 nera ma le immediate rappresaglie del Klan sortiscono il duplice effetto di alzare ulteriormente il muro di paura e di vedere condannati tre appartenenti al Klan ad una breve, e sospesa, pena detentiva per la distruzione della casa di un giovane nero, colpevole di avere parlato con gli agenti.\nLa moglie del vicesceriffo Pell, una donna dal carattere semplice che non condivide la spirale di odio che regna nel Mississippi, viene lentamente convinta da Anderson ad aprirsi ed una sera, mentre il marito si trova ad un raduno del Klan, dove il leader locale Clayton Townley arringa la folla contro l'integrazione razziale, gli rivela il luogo dove i corpi dei tre attivisti sono stati sepolti e per questo, su ordine dello sceriffo Stuckey, verr\u00e0 selvaggiamente picchiata dal marito.\nA seguito di questi episodi Ward decide di seguire i metodi poco ortodossi di Anderson: vengono utilizzati tutti i mezzi possibili, dalla coercizione al ricatto, per incriminare gli autori degli omicidi per cospirazione e per violazione dei diritti civili, gli unici reati federali punibili, stante il rifiuto dello Stato del Mississippi di accusare gli assassini per omicidio, e, individuato in Lester Cowens il soggetto debole del gruppo, Anderson lo costringe a collaborare, riuscendo a mettere sotto processo i mandanti e gli esecutori dei delitti, ottenendone cos\u00ec la condanna.\nProduzione.\nRiprese.\nIl film fu girato in Mississippi e in Alabama. La maggior parte delle scene girate in Mississippi furono effettuate nella contea di Jackson; la scena del funerale di James Earl Chaney fu girata nel \"Cedar Hill Cemetery\" a Vicksburg; l'ufficio dello sceriffo e l'aula del tribunale della contea di Jessup furono locati nel vecchio palazzo di giustizia di Vaiden, demolito nei primi anni '90, mentre le riprese in esterno della palude furono effettuate presso la Ross Barnett Reservoir, a nord est di Jackson e Bovina e ad est di Vicksburg. La piazza della citt\u00e0 di Philadelphia (Mississippi) \u00e8 in realt\u00e0 quella di La Fayette, in Alabama, sita al confine con la Georgia. Il cinema, base dell'FBI durante le indagini, venne chiuso negli anni '60 ed ora \u00e8 un negozio di automobili."}
{"id": "494989", "revid": "1305772", "url": "https://it.wikipedia.org/wiki?curid=494989", "title": "Livio Dante Porta", "text": "\u00c8 ricordato per le sue innovative modifiche a veicoli preesistenti, che spesso permettevano di migliorare sensibilmente le prestazioni e l'efficienza energetica. Tra questi, i camini dotati di eiettore Kylpor, eiettore Lempor e eiettore Lemprex.\nGli studi.\nPorta nacque a Rosario, Santa Fe, da genitori di origine italiana e studi\u00f2 ingegneria a Buenos Aires concludendo gli studi nel 1946, quando l'era del vapore stava gi\u00e0 concludendosi in favore delle pi\u00f9 efficienti locomotive elettriche in Europa e Diesel in America. Ci\u00f2 nonostante circolavano ancora negli Stati Uniti d'America alcune tra le pi\u00f9 grandi e potenti locomotive mai costruite, tra cui le Niagara di Paul Kiefer, le Big Boy o le Challenger.\nAncora ventiquattrenne Porta si imbarc\u00f2 per l'Europa per fare pratica presso l'ingegnere francese Andr\u00e9 Chapelon, di cui fu studente ma soprattutto amico, lavorando tra le altre cose alla 242 A1, una tra le macchine pi\u00f9 efficienti mai costruite in grado di rivaleggiare con le pi\u00f9 moderne locomotive elettriche.\nChapelon, uno dei pi\u00f9 importanti ingegneri del settore tra gli anni 1930 e 1950 fu uno dei primi progettisti ad applicare un rigoroso approccio scientifico in un campo dove si procedeva spesso per metodi empirici, arrivando a sviluppare sistemi ancora oggi usati persino sui moderni treni ad alta velocit\u00e0 elettrici. Porta impar\u00f2 molto da lui, apportando modifiche su vecchi mezzi piuttosto che lavorare sullo sviluppo di nuovi veicoli.\nCon l'uscita dal mercato, nei paesi pi\u00f9 sviluppati, delle locomotive a vapore, Porta cominci\u00f2 a lavorare a progetti per i paesi in via di sviluppo dove la scarsit\u00e0 di fondi e di risorse mantenevano le vaporiere in servizio attivo. La sua opera ebbe il massimo sfogo nel suo paese natale, l'Argentina, cos\u00ec come a Cuba e Sudafrica.\nPorta lavorava secondo un metodo definito dai suoi successori \"olistico\": il lavoro comprendeva forti interventi sull'intero sistema-trasporto, e non sul singolo apparato motore del veicolo, considerandone le ricadute sociali ed economiche. Un approccio cos\u00ec aperto e visionario consent\u00ec a Porta di concepire alcune idee assolutamente innovative, che forse sarebbero state stroncate con una metodologia puramente ingegneristica.\nQuesto per\u00f2 non deve spingere a sottovalutare l'accuratezza del suo lavoro. Pubblic\u00f2 oltre 200 ricerche e lavori scientifici, anche di tipo puramente teorico, e mantenne costantemente una grande attenzione ai dettagli della progettazione specie per quanto riguardava gli spazi e le condizioni operative del personale.\nPorta si rese conto che la maggiore insidia alla efficienza delle locomotive a vapore era la grossolana gestione della combustione nel focolare, e dell'efflusso dei fumi; con cura ed attenzione riusc\u00ec a rendere controllato ed affinato l'afflusso di combustibile e comburente, ottenendo la progressivit\u00e0 ottimale della combustione, in modo da recare il massimo calore alla caldaia, riducendo il logorio ed i danni al focolare che non era pi\u00f9 inutilmente arroventato.\nMolte delle innovazioni erano piccole modifiche di componenti spesso sottovalutati, o mai adeguatamente studiati: arriv\u00f2 a intervenire su filtri, canali di lubrificazione, su una pi\u00f9 oculata scelta delle leghe metalliche in uso, sul profilo delle ruote e persino sui rivetti, sui criteri stessi di progettazione che, oltre ad essere ottimale per il funzionamento, riducesse le necessit\u00e0 di manutenzione, e rendesse anche pi\u00f9 facili e soprattutto veloci le riparazioni.\nEra una persona colta, in grado di parlare agevolmente cinque lingue; uomo aperto e disponibile, attir\u00f2 intorno a s\u00e9 un circolo culturale altamente specializzato. Alto e magro, portava dei sottili baffi che gli davano un aspetto caratteristico. Appassionato del suo lavoro, occasionalmente svolgeva personalmente il compito di macchinista o addirittura di fuochista, i suoi interventi \"sul campo\" gli permisero di osservare direttamente i singoli eventi di malfunzionamento ed anomalie, ma anche semplici condizioni operative, candidate di miglioramento.\nLa \"Vaporera\".\nIl suo primo lavoro, nel 1948, fu la ricostruzione di una vecchia 4-6-2 \"Pacific\" americana una prototipo di 4-8-0 denominato \"Argentina\". \nQuesta macchina, comunemente detta \"La Vaporera\", era carenata in modo aerodinamico e fu dotata dell'innovativo sistemi di tiraggio dei fumi \"Kylpor\" (Kylala-Porta), che accelerando l'estrazione dei gas combusti rendevano pi\u00f9 efficiente la caldaia. Inoltre, Porta aggiunse preriscaldatori e re-riscaldatori, rendendo ancora pi\u00f9 efficiente il processo. Il maggior calore generato permetteva di ridurre la quantit\u00e0 di carburante necessaria in modo significativo.\nLa \"Vaporera\" fu la prima locomotiva costruita in Argentina, ed ha un grande valore storico. Per volere di Juan Domingo Per\u00f3n venne fatta sfilare attraverso Buenos Aires sulla Diagonal Norte y Florida. I lavori di restauro erano stati finanziati dal Banco Hipotecario Nacional per conto delle Ferrocarriles Argentinos. Quando per\u00f2 queste ultime non completarono l'acquisto, la locomotiva fu confiscata. Oggi \u00e8 esposta al Museo Ferroviario di Tucum\u00e1n, in cattive condizioni, vandalizzata da collezionisti senza scrupoli o da semplici cercatori di rottami da rivendere. Una petizione lanciata nel 2004 da Alejandro Porta, figlio di Livio, non ha ottenuto il risultato di salvare la macchina, che oggi rischia di essere persa per sempre.\nVisto il grande successo del suo primo lavoro, il governo argentino affid\u00f2 a Porta una flotta di decrepite locomotive di tipo 2-6-2, che vennero convertite in 4-6-2 per il traffico pendolare con discreti risultati in termini di prestazioni. Su questi mezzi fece la comparsa il camino di tipo \"Lempor\", gi\u00e0 teorizzato da Porta in \"Theory of the Lempor Ejector as Applied to Produce Draught in Steam Locomotives\".\nLa ferrovia del Rio Turbio.\nNel 1957 si trasfer\u00ec in Patagonia, diventando direttore della \"Ramal Ferro Industrial de YCF\" di R\u00edo Turbio, linea carboniera interamente operata con moderne vaporiere pesanti Mitsubishi 2-10-2. Le modifiche che apport\u00f2 su quelle macchine, gi\u00e0 di ultima generazione, ne migliorarono ulteriormente l'efficienza, permettendo loro di rimanere in servizio attivo per oltre 40 anni.\nRiusc\u00ec anche a rendere funzionale l'utilizzo del carbone argentino estratto a Rio Turbio, di scarsa qualit\u00e0, grazie all'uso di gassogeni, cos\u00ec da ridurre le importazioni di carbone, a vantaggio dell'economia del paese che si rese meno dipendente dal costoso carbone americano e inglese.\nLe modifiche alle locomotive Mitsubishi furono tanto efficaci da essere implementate in serie in una versione delle 2-10-2 denominata proprio \"Rio Turbio\": i test mostrarono un aumento netto del 12% dell'efficienza, ma soprattutto una sensibile riduzione dei tempi di guasto.\nDa grande perfezionista, era ancora insoddisfatto di queste macchine, ed arriv\u00f2 a proporne l'abbandono e la sostituzione con delle nuove locomotive di tipo \"Mallet\". Porta immagin\u00f2 per queste macchine (e per altre destinate al nordamerica) un nuovissimo tipo di caldaia a pressione ultra-alta (850 PSI), ma alla fine si decise per delle macchine ad alta pressione da 300 PSI con un colossale rodiggio 2-10-10-2, poi ulteriormente ampliato in un 2-12-12-0: pi\u00f9 delle gigantesche Big Boy americane.\nNonostante un contratto praticamente concluso con un costruttore argentino, il progetto sfum\u00f2 con grande dispiacere di Porta.\nI lavori all'estero.\nDopo tre anni in Patagonia, torn\u00f2 a Buenos Aires per dirigere la cattedra di termodinamica dell'Instituto Nacional de Tecnologica; intanto, lavor\u00f2 per la Hunslet Engine Company alla riconversione di 74 vecchie locomotive inglesi di propriet\u00e0 del National Coal Board, riducendone sensibilmente le emissioni nocive.\nNel 1969 le ferrovie argentine si resero conto che gran parte dei guasti erano dovuti a problemi di durezza (concentrazione salina, soprattutto in carbonati) dell'acqua, e quindi delle relative continue corrosioni ed incrostazioni: venne affidata a Porta una motrice 4-8-2 (la N.1802 delle Ferrovie Belgrano), che fu modificata con l'installazione di un sistema di depurazione dell'acqua di caldaia. Il vantaggio fu enorme, l'affidabilit\u00e0 delle macchine risulta immediatamente incrementata e si ridusse drasticamente il numero di interventi necessari alla caldaia; riducendo cos\u00ec i costi, il logorio dei materiali, ed i tempi morti per gli interventi manutentivi.\nNegli anni settanta fu sconvolto e duramente ferito dalla scomparsa di sua figlia, rapita in casa, \"desaparecida\" e mai pi\u00f9 ritrovata. Il lutto per la perdita si aggiungeva alla precedente perdita di un figlio per un cancro in giovane et\u00e0.\nCon le crisi energetiche della fine degli anni '70 la dipendenza statunitense dal diesel mostr\u00f2 il lato oscuro della medaglia: la lobby delle American Coal Enterprises chiam\u00f2 Porta negli USA, con l'obiettivo di creare una locomotiva merci in grado di usare indistintamente carbone o petrolio. Il rientro dell'emergenza port\u00f2 all'abbandono del progetto, non prima di aver permesso a Porta di acquisire esperienza sulla frontiera delle ultime tecnologie.\nNegli anni ottanta lavor\u00f2 alla modernizzazione delle vaporiere delle ferrovie del Paraguay, che desideravano passare dalla costosa alimentazione a carbone al pi\u00f9 economico e onnipresente legno, ed in seguito si trasfer\u00ec in Brasile, per lavorare alla ferrovia carboniera di Donna Teresa Christina con l'obiettivo di ripetere i successi ottenuti sul Rio Turbio.\nIl periodo cubano.\nNel 1999 si spost\u00f2 a Cuba, dove lavor\u00f2 alla riconversione di una 2-8-0 del 1919, per permetterle di sfruttare nuovi combustibili pi\u00f9 economici come l'olio. Porta arriv\u00f2 nel 2002 a realizzare per questa macchina un sistema per sfruttare persino i residui delle lavorazioni dell'industria della canna da zucchero, con risultati degni di nota.\nDopo questa esperienza, Porta si convinse di essere in grado di costruire una nuova locomotiva, che avrebbe dovuto essere la pi\u00f9 economica del mondo, sia per la costruzione che per l'uso. La LVM 800, una 0-6-2 con tender al seguito, avrebbe dovuto entrare in produzione nel gennaio 2002, ma la morte del committente e la crisi dell'industria dello zucchero rallentarono l'inizio dei lavori.\nLa morte di Porta ferm\u00f2 definitivamente il progetto delle LVM 800, cos\u00ec come lo sviluppo di un innovativo sistema di autobus a vapore a basso impatto ambientale, che avrebbero dovuto circolare a Buenos Aires, prima che se ne fosse verificata la fattibilit\u00e0.\nPresso di lui si form\u00f2 una intera generazione di ingegneri specializzati nel vapore, tra cui Roger Waller, Phil Girdlestone e David Wardale. Con quest'ultimo, nel 2001 Porta cominci\u00f2 a lavorare ad una nuova locomotiva per treni veloci, chiamata \"5AT\", pensata per regimi operativi di 200\u00a0km/h e oltre.\nInoltre, Wardale nel 1981 attribu\u00ec il nome \"L.D.Porta\" ad una classe di locomotive sudafricane: si trattava di un gruppo composto dalle vecchie 4-8-2 Classe 19D N.2644 e 25NC, tanto rimodernate da essere riclassificate in 26, e dedicate dal discepolo al maestro.\nIl termine \"to portize\", da \"to Porta-ize\", (traducibile in \"portizzare\") \u00e8 occasionalmente usato nello slang ferroviario inglese, come sinonimo di \"aggiornamento di vecchie locomotive con innovazioni tecniche efficaci e recenti\"."}
{"id": "494992", "revid": "57342", "url": "https://it.wikipedia.org/wiki?curid=494992", "title": "Tan Dun", "text": "Noto soprattutto per aver composto le colonne sonore dei film \"The Banquet\", \"Hero\" e \"La tigre e il dragone\" (il lavoro su quest'ultima pellicola gli ha fatto vincere un Grammy e un Oscar), Tan Dun ha trascorso gran parte della sua infanzia con sua nonna, che lo ha cresciuto nel rispetto dell'antica cultura sciamanica cinese.\nDopo aver lavorato nei campi di riso durante la Rivoluzione Culturale e successivamente come musicista ed arrangiatore per l'Opera della provincia di Pechino, Tan viene ammesso al Conservatorio Centrale di Pechino, dove rimane per otto anni. Nel 1986 si reca a New York per ritirare un premio alla Columbia University, e completare il dottorato in composizione. Tan Dun unisce la tradizione sciamanistica cinese con l'avanguardia occidentale.\nNel 2006 Tan sar\u00e0 presente in veste di compositore all'Ultima Festival (Oslo), al Festival d'Autunno (Parigi), al BBC Proms (Londra), e alla Biennale di Helsinki. I suoi lavori sono stati selezionati per i maggiori festival del mondo e spesso trasmessi dalla National Public Radio, dalla BBC e dalla Berlin Radio.\nTra i suoi lavori pi\u00f9 recenti, le opere liriche \"The First Emperor\", \"\", e \"The Map: A Multimedia Event in Rural China\".\nHa composto la colonna sonora delle cerimonie di premiazione (Medal Ceremonies) delle Olimpiadi di Pechino 2008.\nSu commissione di Google Inc. ha composto \"The Internet Symphony No. 1, 'Eroica'\" per celebrare la fusione tra Google e YouTube, eseguita per la prima volta il 6 ottobre 2008 dalla London Symphony Orchestra e per la prima volta in pubblico il 16 aprile 2009 dalla YouTube Symphony Orchestra, primo ensemble sinfonico selezionato solo tramite provini inviati via YouTube. Nel 2017 ha vinto a Venezia il Leone d'Oro alla carriera."}
{"id": "495003", "revid": "17351", "url": "https://it.wikipedia.org/wiki?curid=495003", "title": "Tu-16", "text": ""}
{"id": "495004", "revid": "287204", "url": "https://it.wikipedia.org/wiki?curid=495004", "title": "Grimorio", "text": "Un grimorio \u00e8 un libro di magia. I libri di questo genere vennero scritti in gran parte tra la fine del Medioevo e l'inizio del XVIII secolo. Contenevano soprattutto corrispondenze astrologiche, liste di angeli e demoni, istruzioni pratiche per creare incantesimi, preparare medicine e pozioni, invocare entit\u00e0 soprannaturali e fabbricare talismani.\nEtimologia.\nUna delle possibili spiegazioni sull'origine della parola \"grimorio\" viene fatta derivare dal francese antico \"gramaire\", parola avente la stessa radice di \u00abgrammatica\u00bb e \u00ab\"glamour\"\u00bb. Questo forse perch\u00e9, verso la fine del Medioevo, le grammatiche latine (libri sulla sintassi e sulla pronuncia latina) erano il fondamento degli studi scolastici e dell'educazione universitaria, controllata dalla Chiesa cattolica e, per la maggioranza analfabeta della popolazione, tutti gli altri libri erano considerati di stregoneria. Il termine \u00abgrammatica\u00bb denotava inoltre, sia presso letterati che analfabeti, un libro contenente istruzioni.\nGrimori storici.\nAlcuni grimori degni di nota, tramandati nell'ambito della storia occidentale, sono:\nNonostante esistano edizioni originali di quasi tutti i grimori citati, fin dal XIX secolo vengono messi in commercio dei falsi o delle edizioni mal tradotte (molti dei testi originali sono in francese o in latino, e piuttosto rari).\nVerso la fine del XIX secolo molti di questi testi (tra cui quello di Abramelin e le Chiavi di Salomone) furono recuperati da organizzazioni esoteriche pseudo-massoniche quali l\"Hermetic Order of the Golden Dawn\" e l\"Ordo Templi Orientis\". Aleister Crowley, uno dei protagonisti in entrambi i gruppi, funse poi da ispiratore per molti movimenti contemporanei compresi wicca, satanismo e la magia del caos.\nAlcuni considerano un grimorio moderno il \"Necronomicon\", nato sul seguito dello \"pseudobiblium\" inventato da Howard Phillips Lovecraft, ispirato dalla mitologia sumera e dall\"Ars Goetia\", una sezione del \"Lemegeton\" che riguarda le invocazioni demoniache. Come esplicitamente indicato dallo stesso Lovecraft in molte delle sue lettere, il \"Necronomicon\" \u00e8 una sua invenzione e non \u00e8 mai esistito.\nAnche il manoscritto Voynich potrebbe essere un grimorio, anche se il suo contenuto non \u00e8 mai stato decifrato e potrebbe anche essere un falso storico.\nSi conoscono anche libri di incantesimi pi\u00f9 antichi, chiamati anche \u00abpapiri magici\u00bb, e chiamati alcune volte \u00abgrimori\u00bb dagli studiosi contemporanei. La maggior parte di questi \u00e8 stata recuperata tra le sabbie dell'Egitto ed \u00e8 scritta in greco antico o in egizio demotico."}
{"id": "495007", "revid": "1573940", "url": "https://it.wikipedia.org/wiki?curid=495007", "title": "Pliosauroidea", "text": "I pliosauroidei (Pliosauroidea ) erano un sottordine dei plesiosauri, al meglio rappresentati dal \"Pliosaurus\" e dal \"Liopleurodon\", che colonizzarono i mari boreali dal Giurassico inferiore (Sinemuriano, 189,6 milioni di anni fa) alla fine del Cretacico (65 milioni di anni fa).\nDescrizione.\nDistinguibili dagli altri plesiosauri, i Plesiosauroidea, per le pinne posteriori pi\u00f9 grandi, per la presenza di un collo pi\u00f9 breve, con al massimo tredici vertebre, e di una testa molto pi\u00f9 grande, questi carnivori avevano un corpo idrodinamico molto adatto alla vita esclusivamente acquatica. Avevano denti acuti e irregolari, appuntiti e a sezione triangolare, lunghi fino a 30\u00a0cm, tramite i quali si cibavano principalmente di pesci e molluschi. Il cranio, dotato di rostro anteriore alle orbite, poteva raggiungere il metro e mezzo di lunghezza."}
{"id": "495008", "revid": "287204", "url": "https://it.wikipedia.org/wiki?curid=495008", "title": "Albatrellus ovinus", "text": "\"Albatrellus ovinus\" (Schaeff.) Kotl. &amp; Pouzar, \u010cesk\u00e1 Mykol. 11(3): 154 (1957).\nL'Albatrellus ovinus \u00e8 meglio conosciuto come \"Fungo del pane\", nome popolare giustificato dall'aspetto screpolato del cappello che ricorda quello della crosta del pane.\nDescrizione della specie.\nCappello.\n6\u201315\u00a0cm di diametro e 1-3,5\u00a0cm di spessore, a volte saldato o concresciuto con altri esemplari, irregolarmente arrotondato, prima convesso poi spianato e a volte depresso al centro; cuticola asciutta, pruinosa, liscia, ma presto screpolata in areole, prima biancastra poi ingiallente fino al bruno in vecchiaia, quasi sempre con delle macchie giallo-verdastre diffuse su tutta la superficie; margine sinuoso, spesso lobato, sottile, intero e spesso macchiato di giallo.\nTubuli.\n2\u20133\u00a0mm di spessore, corti, decorrenti, bianchi o giallini.\nPori.\nMolto minuti (2-4 per mm), tondi o angolosi, biancastri, viranti al giallo-verdastro al tocco.\nGambo.\n2-5 x 1\u20133\u00a0cm, corto, tozzo, pieno, clavato ma spesso irregolare, eccentrico, tuberoso o attenuato alla base, forforaceo, biancastro con macchie gialline, spesso saldato insieme ad altri gambi.\nCarne.\nBianca poi giallo-citrino, compatta, molto soda.\nReazioni macrochimiche.\nIdrossido di potassio (KOH): rossastro bruno.\nHabitat.\nFungo simbionte, terricolo, cresce in estate-autunno, in montagna nei boschi di conifere o misti con latifoglie, a gruppi, predilige terreni calcarei.\nCommestibilit\u00e0.\nBuona, aromatico e per questo da consumare specialmente conservato sotto aceto, sottolio oppure in salamoia.&lt;br&gt;\nLa carne, dopo cottura, diventa gialla e con l'aceto vira al grigio-verde.\nEtimologia.\nDal latino \"ovinus\" = \"attinente alle pecore\"."}
{"id": "495014", "revid": "1543377", "url": "https://it.wikipedia.org/wiki?curid=495014", "title": ".tv", "text": "In internet il suffisso .tv contraddistingue il dominio di primo livello con codice paese (ccTLD) delle isole Tuvalu.\nFatta eccezione per nomi riservati quali com.tv, net.tv, org.tv e altri, chiunque pu\u00f2 registrare un dominio di secondo livello in .tv \u2013 suffisso amb\u00ecto e, come tale, di elevato valore economico, in quanto corrispondente all'abbreviazione internazionale di televisione. Altri domini simili sono .fm, .am, .cd e .dj; tali domini si prestano facilmente a giochi di parole e ad essere usati da aziende televisive, musicali o radiofoniche.\nStoria.\nIl dominio \u00e8 attualmente gestito da \"dotTV\", una societ\u00e0 Verisign detenuta per il 20% dal governo di Tuvalu. Nel 2000 Tuvalu negozia un contratto con cui concede l'utilizzo del proprio nome di dominio \".tv\" per 50 milioni di dollari in royalties da versarsi nell'arco di dodici anni. Il governo di Tuvalu riceve cos\u00ec 1 milione di dollari ogni tre mesi.\nIl 14 dicembre 2006 Verisign rende noto di aver stipulato un'alleanza con Demand Media, capitanata dall'ex-presidente di MySpace Richard Rosenblatt, per la commercializzazione del dominio di primo livello (TLD) .tv come indirizzo web privilegiato per i contenuti rich media. I nomi premium con suffisso \".tv\" non possono essere trasferiti ad altri registrar e il costo annuale del rinnovo \u00e8 pari alla tariffa di registrazione iniziale \"buy now\".\nIl 16 marzo 2010 Sedo annuncia di essersi accordata con Verisign per un'asta esclusiva, prevista per il 1\u00ba aprile, in cui vengono offerti 115 nomi di dominio premium con suffisso .tv e rinnovo annuale standard, ovvero non premium, a prescindere dal prezzo di chiusura dell'asta. Il 19 marzo Verisign comunica che i nomi premium con suffisso .tv sono ora disponibili attraverso un canale registrar .tv allargato, abbassa radicalmente i prezzi e converte un buon numero di amb\u00ecti nomi premium .tv in non premium: cos\u00ec facendo elimina l'ostacolo che fino a quel momento rendeva il suffisso .tv inappetibile ai \u201cgrossisti\u201d di domini e ai grandi investitori.\nData la partecipazione di Verisign \u2013 societ\u00e0 con sede negli Stati Uniti e, pertanto, soggetta alle leggi federali \u2013 prima del Super Bowl XLVI il governo statunitense sequestra i primi domini .tv nell'ambito dell'operazione Fake Sweep."}
{"id": "495020", "revid": "125397672", "url": "https://it.wikipedia.org/wiki?curid=495020", "title": "Andrea Bacci", "text": "Si autodefin\u00ec \"Andrea Baccius Philosophus, Medicus Elpidianus et Civis Romanus\".\nBiografia.\nStudi\u00f2 a Matelica presso Gian Paolo Perriberti, a Siena ed infine a Roma protetto dall'elpidiense Modestino Cassini che era l'archiatra pontificio di papa Pio V. Laureatosi in medicina inizi\u00f2 a svolgere l'attivit\u00e0 a Serra San Quirico. Nel 1552 torna a Roma protetto dal cardinale Ascanio Colonna. Dopo avere scritto nel 1558 l'opera \"Del Tevere, della natura...\", nel 1571 pubblica il \"De Thermis\", un libro sulle acque, la loro storia e le qualit\u00e0 terapeutiche che venne accolto con entusiasmo dalla societ\u00e0 scientifica papalina e fu oggetto di molte ristampe. Dopo aver ottenuto nel 1567 la cattedra di Botanica presso l'Universit\u00e0 La Sapienza e nel 1576 l'iscrizione all'albo dei cittadini romani, nel 1586 Papa Sisto V lo nomina Archiatra pontificio."}
{"id": "495022", "revid": "767487", "url": "https://it.wikipedia.org/wiki?curid=495022", "title": "Pliosaurus", "text": "Il pliosauro (gen. Pliosaurus) \u00e8 un genere di grandi rettili marini appartenenti ai plesiosauri, vissuto nel Giurassico superiore (circa 150 milioni di anni fa), i cui resti fossili sono stati ritrovati in Europa (Inghilterra). Il genere d\u00e0 il nome al gruppo dei pliosauri (Pliosauroidea).\nMorfologia.\nDotato di una testa enorme fornita di grandi denti aguzzi, il pliosauro era sicuramente uno dei massimi predatori marini della sua era. I denti sono particolarmente robusti, e nella parte anteriore della mascella sono simili a lunghi canini, che servivano a penetrare nella preda e a ucciderla. I denti posteriori assomigliano a uncini, e con tutta probabilit\u00e0 servivano a spingere la preda verso la gola dell'animale. \"Pliosaurus\", con una lunghezza di circa nove metri, potrebbe essere stato sufficientemente grande da inghiottire una preda senza il bisogno di farla a pezzi. La testa e il collo ampi potrebbero aver aiutato nell'operazione di inghiottimento. D'altronde, il termine del muso stretto e alcuni resti rinvenuti all'interno della cavit\u00e0 addominale fanno pensare che questo animale fosse un predatore specie opportunista che si nutriva di una vasta gamma di prede, che includevano cefalopodi, pesci e altri rettili. Le grandi orbite e le orecchie acusticamente isolate suggeriscono che il pliosauro si basasse principalmente sul senso della vista per cacciare. Le narici sembrerebbero essere state troppo piccole per essere utilizzate nella respirazione, e quindi potrebbero aver avuto una funzione olfattiva subacquea. \nClassificazione.\nIl pliosauro d\u00e0 il nome ai pliosauroidi (Pliosauroidea), un sottogruppo di plesiosauri che, contrariamente ai membri tipici del gruppo, possedevano enormi teste e colli corti. Il pliosauro, in particolare, \u00e8 noto attraverso numerosi resti fossili ritrovati in Inghilterra in strati del Kimmeridgiano (circa 150 milioni di anni fa), appartenenti a tre specie: Pliosaurus brachydeirus, P. portentificus e P. macromerus, quest'ultima precedentemente attribuita a un genere a s\u00e9 stante, \"Stretosaurus\". \"Pliosaurus\" era assai affine al ben noto \"Liopleurodon\", vissuto negli stessi luoghi qualche milione di anni prima.\nPredator X.\nIl cosiddetto \"Predator X\" \u00e8 un esemplare di pliosauro vissuto all'incirca 147 milioni di anni fa, all'inizio del Cretaceo. Iniziali articoli della stampa generalista (e sensazionalista) riportavano alcune misurazioni, poi risultate errate, con una lunghezza stimata di 15 metri, enormi fauci di circa 3 metri con denti di 30 centimetri, ed un peso di 45 tonnellate. \nL'esemplare da cui erano state desunte queste misurazioni \u00e8 stato ritrovato nell'Artico, nei pressi delle Isole Svalbard, con uno scheletro parziale e frammentario (parti del cranio, delle vertebre del collo e della schiena, la pinna anteriore ecc.). La scoperta avvenne nel 2006, nel corso di campagne di scavo cominciate nel 2004 e terminate nel 2011, in cui sono state ritrovate anche parti di un secondo esemplare della stessa specie; la descrizione formale dei ritrovamenti \u00e8 stata pubblicata nel 2012 sul Norwegian Journal of Geology (numero 92). Ad un'analisi scientifica reale i campioni sono risultati appartenere ad una specie del genere Pliosaurus, denominata Pliosaurus funkei. Pur risultando un predatore di grandi proporzioni (forse uno dei maggiori pliosauri mai trovati e descritti) le stime sono state riviste al ribasso rispetto a quanto apparso sulla stampa generalista: 11 metri di lunghezza, un cranio di circa 3 m, ed una massa di circa 10 tonnellate.\nIl giacimento in cui \u00e8 stato rinvenuto questo esemplare si \u00e8 rivelato un Lagerst\u00e4tte importante per i vertebrati marini mesozoici, nel medesimo numero della rivista di geologia norvegese sono infatti descritti anche altri due generi di pliosauri (di taglia inferiore ma di specie chiaramente distinta, con il collo lungo) e due di ittiosauri. Inoltre questo esemplare e questo giacimento hanno contribuito alla revisione del genere Pliosaurus e al chiarimento delle relazioni filogenetiche tra i pliosauri del medio giurassico con quelli del primo cretaceo."}
{"id": "495033", "revid": "26891", "url": "https://it.wikipedia.org/wiki?curid=495033", "title": "De Havilland Venom", "text": ""}
{"id": "495035", "revid": "26891", "url": "https://it.wikipedia.org/wiki?curid=495035", "title": "De Havilland Vampire", "text": ""}
{"id": "495039", "revid": "26891", "url": "https://it.wikipedia.org/wiki?curid=495039", "title": "De Havilland Sea Vixen", "text": ""}
{"id": "495041", "revid": "26891", "url": "https://it.wikipedia.org/wiki?curid=495041", "title": "De Havilland Hornet", "text": ""}
{"id": "495050", "revid": "26891", "url": "https://it.wikipedia.org/wiki?curid=495050", "title": "De Havilland Mosquito", "text": ""}
{"id": "495056", "revid": "47767", "url": "https://it.wikipedia.org/wiki?curid=495056", "title": "Guendalina", "text": "Origine e diffusione.\nSi tratta di un adattamento del nome inglese \"Gwendolyn\", una variante di \"Gwendoline\". L'origine di \"Gwendoline\" \u00e8 piuttosto oscura: le sue prime occorrenze sono dovute a Goffredo di Monmouth, che us\u00f2 il nome sia nella sua \"Historia Regum Britanniae\" (datata circa 1135), per la figura della regina Gwendolen, sia nella \"Vita Merlini\" (intorno al 1150), per la moglie di Merlino: in entrambi i casi, era scritto \"Guendoloena\" o \"Gwendoloena\". Sembra che Monmouth lo abbia basato sul nome di Gwenddoleu/Guenddoleu, un leggendario sovrano britannico del VI secolo, forse latinizzandolo per farlo suonare pi\u00f9 femminile; si noti che Monmouth era solito riutilizzare nomi preesistenti non curandosi della loro origine, del loro genere o della loro corretta trascrizione (come accadde anche per Morgana, Rowena e Cordelia). Vi sono inoltre diverse fonti che indicano sante medievali portanti il nome di \"Guendolen\": tuttavia, quasi nulla oltre al nome di tali figure \u00e8 noto, ed \u00e8 plausibile che si tratti di trasposizioni di figure mitologiche celtiche nell'ambiente cristiano, pratica comune all'epoca.\nL'etimologia \u00e8 anch'essa incerta: si tratta di un nome composto da due elementi celtici, dei quali il primo \u00e8 quasi indubbiamente l'aggettivo \"gwen/gwyn/gwenn\" (\"bianco\", \"splendente\", da cui anche Gwena\u00ebl, Ginevra e Winifred), mentre il secondo \u00e8 fortemente dubbio, complice anche la discrepanza della lettera finale fra \"Gwendolen\" e \"Guenddoleu\" (non \u00e8 chiaro se lo scambio tra la \"u\" e la \"n\" sia dovuto ad un errore di Monmouth, ad una sua scelta deliberata o ad altri fattori). Diverse fonti indicano come possibile elemento \"dolen\" (\"cerchio\", \"collegamento\", \"anello\"), dando al nome il significato di \"anello bianco\", mentre considerando la \"u\" finale di \"Guenddoleu\" si \u00e8 ipotizzato che sia \"dolau\" (\"prati\").\nVa notato che alcune fonti danno al nome Guendalina origini germaniche, dalla radice \"wenden\", \"piegare\", o dal nome dei Vandali. \u00c8 riportata in effetti l'esistenza di una santa Gundelinda o Gwendolen, nipote di santa Ottilia, il cui nome \u00e8 probabilmente un adattamento inglese o francese di un nome franco, forse \"Wandelindis\" (che \u00e8 un composto di \"vand\", che richiama i Vandali o i Venedi, e \"lind\", \"serpente\"). Queste due diverse origini sono probabilmente entrambe valide, identificanti cio\u00e8 due nomi distinti ma quasi omografi, che hanno finito per confondersi tanto da non essere pi\u00f9 distinguibili l'uno dall'altro.\nPer quanto riguarda i paesi anglofoni, l'uso di \"Gwendoline/Gwendolin/Gwendolyn\" al di fuori della letteratura \u00e8 attestato solo dal XIX secolo (in particolare, \"Gwendolyn\" \u00e8 una variante pi\u00f9 recente); una delle prime persone riportate con questo nome fu lady Gwendolen Anson (1837-1912), figlia di Thomas Anson, primo conte di Lichfield. Il suo utilizzo in Italia, adattato nella forma \"Guendalina\", \u00e8 recente, nato principalmente come moda esotica ispirata dal nome inglese, e secondariamente riflette la venerazione verso la santa gallese; in parte, il suo utilizzo \u00e8 stato aiutato anche da un film di Lattuada del 1957, \"Guendalina\"; riguardo alla diffusione, risulta particolarmente accentrato nella zona di Roma.\nOnomastico.\nSono riportate diverse sante con questo nome, in memoria delle quali pu\u00f2 essere festeggiato l'onomastico:"}
{"id": "495067", "revid": "287204", "url": "https://it.wikipedia.org/wiki?curid=495067", "title": "Albatrellus cristatus", "text": "\"Albatrellus cristatus\" (Alb. &amp; Schwein.) Kotl. &amp; Pouzar, \"Cesk\u00e1 Mykol.\" 11(3): 154 (1957).\nDescrizione della specie.\nCappello.\n5-11 x 0,3-1 cm, irregolare, a forma di ventaglio, lobato, espanso, a volte depresso al centro, spesso riunito in pi\u00f9 esemplari, da brunastro-giallo a giallo-verdastro; cuticola leggermente squamata, feltrata e areolata; margine sottile, intero, involuto e ondulato.\nTubuli.\nLunghi 1-4\u00a0mm, corti, decorrenti fino alla base del gambo e disposti in un unico strato, prima biancastri poi giallo-bruno con l'et\u00e0.\nPori.\nRotondo-angolosi, irregolari, lacerati, prima bianchi poi giallastri, 1-4 per\u00a0mm.\nGambo.\n3 x 1 cm, eccentrico, tomentoso, finemente vellutato, piuttosto corto, colore verde-giallastro chiaro o bruno-olivastro.\nCarne.\nPrima bianca poi verdastra, piuttosto coriacea, con spessore di 10\u00a0mm, cassante, fragile con l'et\u00e0.\nHabitat.\nFungo terricolo, cresce in estate-autunno, su resti legnosi interrati, nei boschi di conifere e latifoglie.\nCommestibilit\u00e0.\nDa considerarsi non commestibile in quanto piuttosto coriaceo e di sapore sgradevole.\nSpecie simili.\nPu\u00f2 essere confuso con l\"'Albatrellus ovinus\", simile nel portamento e che cresce negli stessi luoghi, ma se ne distingue per il gambo pi\u00f9 verdastro, la carne pi\u00f9 dura e non adatta al consumo, nonch\u00e9 per le spore di dimensioni inferiori."}
{"id": "495069", "revid": "536103", "url": "https://it.wikipedia.org/wiki?curid=495069", "title": "Madonna della Visitazione", "text": ""}
{"id": "495070", "revid": "205250", "url": "https://it.wikipedia.org/wiki?curid=495070", "title": "Luigi Ganna", "text": "Carriera.\nProfessionista dal 1904 al 1915, vinse un Giro d'Italia, una Milano-Sanremo e un Giro dell'Emilia. Soprannominato dai tifosi \"il Re del fango\" per la sua straordinaria resistenza alle avversit\u00e0 climatiche e dotato di un fisico possente, nacque da una povera famiglia di braccianti. Giovanissimo inizi\u00f2 a lavorare in campo edile come manovale e poi come muratore nel capoluogo lombardo, percorrendo tutti i giorni in bicicletta 100\u00a0km, da Induno Olona a Milano e ritorno.\nCon la stessa bicicletta usata per recarsi al lavoro, partecip\u00f2 a diverse gare per dilettanti, ottenendo risultati che lo incoraggiarono, nel 1905, a lasciare il lavoro e dedicarsi completamente al ciclismo. Debutt\u00f2 alla prima edizione del Giro di Lombardia, giungendo terzo e aggiudicandosi il premio-gara di 18 lire. La sua dimostrazione di potenza e resistenza che gli aveva permesso di conquistare il podio, pur privo di sofisticati mezzi tecnici, non sfuggi a Edoardo Bianchi, dal quale ricevette l'offerta di entrare nella squadra ufficiale con il sontuoso stipendio di 200 lire mensili. Offerta subito accettata.\nAlla Bianchi si trov\u00f2 in squadra con Eberardo Pavesi e Carlo Galetti, due valenti ciclisti con i quali form\u00f2 un sodalizio sportivo e di amicizia affiatato, tanto che divennero celebri nelle cronache dell'epoca come \"I tre moschettieri\".\nNel 1907 vinse la Milano-Torino-Milano e arriv\u00f2 secondo al Giro di Sicilia, mentre nel 1908 conquist\u00f2 la piazza d'onore al Giro di Lombardia e alla Milano-Sanremo, giungendo poi quinto al Tour de France, nonostante varie cadute avessero seriamente compromesso la sua efficienza fisica. Nello stesso anno, al velodromo di Milano, stabil\u00ec il record dell'ora con 40,405\u00a0km, rimasto imbattuto per 6 anni. \nIl suo anno d'oro fu il 1909, quando pass\u00f2 all'Atala e vinse la Milano-Sanremo in 9 ore e 32 minuti e, soprattutto, la prima edizione del Giro d'Italia, lottando per tutta la gara in appassionanti duelli con l'amico ed ex compagno di squadra Galetti. Noto per la sua disarmante schiettezza, Luigi Ganna rimase negli annali del giornalismo sportivo anche per la risposta lapidaria data al cronista che lo sollecitava ad esprimere un commento a caldo, chiedendogli quale fosse la sua impressione pi\u00f9 viva dopo la vittoria al Giro:\nGrazie ai denari guadagnati con la sua attivit\u00e0 sportiva in quell'anno si spos\u00f2 e acquist\u00f2 una casa con annessa officina attrezzata per mettere a punto e modificare le sue biciclette da corsa.\nIl 1910 fu un altro anno di grandi successi, con le vittorie nella Milano-Modena e nel Giro dell'Emilia, i piazzamenti d'onore al Giro di Lombardia e nella XX Settembre (la gara che, a partire dal 1902, celebrava gli anniversari della Breccia di Porta Pia), oltre al terzo posto nel Giro d'Italia, conquistando tre vittorie di tappa.\nNel 1911 vinse la prima tappa con arrivo in salita del Giro, al Sestriere. Nel 1912 cominci\u00f2 ad accarezzare l'idea di dedicarsi alla costruzione di biciclette e ne realizz\u00f2 una per suo uso personale, con la quale conquist\u00f2 la Gran Fondo-La Seicento. Subito dopo, sfruttando il vantaggio pubblicitario di quella vittoria, inizi\u00f2 la produzione di velocipedi in piccola serie.\nNel 1914 incapp\u00f2 in una rovinosa caduta al Giro d'Italia dalla quale non derivarono menomazioni permanenti, ma che convinse Ganna a ritirarsi dall'attivit\u00e0 agonistica, per dedicarsi alla neonata azienda ciclistica, anche fondando una squadra sportiva, destinata a mietere grandi vittorie e reclutare grandi campioni come Ottavio Bottecchia e Fiorenzo Magni.\nNel 1923 l'azienda inizi\u00f2 a costruire anche motocicli e la Ganna divenne ben presto un marchio apprezzato in Italia ed all'estero. Quando la morte lo colse, nel 1957, era ancora al timone della sua azienda, coadiuvato dal figlio Tino.\nA Luigi Ganna \u00e8 intitolato il velodromo della citt\u00e0 di Varese, situato all'interno dello Stadio Franco Ossola."}
{"id": "495071", "revid": "339392", "url": "https://it.wikipedia.org/wiki?curid=495071", "title": "Bashkortostan", "text": ""}
{"id": "495074", "revid": "287204", "url": "https://it.wikipedia.org/wiki?curid=495074", "title": "Giuseppe Valadier", "text": "Biografia.\nFiglio dell'orafo Luigi Valadier, si dedic\u00f2 allo studio dell'architettura in precocissima et\u00e0: vinse a soli tredici anni il primo premio di seconda classe d'architettura al concorso Clementino del 1775 bandito dall'Accademia di San Luca, nelle cui scuole avrebbe pi\u00f9 tardi insegnato architettura pratica. Alla morte del padre, dovette portare a termine e procedere alla fusione dell'attuale campanone della Basilica di San Pietro in Vaticano.\nEbbe un'attivit\u00e0 molto intensa e prolifica di opere e progetti. La sua opera pi\u00f9 celebre \u00e8 quella della sistemazione urbanistica di Piazza del Popolo, per la quale Valadier aveva redatto e pubblicato un progetto fin dal 1794 reduce dalla progettazione della preziosa residenza di Villa Pianciani a Spoleto dove gi\u00e0 si leggono gli elementi che caratterizzano la moderna attenzione di Valadier per il rapporto degli spazi urbani e naturali. Il progetto definitivo, elaborato durante gli anni napoleonici, fu approvato nel 1816 e realizzato entro il 1822.L'esperienza compiuta quale architetto municipale di prima classe durante il governo francese, generalmente associato al collega architetto e accademico Giuseppe Camporese, lasci\u00f2 segni significativi di una ventata di moderna cultura urbana, seppure, secondo alcuni autori a volte legata ad un linguaggio palladiano pi\u00f9 che neoclassico.\nValadier cur\u00f2 il piano della \"promenade\" dei Fori Imperiali (1811) e non pochi progetti di opere di pubblica utilit\u00e0 come il rifacimento del Teatro Valle (1819), il cui progetto fu realizzato solo in parte.\nSuo \u00e8 poi il singolare \"Coffee House\" (noto come Casina Valadier) (1807) al Pincio, dove realizz\u00f2 una delle pi\u00f9 significative sistemazioni paesaggistiche d'ambito urbano del tempo (1809-14).\nNon meno rilevante \u00e8 il suo contributo alla definizione scientifica del moderno restauro, sperimentato nell'Arco di Tito (1819), col suo isolamento e la reintegrazione sintetica delle parti mancanti, nonch\u00e9 nell'intelligente soluzione di consolidamento di un'estremit\u00e0 tronca dell'anello esterno del Colosseo; Valadier si interess\u00f2 anche del restauro del Ponte Milvio, al quale aggiunse la ben nota torretta (1805).\nNel settore dell'architettura sacra vanno ricordate l'aulica ricostruzione di antica magnificenza romana della cattedrale di Urbino (1789), la Chiesa dei Santi Pietro Paolo e Donato, parrocchia di Corridonia, l'elastica e fluente spazialit\u00e0 della Collegiata di Monte San Pietrangeli (1799-1830) nell'attuale provincia di Fermo, il suggestivo Tempio del Valadier, la chiesa nella roccia a Genga vicino alle grotte di Frasassi, la cupola della Chiesa di Santa Maria del Suffragio all'Aquila (1805), l'ampliamento del Palazzo Vincenti Mareri e la cappella di Santa Caterina nella Cattedrale a Rieti e le pi\u00f9 tarde e accademiche soluzioni progettuali della chiesa di Santa Cristina a Cesena (1822). A Roma si ricordano la facciata delle chiese di San Rocco all'Augusteo (1832), di schietta impronta palladiana, e la chiesa di San Pantaleo dall'ardita semplicit\u00e0 neoclassica.\nNon fu invece attuato, perch\u00e9 avrebbe troppo arditamente cancellato ogni ricordo dell'antica struttura, il progetto per la ricostruzione della basilica romana di San Paolo fuori le Mura, devastata da un incendio nel 1823. Quanto a pi\u00f9 contenute elaborazioni di design, per la basilica di San Pietro in Vaticano disegn\u00f2 due coppie di orologi, ornati da statue di Andrea Bergondi e terminate dallo scultore Giuseppe Angelini ai lati della fronte esterna e nella controfacciata (1785), il piranesiano altare maggiore ed altre cappelle per il duomo di Spoleto (1785 e seguenti), ed un sontuoso fonte battesimale bronzeo per la Basilica di Santa Maria Maggiore (1826).\nRaffinate opere di architettura sono la neoclassica Villa Torlonia (1800) e i palazzi, di pi\u00f9 'urbano' stampo cinquecentistico, Lezzani in piazza Barberini (1825), Lucernari al Corso (1821), il palladiano \"Palazzino\" Ugolini a Macerata (1796) e l'Accademia Georgica a Treia. Valadier si interess\u00f2 inoltre della riforma dei primari teatri pubblici (di propriet\u00e0 privata) romani: intraprese il rifacimento interno del frequentatissimo piccolo Teatro Valle (1819), per il quale elabor\u00f2 il progetto di una decorosa facciata (1820-1822), aggiunta pure al principale teatro d'opera, il grande Teatro sociale (1830-1831). Giuseppe Valadier progett\u00f2 nel 1794 la neoclassica semicircolare \"piazza Garibaldi\" di Terracina, che venne realizzata progressivamente nel secolo seguente dagli architetti Pietro Bracci e Antonio Sarti e dall'ingegnere Luigi Mollari."}
{"id": "495076", "revid": "466539", "url": "https://it.wikipedia.org/wiki?curid=495076", "title": "Cicisbeo", "text": "Cicisbeo era il gentiluomo che nel Settecento accompagnava una nobildonna sposata in occasioni mondane, feste, ricevimenti, teatri e l'assisteva nelle incombenze personali, quali toeletta, corrispondenza, compere, visite, giochi. Passava con lei gran parte della giornata e doveva elogiarla, sedersi accanto a lei nei pranzi e nelle cene, nelle passeggiate o nei giri in carrozza. La signora veniva definita \"cicisbea\" del cavaliere.\nEtimologia.\nL'etimologia della parola sembra essere connessa in modo parzialmente onomatopeico al bearsi nella conversazione, al cicaleccio, al cinguettio, al chiacchiericcio e al birignao che costituivano la principale delizia dei cicisbei.\nRuolo sociale.\nL'usanza, che fu praticata in maniera pressoch\u00e9 esclusiva in alcune citt\u00e0 italiane, connot\u00f2 profondamente l'intero secolo, fu di grande spessore, ampia diffusione e notevole influenza sul costume. All'inizio svolse una precisa funzione di socializzazione, anche se sembra fosse nata al solo scopo di proteggere la dama in assenza del marito. Con l'affermarsi della conversazione salottiera e il precisarsi, in questi ambiti, del ruolo femminile, il cicisbeo costituiva un elemento accessorio ma indispensabile per garantire alla donna libert\u00e0, sicurezza di movimento e prestigio sociale: era infatti scandaloso per una nobildonna non avere il proprio cicisbeo, e addirittura nei contratti matrimoniali veniva spesso specificato che la moglie di un nobile ne avesse diritto al proprio, che di fatto la maggior parte delle volte era anche il suo amante.\nInfatti il cicisbeo ricopriva un ruolo ufficiale: era noto il suo rapporto di \"servizio\" con la dama, era in buoni rapporti col marito e con la famiglia, era insomma un appoggio che serviva a garantire rispettabilit\u00e0 alla signora oltre che contribuire allo sviluppo della rete di conoscenze e relazioni che la nobilt\u00e0 utilizzava per affermare e sviluppare il suo potere. L'uso fu infatti ristretto alla sola classe nobiliare e, in rari casi, a quella altoborghese. In quest'ultimo caso era assai frequente che il cicisbeo venisse preso a servizio soltanto la domenica.\nUna delle ragioni alla base di questa istituzione era l'uso dei matrimoni combinati, per interesse, tra nobili, il che costituiva una regola fissa. Quindi il fatto che i rapporti tra i coniugi fossero, nella maggioranza dei casi e nella migliore delle ipotesi, cordiali e affettuosi ma non certo dominati dalle passioni, era scontato. Il rapporto tra la dama e il cicisbeo, che era di stretta contiguit\u00e0, non provocava la gelosia del coniuge e ci\u00f2 avrebbe reso agli occhi della societ\u00e0 soltanto ridicolo il marito geloso, che sarebbe stato giudicato persona scortese e di ristrette vedute.\nEgli poteva svolgere la sua opera con la massima libert\u00e0, avere accesso alle stanze della signora, esserle d'aiuto, accompagnarla dovunque. Per la dama era fondamentale che il cicisbeo avesse delle qualit\u00e0 apprezzabili nella vita di societ\u00e0, cio\u00e8 avvenenza, educazione, spirito, abilit\u00e0 nella conversazione, cultura. Spesso era un uomo pi\u00f9 maturo della dama, in modo da offrirle l'ulteriore protezione di un carisma affinato dagli anni.\nMolti arrivavano a mettere in dubbio le paternit\u00e0 dei figli nati dalle unioni nobiliari, in quanto la frequentazione avrebbe potuto spingersi a intimit\u00e0 che andavano ben oltre il lecito. Alcuni sostenevano che tra il matrimonio e la prima gravidanza trascorresse un periodo di moratoria in cui la dama era tenuta accuratamente lontana dalle occasioni sociali, in modo da garantire la legittimit\u00e0 della primogenitura. Infatti il primo figlio ereditava nome, titolo e sostanze. Questa opinione non pare fondata, tranne casi eccezionali. Sostanzialmente non sembra che l'istituto fosse sempre sinonimo di adulterio in quanto, nella maggior parte dei casi, esso riguardava, almeno cos\u00ec sembra dedursi dall'esame delle fonti, la sola sfera sociale.\nTramonto della figura.\nL'immedesimazione o la decifrazione del sentire settecentesco \u00e8 complesso perch\u00e9 tra la nostra valutazione e quei tempi si \u00e8 frapposto il romanticismo ottocentesco, dal quale \u00e8 ancora notevole l'influenza. Il cicisbeismo \u00e8 tramontato, quasi di colpo, alla fine del Settecento. L'ottocentesca celebrazione romantica delle passioni che tutto travolgono e il sorgere di una nuova percezione dell'amore coniugale, non pi\u00f9 giudicato socialmente sconveniente, ma anzi fonte di gioia e decoro, spazzarono via la gaia e colorata socievolezza dei protagonisti dell'Ancien R\u00e9gime: il riscoperto rapporto coniugale non pu\u00f2 tollerare la presenza di un antagonista, per di pi\u00f9 ufficializzato.\nUn ulteriore elemento che contribuisce a far scomparire il cicisbeismo \u00e8 la Rivoluzione francese e il conseguente affermarsi della morale repubblicana, austera e iconoclasta nei confronti delle usanze della classe nobiliare sconfitta. La tendenza fu poi confermata dal regime napoleonico, e nemmeno la Restaurazione riusc\u00ec a mutare le cose, in quanto si era ormai costituita una classe borghese che cominciava a occupare posti preminenti nella societ\u00e0.\nIl colpo finale giunse per\u00f2 dai moti patriottici del Risorgimento, che cambiarono definitivamente il quadro di riferimento, fondando nuovi valori, talvolta intrisi di retorica, celebrativi dell'impegno civile e del sacrificio.\nCicisbei famosi.\nL'insieme degli usi connessi con il rapporto tra il cicisbeo, la dama e la scena sociale circostante sono restituiti in contesti letterari innumerevoli. Le autobiografie, gli epistolari e le opere di autori illustri, ma anche di appartenenti al ceto nobiliare meno noti, ne tracciano efficacemente i contorni. Se si osserva la scena storica da questa angolazione, emergono inaspettatamente personaggi famosi che non si sarebbe mai pensato di trovare nelle vesti di corteggiatori o fatui damerini.\nCos\u00ec nelle memorie di Vittorio Alfieri si fanno numerosi riferimenti al \u201cservizio\u201d prestato per ben due anni alla marchesa Gabriella Falletti. Nell'epistolario dei fratelli Pietro e Alessandro Verri i riferimenti a situazioni analoghe sono frequentissimi. Il loro fratello minore, Giovanni Verri, fu il cicisbeo di Giulia Beccaria, ulteriore elemento a sostegno della tesi che fosse il padre naturale di Alessandro Manzoni. Non sono da meno Cesare Beccaria stesso e altri personaggi di primissimo piano della cultura italiana. Il fenomeno sembra infatti essere stato ristretto all'Italia e sembra aver anche destato le curiosit\u00e0 di illustri viaggiatori.\nFonti letterarie.\nAmpie notizie sull'argomento, trovato di volta in volta interessante, ameno o riprovevole, sono state scritte in seguito al rituale \u201cviaggio in Italia\u201d compiuto da celebri personaggi stranieri. Qui si pu\u00f2 spaziare dalle memorie di de Brosses a quelle di de Lalande passando per Samuel Sharp, paladino indiscusso dell'anticicisbeismo. Altro viaggiatore che non manca di fare una puntuale osservazione sulla questione \u00e8 il marchese De Sade e la unanime attenzione verso questa usanza spiega quale rilevanza potesse avere nella societ\u00e0 del tempo. \u00c8 da notare che gli stranieri in visita in Italia vi si adattavano con facilit\u00e0 e curiosit\u00e0, lasciandone frequenti tracce in lettere e memorie.\nUn'altra cospicua fonte \u00e8 il teatro, soprattutto quello goldoniano, attento com'era all'elemento di costume che si ritraeva dalle trame narrate. Spesso nelle commedie dell'autore veneziano sono messi in rilievo gli aspetti pi\u00f9 comici delle situazioni, ma ci\u00f2 permette di arricchire con ulteriori elementi la conoscenza del fenomeno, che era obiettivo degli strali dei moralisti o di quelli, soprattutto stranieri, che trovavano l'usanza quanto meno sconcertante.\nUna feroce satira della figura del cicisbeo nel Settecento \u00e8 rappresentata nell'opera \"Il giorno\" di Giuseppe Parini.\nQualche riferimento al cicisbeo si trova anche nella letteratura moderna.\nTeatro.\nVarie rappresentazioni teatrali videro tale figura, tra cui vanno evidenziate:"}
{"id": "495078", "revid": "108979432", "url": "https://it.wikipedia.org/wiki?curid=495078", "title": "Miljacka", "text": "La Miljacka \u00e8 un fiume che scorre in Bosnia ed Erzegovina da est ad ovest bagnando la citt\u00e0 di Sarajevo.\nLa sorgente sgorga nella citt\u00e0 di Pale, che si trova a 14 chilometri ad est della capitale (nella Repubblica Serba). La Miljacka \u00e8 famosa per il particolare odore salmastro e per il colore bronzeo delle sue acque.\nA Sarajevo \u00e8 attraversata da molti ponti (oggi se ne contano 22) che congiungono le rive della citt\u00e0, alcuni molto particolari, come quello disegnato da Gustave Eiffel, costruttore della Torre Eiffel, ed altri tristemente famosi. Ad esempio il Ponte Latino, che fu teatro dell'assassinio dell'erede al trono dell'Impero Austro Ungarico Francesco Ferdinando per mano del giovane nazionalista serbo Gavrilo Princip il 28 giugno 1914 o il ponte di Vrbanja, dove morirono alcune delle prime vittime, nel 1992, del conflitto armato degli anni '90."}
{"id": "495089", "revid": "80339", "url": "https://it.wikipedia.org/wiki?curid=495089", "title": "Verkhoyansk", "text": ""}
{"id": "495093", "revid": "19330", "url": "https://it.wikipedia.org/wiki?curid=495093", "title": "Kamchatka", "text": ""}
{"id": "495094", "revid": "275648", "url": "https://it.wikipedia.org/wiki?curid=495094", "title": "Oreste Scalzone", "text": "\u00c8 stato fondatore ed esponente delle organizzazioni politiche extra-parlamentari Potere Operaio e Autonomia Operaia; \u00e8 stato sottoposto ad alcuni procedimenti giudiziari relativi agli anni di piombo e condannato, in contumacia, a 8 anni per partecipazione ad associazione sovversiva nel 1988, nell'ambito del processo 7 aprile; la pena e i reati sono stati poi dichiarati prescritti dalla corte d'assise di Milano nel 2007. Dal 1981 al 2007 Scalzone ha vissuto in Francia sotto la protezione della dottrina Mitterrand.\nBiografia.\nFin da giovanissimo si avvicina ai testi marxisti. Nel 1960, sotto la spinta emotiva della strage di Reggio Emilia, si iscrive a 13 anni alla FGCI. Dal \u201964 comincia a maturare uno spirito critico nei confronti del Partito Comunista Italiano, dal quale continuer\u00e0 ad allontanarsi progressivamente.\nNel 1968 conosce Franco Piperno, insieme al quale condivide la leadership romana nei movimenti studenteschi di protesta del 1968 ed il 1\u00ba marzo partecipa agli scontri di Valle Giulia, che segneranno una svolta nella contestazione politica di quegli anni. Il 16 marzo rimase gravemente ferito alla spina dorsale da un banco lanciato dall'ultimo piano della facolt\u00e0 di Giurisprudenza, dove si erano rifugiati centinaia di militanti del Movimento Sociale Italiano e Volontari Nazionali, guidati da , Giulio Caradonna e Massimo Anderson, andati alla Sapienza con l'intenzione di fermare l'occupazione. Nello stesso anno Scalzone frequenta Parigi e il suo movimento di contestazione (maggio francese). Nel 1969 fonda, con Franco Piperno e Toni Negri, l'organizzazione Potere Operaio, ispirata all'operaismo.\nNel 1973, secondo quanto detto da lui stesso in una intervista, ha contribuito ad organizzare la fuga all'estero dei membri di Potere Operaio condannati per omicidio colposo e incendio doloso nel rogo di Primavalle. Sciolto Potere Operaio in seguito alla crisi dovuta all'attentato (i vertici nazionali dell'organizzazione dichiararono di essere stati informati dei fatti solo dopo gli avvenimenti, inoltre c'era un ampio fronte innocentista composto anche dal Soccorso Rosso Militante di Dario Fo e Franca Rame), Scalzone ader\u00ec ad Autonomia Operaia.\nScalzone ha reso delle dichiarazioni anche sull'omicidio del commissario Luigi Calabresi, accusato dalla sinistra della morte dell'anarchico Giuseppe Pinelli: secondo lui il possibile mandante e organizzatore poteva essere il defunto fondatore dei Gruppi d'Azione Partigiana, l'editore Giangiacomo Feltrinelli, e non Adriano Sofri e Giorgio Pietrostefani, leader di Lotta Continua. Feltrinelli era comunque gi\u00e0 morto quando Calabresi venne assassinato. Scalzone in tempi recenti ha condannato l'omicidio come un atto di \u00abgiustizialismo politico\u00bb.\nProcedimenti giudiziari e rifugio in Francia.\nProcesso 7 aprile.\nIl 7 aprile del 1979 il magistrato padovano Pietro Calogero ordina l'arresto e la carcerazione preventiva dei vertici delle due organizzazioni, soprattutto docenti universitari e intellettuali (tra cui Toni Negri ed Emilio Vesce), con l'accusa di partecipazione ad associazione sovversiva e banda armata e concorso in rapina.\nNel 1981, approfittando della libert\u00e0 provvisoria ottenuta grazie a problemi di salute (era stato trasferito da Roma a Padova, Rebibbia, gli speciali di Cuneo e Palmi, Termini Imerese, poi ancora Rebibbia e Regina Coeli, \u00abgiunsi a pesare 39 chili, mi vennero un'ischemia e l'epatite\u00bb, raccont\u00f2), Scalzone era fuggito in Corsica con l'aiuto dell'amico Gian Maria Volont\u00e9; dopo un passaggio a Copenaghen, raggiunge Parigi in settembre. In quegli anni la Francia offre rifugio ai ricercati italiani grazie all'omonima dottrina del Presidente Fran\u00e7ois Mitterrand, che vieta le estradizioni per \"atti di natura violenta, ma d'ispirazione politica\".\nIl processo 7 aprile fu diviso in due tronconi:\nNuovo maxi-processo agli Autonomi.\nFu imputato nuovamente in contumacia in un maxi-processo contro gli Autonomi a Milano nel 1994, ancora per fatti risalenti agli anni di piombo: furono chiesti 22 mesi col rito abbreviato, ma non fu condannato per prescrizione del reato.\nPrescrizione.\nScalzone rimane a Parigi fino al febbraio del 2007 (con l'eccezione di una breve visita in Italia, in segreto, nel 1998), quando, in seguito alla prescrizione dei reati, pu\u00f2 tornare in Italia senza scontare alcuna condanna: infatti, il 17 gennaio 2007, i giudici della Corte d'assise di Milano sanciscono, l\"'\u00abintervenuta prescrizione in relazione ai reati di partecipazione ad associazione sovversiva, banda armata e rapine\u00bb\" per Scalzone e altri imputati, tutti fatti risalenti al 1977 (comprendenti la condanna del 1988, i reati sospesi e il processo del 1994).\nRitorno alla politica.\nI mezzi di comunicazione hanno dato ampia visibilit\u00e0 al suo rientro in territorio italiano. Sono oramai alcuni anni che Oreste Scalzone \u00e8 tornato a fare politica attiva, vivendo tra Roma e Parigi; gi\u00e0 in Francia guid\u00f2 manifestazioni a favore del rispetto della dottrina Mitterrand nei confronti di Marina Petrella, Cesare Battisti e Paolo Persichetti, suo grande amico; per lui organizz\u00f2, in Italia, una sorta di concerto con la fisarmonica, per chiederne il rilascio dal carcere. Scalzone e Persichetti hanno collaborato nella scrittura di libri e pubblicazioni. In Francia Scalzone era stato tra i difensori pi\u00f9 decisi della dottrina Mitterrand e quando sembr\u00f2 incrinarsi, nel 1994 con l'arresto temporaneo di Persichetti, chiese di essere anch'egli processato ed espulso. Alla fine l'arresto dell'ex BR venne revocato, fino al nuovo arresto del 2002.\nIn occasione dello sciopero generale della CGIL del 12 dicembre 2008, ha partecipato e ha preso la parola all'assemblea nell'Aula Magna della Statale di Milano, tra gli studenti del movimento studentesco dell'Onda. Ha partecipato e preso la parola anche nella lotta degli operai di Pomigliano d'Arco, e in parecchi eventi organizzati come il raduno della Coalizione Sociale di Maurizio Landini e del Movimento per la Casa e l'emergenza abitativa.\nHa partecipato alla Nuit debout e ai movimenti contro la Loi-Travail in Francia (marzo-settembre 2016).\nNel corso degli anni, le sue idee politiche si sono progressivamente evolute da una posizione legata alla corrente \"autonomista-operaista\" del cosiddetto comunismo di sinistra, con il quale vengono generalmente indicate varie scuole di pensiero marxiste libertarie, contrarie per natura all'impostazione leninista ed autoritaria della lotta di classe e dell'organizzazione socio-economica di un'eventuale societ\u00e0 socialista, ad una prettamente anarco-comunista, ostile a qualsiasi ipotesi di governo e/o sistema carcerario: \"\u00abperch\u00e9 i governi sono come i padroni, non possono essere amici, nemmeno quelli di Prodi, di Chavez o di Fidel Castro\u00bb\".\nScrive ancora numerose pagine d'attualit\u00e0, tramite interventi su riviste o podcast autoprodotti, ed oltre ad aver pubblicato alcuni testi di storia politica e storia dei movimenti \u00e8 stato storico redattore di Metropoli, assieme a Franco Piperno e Paolo Virno.\nSue interviste compaiono in numerosi film, tra cui \"Della conoscenza\" di Alessandra Bocchetti (casa di produzione: Unitelefilm, anno di produzione: 1968)."}
{"id": "495095", "revid": "120684791", "url": "https://it.wikipedia.org/wiki?curid=495095", "title": "Luigi Valadier", "text": "Biografia.\nFiglio di Andrea Valadier, argentiere provenzale trasferitosi a Roma nel 1714, Luigi Valadier fu padre degli argentieri Filippo, Tommaso e Luigi nonch\u00e9 del celebre architetto Giuseppe Valadier.\nEgli inizi\u00f2 la propria carriera nella bottega paterna sita in via del Babuino a Roma, sostituendo poi il padre nella direzione dei lavori nel 1759. Orafo di fiducia di diversi papi dal 1769, lavor\u00f2 anche per diversi committenti altolocati italiani e stranieri, come l'Elettore Carlo Teodoro di Baviera (per cui esegu\u00ec un centrotavola con la riproduzione in argento della Colonna Traiana) e Enrico Benedetto Stuart, duca di York e cardinale.\nOltre a queste opere, papa Pio VI gli commission\u00f2 un prezioso calice di lapislazzuli che don\u00f2 al re Stanislao II Augusto Poniatowski o ancora una grande specchiera in argento per Palazzo Chigi a Roma. Nel 1770 esegu\u00ec il grandioso altare maggiore del Duomo di Monreale, nei pressi di Palermo, con un ricco e raffinatissimo corredo liturgico.\nNel 1785 la sua esistenza si chiuse tragicamente durante la lavorazione dell'attuale campanone della Basilica di San Pietro, del diametro di 2,31 m e un peso di 8,95 tonnellate: Luigi alla vigilia della fusione si suicid\u00f2 gettandosi nel Tevere. Studi compiuti sui libri contabili suggeriscono che il movente fosse una situazione economica disastrosa, derivante dal fatto che Valadier pareva essersi unito in affari con un socio che pretendeva il 24% degli incassi annui. La colata venne poi portata a termine dal figlio Giuseppe."}
{"id": "495096", "revid": "633110", "url": "https://it.wikipedia.org/wiki?curid=495096", "title": "Fall Gr\u00fcn", "text": "Il Fall Gr\u00fcn (\"Caso verde\") \u00e8 stato il nome in codice assegnato dalla Germania nazista a un piano d'aggressione contro la Cecoslovacchia. La prima versione fu stesa nel tardo 1937, quando furono apportati i primi cambiamenti in seguito alle necessit\u00e0 delle operazioni militari. La versione finale prevedeva l'attacco il 28 settembre 1938, ma poich\u00e9 la Francia e il Regno Unito erano riluttanti ad andare in guerra per difendere la Cecoslovacchia, l'esecuzione del piano fu posticipata e in seguito, con la conferenza di Monaco che si svolse il 30 settembre, il piano fu completamente abbandonato.\nDato che la Cecoslovacchia cedette i Sudeti alla Germania, perse la maggior parte delle sue fortificazioni al confine con il Terzo Reich e quindi non fu pi\u00f9 in grado di difendersi. Alla fine fu invasa e annessa al Reich il 15 marzo 1939 con minima resistenza."}
{"id": "495097", "revid": "339392", "url": "https://it.wikipedia.org/wiki?curid=495097", "title": "Plan Gr\u00fcn", "text": ""}
{"id": "495106", "revid": "1155", "url": "https://it.wikipedia.org/wiki?curid=495106", "title": "Profundulidae", "text": "La famiglia Profundulidae comprende 5 specie di pesci d'acqua dolce appartenenti al genere Profundulus.\nDistribuzione e habitat.\nSono pesci diffusi nelle acque dolci dell'America centrale: Messico, Honduras e Guatemala.\nDescrizione.\nPresentano un corpo allungato, piuttosto compresso ai fianchi, con muscoloso peduncolo caudale e coda a delta piuttosto larga. La pinna dorsale \u00e8 posizionata nella parte terminale del corpo, opposta e simmetrica a quella anale. Le dimensioni variano da 8 a 11 cm, a seconda della specie.\nAcquariofilia.\nPur essendo pesci piuttosto rari e difficili da mantenere in habitat ideali, tutti i Profundulidi sono oggetto di interesse acquariofilo. Ci\u00f2 \u00e8 dovuto principalmente alle loro livree colorate con riflessi metallici.\nSpecie.\nUn solo genere per 9 specie, questi i pesci appartenenti alla famiglia Profundulidae:"}
{"id": "495109", "revid": "125019", "url": "https://it.wikipedia.org/wiki?curid=495109", "title": "Salomon Morel", "text": "Ufficialmente, le persone prigioniere del campo erano prigionieri politici e tedeschi, ma la maggior parte di essi erano civili - tedeschi e polacchi, incluse donne e bambini. Morirono 1.695 persone durante un'epidemia di tifo, su 6.000 reclusi. Morel \u00e8 stato accusato di aver causato deliberatamente queste morti riducendo le razioni di cibo, torturanto e maltrattando i prigionieri ed evitando di applicare molte norme sanitarie.\nNel 1992 scapp\u00f2 in Israele dopo che i media polacchi avevano iniziato a rendere pubblico il caso. Rifiut\u00f2 di ritornare in Polonia, dov'\u00e8 accusato di crimini di guerra e crimini contro l'umanit\u00e0. Israele ha ignorato le ripetute richieste polacche di estradizione, l'ultima delle quali nel luglio 2005.\nDurante la guerra.\nMorel era figlio di un panettiere. Quando il bilancio familiare inizi\u00f2 a impoverirsi, si trasfer\u00ec con la zia a \u0141\u00f3d\u017a, dove lavor\u00f2 come venditore. Dopo l'inizio della guerra torn\u00f2 a vivere con i genitori. Si nascose con la sua famiglia quando scoppi\u00f2 la guerra per evitare di essere deportato nel ghetto. Durante la guerra Morel e la sua famiglia furono nascosti da J\u00f3zef Tkaczyk. Nel 1983 J\u00f3zef Tkaczyk fu designato come uno dei giusti tra le nazioni da Yad Vashem per aver salvato la vita di Morel. A quel punto, secondo l'Istituto di Memoria Nazionale Polacco, lui e il fratello organizzarono una banda criminale e si diedero alla rapina. La loro attivit\u00e0 criminale fin\u00ec quando, durante una delle rapine, furono catturati da membri dell'Esercito Popolare Polacco comunista. Secondo l'Istituto di Memoria Nazionale, per evitare la punizione, Morel diede tutta la colpa al fratello e si un\u00ec ai partigiani comunisti, per i quali lavor\u00f2 come guida nelle foreste. Il documento di Israele col quale fu rifiutata l'estradizione affermava che Morel si era unito all'Armata Rossa nel 1942 e viveva nelle foreste quando i suoi genitori, la cognata e il fratello furono uccisi da funzionari della Polizia Polacca. L'anno successivo il fratello fu ucciso da un estremista polacco. Secondo molte fonti Morel era in quel momento internato ad Auschwitz, e pi\u00f9 di trenta tra i suoi parenti furono uccisi nell'Olocausto.\nIl campo di Zgoda.\nIl campo di lavoro di Zgoda fu istituito dai Servizi Segreti Sovietici (NKVD), precursore del KGB, dopo la liberazione della Polonia meridionale da parte dell'Armata Rossa. Il campo fu poi assegnato al servizio segreto comunista polacco, il noto \"Urz\u0105d Bezpiecze\u0144stwa (UB)\". Il 15 marzo 1945 Morel divent\u00f2 un capo del campo. Secondo Jonathan Sack: \u00abDurante la prima notte a \u015awi\u0119toch\u0142owice, quando il primo contingente di tedeschi arriv\u00f2 alle 10 di sera circa, lui and\u00f2 in una delle baracche e disse ai prigionieri: Mi chiamo Morel, sono un ebreo. Mia madre, mio padre, la mia famiglia penso siano tutti morti e ho giurato che se ne fossi uscito vivo, mi sarei rifatto su voi nazisti. E ora pagherete per quello che avete fatto\u00bb.\nLe ricerche hanno mostrato che 1.695 prigionieri sono morti a causa di epidemie di dissenteria, tifo e febbri, che sono state causate dalla fame e dalle cattive situazioni igieniche del campo, e che Morel non si preoccup\u00f2 di evitare lo scoppio di queste epidemie anzi, le favor\u00ec. Morel \u00e8 stato accusato di aver creato condizioni di vita insopportabili, torture e abusi psicologici, che condussero i prigionieri all'annichilimento. Nel 1945 i superiori di Salomon Morel del Ministero di Pubblica sicurezza ammisero le sue responsabilit\u00e0 per il diffondersi delle epidemie e lo punirono mettendolo agli arresti domiciliari per tre giorni.\nControversie sull'estradizione.\nNel 1998 fu rifiutata da Israele una richiesta di estradizione per Morel. La risposta inviata al Ministero della Giustizia polacco diceva che Israele non avrebbe preso in considerazione l'estradizione perch\u00e9 il crimine era caduto in prescrizione. Nell'aprile 2004 la Polonia richiese un'altra volta l'estradizione con prove schiaccianti, comprobanti i crimini contro l'umanit\u00e0. Nel luglio 2005 questa richiesta fu ancora una volta formalmente rifiutata. Il responso rigett\u00f2 le accuse bollandole come false, e comunque i reati erano caduti in prescrizione e Morel era in cattive condizioni di salute."}
{"id": "495111", "revid": "858648", "url": "https://it.wikipedia.org/wiki?curid=495111", "title": "Opera (film)", "text": "Opera \u00e8 un film del 1987 scritto e diretto da Dario Argento.\n\u00c8 il primo film di Argento ispirato all'ambiente dell'opera: seguir\u00e0, sullo stesso tema, \"Il fantasma dell'Opera\", rivisitazione del classico letterario di Gaston Leroux.\nTrama.\nBetty, una giovane soprano esordiente, deve prendere il posto di una pi\u00f9 celebre e anziana collega alla vigilia della prima del \"Macbeth\" di Giuseppe Verdi, che nell'ambiente dell'opera si dice porti sfortuna a chi la interpreta. La ragazza accetta nonostante abbia brutti presentimenti. La sera della prima, qualcuno si intrufola in uno dei palchi adibiti alle luci e uccide violentemente una maschera, facendo cadere le stesse luci e interrompendo momentaneamente lo spettacolo. La stessa notte, il killer entra nella sala costumi e squarcia gli abiti di scena di Betty, ma viene infastidito dai corvi l\u00ec presenti, che scappano dalla gabbia e lo attaccano; il killer ammazza alcuni uccelli e poi si d\u00e0 alla fuga, perch\u00e9 il rumore ha attirato l'attenzione del guardiano. Intanto Betty ha passato la notte con Stefano, il giovane aiuto regista; il ragazzo esce dalla stanza per preparare del t\u00e8 e l'assassino ne approfitta per intrufolarsi nella dimora e imbavagliare Betty, attaccandole sugli occhi degli spilli per non farle chiudere le palpebre; Stefano torna nella stanza e, avvicinatosi a Betty, legata e imbavagliata, cade nella trappola dell'assassino, che lo sgozza. Successivamente Betty incontra la costumista Giulia che nota sul costume usato da Betty un bracciale con una data; in quel momento il killer irrompe nella stanza, lega e imbavaglia nuovamente Betty e, dopo una colluttazione con Giulia, riesce ad avere la meglio e la uccide, dopo aver recuperato il bracciale.\nIl regista Marco \u00e8 preoccupato e Betty, su consiglio della sua agente Mira, contatta il commissario di polizia Alan Santini, il quale le manda a casa un agente di scorta. A un certo punto l'agente scompare e arriva Mira; le due donne si rifugiano in cucina e, pensando che non ci sia pi\u00f9 nessuno nell'appartamento, tornano all'ingresso; Mira guarda un attimo nello spioncino della porta e nota un uomo con distintivo di polizia e rivoltella che chiede di entrare, ma la donna non si fida. L'uomo tira fuori la pistola e spara allo spioncino, colpendo e uccidendo Mira.\nBetty cerca una via di fuga e viene salvata dalla figlia di una sua vicina, Alma, che la porta nel suo appartamento attraverso il condotto di ventilazione; la madre della piccola, sorpresa della presenza di Betty, non crede al suo racconto e la manda via.\nGiunta al teatro, Betty incontra Marco, il quale le spiega l'ingegnoso sistema che ha escogitato per prendere l'assassino: utilizzare i corvi che avevano assalito il killer per scovarlo fra il pubblico.\nDurante lo spettacolo successivo, vengono liberati alcuni corvi che iniziano a volare per il teatro, per poi colpire l'assassino e cavargli un occhio; l'assassino \u00e8 il commissario di polizia Alan. Quando la situazione sembra essersi ristabilita, Alan rapisce Betty e si rinchiude con lei in una stanza, e dopo averla legata a una sedia le rivela che in passato aveva avuto una relazione morbosa con la madre di Betty, secondo cui lei lo costringeva a rapire, seviziare e uccidere giovani ragazze, sotto gli occhi di lei, per farle provare un perverso piacere sessuale. Questo accadeva prima che Alan decidesse di ucciderla. Ora Alan \u00e8 ossessionato da Betty, che considera uguale alla madre, e dopo averla bendata, si d\u00e0 fuoco. Ma la ragazza riesce a salvarsi dall'incendio.\nQualche tempo dopo, Betty e Marco sono in vacanza e, mentre la cantante fa una passeggiata, il regista apprende da un telegiornale che il vero corpo dell'assassino non \u00e8 stato ritrovato. Betty viene assalita da Alan e Marco accorre in sua difesa, ma viene accoltellato; Alan insegue Betty e la cattura, ma la ragazza fa credere al killer di essere come sua madre; \u00e8 solo un tranello della ragazza che colpisce Alan e chiama a gran voce le guardie nascoste nella foresta che fermano e arrestano il killer.\nProduzione.\nRiprese.\nLe riprese cominciarono il 25 maggio 1987 e terminarono il 14 ottobre dello stesso anno. La pellicola fu girata fra Lugano, in Svizzera, Roma e all'interno del Teatro Regio di Parma, ambientazione delle scene d'opera del film. La protagonista del film doveva essere, prima ancora che le riprese iniziassero, Giuliana De Sio, poi rimossa per la scelta di Argento e lo sceneggiatore Ferrini di dare un'et\u00e0 pi\u00f9 \"verde\" al personaggio principale e venne sostituita dalla meno nota Cristina Marsillach, che si rivel\u00f2 per\u00f2 altrettanto valida.\nMichele Soavi aiuta Argento nella regia del film come regista in seconda unit\u00e0.\nDurante le riprese avvennero sul set fatti strani, che convinsero Argento del fatto che il suo film fosse stato preso di mira dalla cosiddetta \"maledizione del Macbeth\" (in realt\u00e0 esistente solo nel teatro di prosa per il dramma di Shakespeare, detto scaramanticamente \"dramma scozzese\", mentre l'opera di Giuseppe Verdi non gode di nessuna fama infausta nell'ambiente operistico).\nColonna sonora.\nLe musiche sono di Claudio Simonetti; tra queste il magniloquente brano \"Opera\" e \"Crows\", neoclassico e pieno di tensione. Della colonna sonora fanno parte anche i due brani \"Steel Grave\" e \"Knight of the Night\" del gruppo heavy metal italiano \"Steel Grave\" (GOW).\nDurante il film \u00e8 possibile ascoltare anche il brano \"No Escape\" del gruppo heavy metal svedese Norden Light (inclusa nel loro album ufficiale \"Shadows from the Wilderness\"), che per\u00f2 non \u00e8 contenuta nel disco principale della colonna sonora. La stessa canzone \u00e8 invece contenuta in un secondo disco, edito dalla Cinevox per la serie Ciak, dove sono raccolti tutti i brani del film non composti da Claudio Simonetti, quelli cio\u00e8 composti da Bill Wyman &amp; Terry Taylor e Roger e Brian Eno, nonch\u00e9 le arie delle opere ascoltate nel film. Lo stesso disco inspiegabilmente comprende un pezzo di Pino Daniele. Un terzo disco infine, comprende unicamente tutti i brani d'opera presenti nel film.\nHa contribuito alla produzione della colonna sonora la rock band Skorie di Torino.\nDistribuzione.\nIl film venne distribuito in Italia il 19 dicembre del 1987 mentre negli Stati Uniti il film arriv\u00f2 nelle sale solo il 6 settembre del 1991. L'edizione DVD della pellicola \u00e8 stata distribuita in Italia dalla Cecchi Gori nel 2000.\nCensura.\nAll'uscita \"Opera\" fu vietato ai minori di 18 anni sia in Italia - dove poi il divieto venne ridotto ai minori di 14 anni - che all'estero. Negli USA ebbe la classificazione \"R\", vietato ai minori di 17 anni non accompagnati.\nAccoglienza.\nLa pellicola ebbe molto successo tra il pubblico, arrivando al 12\u00ba posto della classifica dei film dal maggior incasso in Italia nella stagione cinematografica 1987-88 (in totale incass\u00f2 7.207.592.000 lire dell'epoca).\nCuriosit\u00e0.\nPer asserzione dello stesso regista, lavorare con la protagonista, Cristina Marsillach, fu molto complesso a causa di frequenti liti, tanto da utilizzare l'aiuto regista, Michele Soavi, come intermediario.\nIn questo film, come nell'Uccello dalle piume di cristallo, l'assassino non viene ucciso, ma arrestato (non contando il film \"La sindrome di Stendhal\" in cui l'assassino viene ucciso a met\u00e0 film e i delitti proseguono per mano di un altro personaggio)."}
{"id": "495115", "revid": "1318658", "url": "https://it.wikipedia.org/wiki?curid=495115", "title": "Shropshire", "text": "Lo Shropshire (pronuncia o , abbreviato Salop o Shrops, in gallese \"Swydd Amwythig\") \u00e8 una contea dell'Inghilterra nella regione delle Midlands Occidentali; confina con il Galles ad ovest, con il Cheshire a nord, con lo Staffordshire ad est, e con il Worcestershire e Herefordshire a sud. Il Consiglio dello Shropshire fu creato nel 2009 come autorit\u00e0 unitaria, sostituendo i precedenti consiglio di contea e cinque consigli di distretto. Il borough di Telford and Wrekin \u00e8 una autorit\u00e0 unitaria separata dal 1998, ma rimane parte della contea cerimoniale.\nLa popolazione e l'economia della contea sono concentrate in cinque citt\u00e0: il capoluogo di Shrewsbury, che \u00e8 importante culturalmente e storicamente, molto vicino al centro della contea; Telford, una new town nella parte orientale che \u00e8 stata costruita intorno a diverse citt\u00e0 pi\u00f9 antiche, principalmente Wellington, Dawley e Madeley, che \u00e8 oggi la pi\u00f9 popolosa; e Oswestry nel nord-ovest, Bridgnorth appena a sud di Telford e Ludlow nella parte meridionale. La contea ha molte citt\u00e0 di mercato, tra cui Whitchurch nel nord, Newport a nord-est di Telford e Market Drayton nel nord-est della contea.\nLa Gola di Ironbridge \u00e8 un sito Patrimonio dell'umanit\u00e0 dell'UNESCO, e si estende tra Ironbridge, Coalbrookdale e in parte a Madeley. Vi sono altri siti storici anche di tipo industriale, come a Shrewsbury, Broseley, Snailbeach e Highley, come anche nel Shropshire Union Canal.\nL'Area of Outstanding Natural Beauty delle Shropshire Hills copre circa un quarto della contea, nella sua parte meridionale Lo Shropshire \u00e8 una delle contee inglesi pi\u00f9 rurali e meno densamente popolate, con una densit\u00e0 di popolazione di 136 abitanti per chilometro quadrato. The Wrekin \u00e8 uno dei luoghi pi\u00f9 riconosciuti della contea, anche se le colline pi\u00f9 elevate sono le Clee Hills, Stiperstones ed il Long Mynd. Wenlock Edge \u00e8 un altro luogo di importanza geografica e geologica. Nei bassipiani della contea che si estendono oltre il confine gallese si trova la riserva naturale nazionale \"Fenn's, Whixall and Bettisfield Mosses\", una delle torbiere pi\u00f9 importanti e meglio conservate della Gran Bretagna. Il fiume Severn, il pi\u00f9 lungo della Gran Bretagna, attraversa la contea, fluendo verso il Worcestershire nella Valle del Severn.\nIl fiore simbolo della contea \u00e8 la drosera rotundifolia.\nLa famosa scrittrice di romanzi storicie gialli, Ellis Peters - Edith Mary Pargeter- ha ambientato a Shrewbury e nella contea di Salop la serie di gialli storici- prima epoca normanna- su frate Cadfael.\nGeografia fisica.\nLa contea di Shropshire confina ad ovest con la contea gallese di Powys e a nord-ovest con il distretto unitario di Wrexham, a nord confina con il Cheshire, a est con lo Staffordshire e a sud con il Worcestershire e l'Herefordshire.\nNell'area settentrionale e centrale il territorio \u00e8 pianeggiante e costituisce il prolungamento meridionale della pianura del Cheshire. \u00c8 attraversato dal fiume Severn che dal Galles scende verso il capoluogo di contea di Shrewsbury per poi dirigersi, dopo aver superato la Gola di Ironbridge, a sud verso il Worcestershire. Oltre a Shrewsbury in questa area sono situate le cittadina di Oswestry (al confine col Galles), Whitchurch e Market Drayton a nord, e a ovest la conurbazione urbana incentrata sulla New Town di Telford.\nL'area sud-ovest della contea \u00e8 interessata da rilievi collinari che raggiungono i 517 metri d'altitudine del \"Long Mynd\" e i 530 metri della \"Brown Clee Hill\". Tra i rilievi del Wenlock Edge e le Clee Hills si distende la valle del fiume Teme che scende verso il Worcestershire. L'area meridionale della contea ha uno spiccato carattere rurale e i centri abitati di una certa rilevanza sono solo Ludlow, Bridgenorth e Church Stratton.\nGeografia antropica.\nSuddivisioni amministrative.\nLa contea cerimoniale dello Shropshire \u00e8 divisa amministrativamente nel territorio distretti unitari dello Shropshire di Telford e Wrekin, a loro volta suddivisi in parrocchie civili.\nStoria.\nNascita della Rivoluzione industriale.\nLa contea di Shropshire \u00e8 a buon diritto considerata la culla della Rivoluzione Industriale. Vari fattori hanno contribuito a ci\u00f2. Innanzi tutto la ricchezza di minerali del sottosuolo (carbone, piombo, rame e ferro). Inoltre il fiume Severn ha rappresentato da sempre una via di trasporto privilegiata per il trasporto di merci e per le comunicazioni. Nel XVIII Ironbridge Gorge divenne il centro focale dell'industria emergente. Fu qui che venne costruito il primo ponte in ferro (tuttora esistente). A \"Coalbrookdale\" nacque la moderna fusione del ferro. A \"Ditherington\" fu costruito il primo edificio al mondo con struttura in ferro. Le cittadine di \"Broseley\", \"Madeley\", \"Jackfield\" e \"Coalport\" sono stati centri di innovazioni tecnologiche nel corso del XVIII come ancora testimonia il ricchissimo patrimonio di archeologia industriale della contea."}
{"id": "495116", "revid": "122670930", "url": "https://it.wikipedia.org/wiki?curid=495116", "title": "Jantoman", "text": "Biografia.\nHa iniziato la carriera di musicista professionista nel 1987 partecipando ad album di artisti italiani e suonando dal vivo con attori e cabarettisti (Claudio Bisio, Aldo Giovanni e Giacomo, Fabio De Luigi) e lavorando nel campo della pubblicit\u00e0.\n\u00c8 il tastierista (a fianco di Rocco Tanica) e corista del gruppo musicale Elio e le Storie Tese a partire dal tour del 1999, e si occupa anche delle fasi di mixaggio dei loro dischi, ma la collaborazione in studio con il gruppo nelle fasi di pre e post-produzione risale al 1989, quando Jantoman li incontr\u00f2 allo Psycho Studio di Claudio Dentes dove stavano registrando il primo album. L'ingresso di Jantoman, dopo la morte di Feiez, ha permesso a Rocco Tanica di affrancarsi dall'uso del sequencer. Per le difficolt\u00e0 esecutive di alcuni brani, si \u00e8 guadagnato il soprannome di Inumano. Suona inoltre nella Biba Band, nella band di Robi Zonca e nei BravimaBasta, band nata dalle ceneri dei Phazee.\nHa vissuto a Pavia.\nHa collaborato (insieme a Elio, Faso, Christian Meyer e Vittorio Cosma, tutti membri di Elio e le Storie Tese) al disco \"Terra Nostra\" del 1996 dei Tenores di Neoneli, dove ha suonato nella versione in sardo di \"La terra dei cachi\", cantata da Elio\".\""}
{"id": "495119", "revid": "125229106", "url": "https://it.wikipedia.org/wiki?curid=495119", "title": "Farrah Fawcett", "text": "Icona della cultura pop e sex symbol degli anni settanta, divenne una star internazionale nel 1976 grazie al ruolo di Jill Munroe nella serie TV \"Charlie's Angels\". Ha poi proseguito una brillante carriera da attrice in teatro, al cinema e in diverse produzioni televisive, ottenendo pi\u00f9 volte la candidatura ai Golden Globe e agli Emmy Award.\nBiografia.\nGli anni giovanili.\nNata nel 1947 a Corpus Christi (Texas), da James William Fawcett e Pauline Alice, nel 1965 Farrah Fawcett si diplom\u00f2 alla W.B. Ray High School e l'anno successivo inizi\u00f2 a frequentare un corso d'arte presso la \"University of Texas\" di Austin. Qui venne notata da un pubblicista di Hollywood, in occasione di un servizio giornalistico sulle \"Dieci studentesse universitarie pi\u00f9 belle\" dell'ateneo. Si trasfer\u00ec allora a Los Angeles per tentare la fortuna, posando come modella e apparendo in tv in alcuni spot commerciali.\nPrime apparizioni televisive e cinematografiche.\nFawcett debutt\u00f2 come attrice televisiva nel telefilm \"Strega per amore\" e successivamente in \"Owen Marshall: Counselor at Law\". In seguito apparve in alcuni episodi di \"Harry O\" con David Janssen. Nel 1970 le venne offerto un ruolo importante nel film \"Il caso Myra Breckinridge\", tratto da un romanzo satirico di Gore Vidal, accanto a Raquel Welch; il film fu un flop al botteghino e la sua carriera si aren\u00f2: nei tre anni seguenti gir\u00f2 solo alcuni spot televisivi.\nNel 1973 il suo neo-marito, l'attore Lee Majors, inizi\u00f2 a interpretare la serie \"L'uomo da sei milioni di dollari\", e us\u00f2 la sua influenza per far avere un ruolo anche a Farrah, che inizi\u00f2 a conquistare popolarit\u00e0 presso il pubblico televisivo, e fu contattata dal produttore Aaron Spelling, che cercava le protagoniste per una nuova serie, \"Charlie's Angels\". Nel 1976, la Pro Arts Inc. propose all'attrice la realizzazione di un poster e venne subito organizzato un servizio fotografico. Il poster, in cui Fawcett indossava un costume da bagno rosso a un pezzo disegnato dalla stilista Norma Kamali, divenne un vero best seller: si stima che ne siano state vendute circa dodici milioni di copie in tutto il mondo.\nLa fama internazionale con le \"Charlie's Angels\".\nIl 22 settembre 1976 and\u00f2 in onda il primo episodio della serie \"Charlie's Angels\", con Fawcett nel ruolo di Jill Munroe, una bella detective reclutata dal proprietario di un'agenzia investigativa insieme ad altre due avvenenti colleghe (interpretate da Jaclyn Smith e Kate Jackson). La sua apparizione nel telefilm aument\u00f2 le vendite del poster, tanto che le entrate per le royalties della sua immagine superarono il salario percepito per il telefilm. Il taglio di capelli di Fawcett divent\u00f2 inoltre un trend internazionale.\nMentre il telefilm \"Charlie's Angels\" diventava un successo planetario, Fawcett vinse un People's Choice Award per il suo ruolo nella serie. Nel 1977, intervistata dal giornale \"TV Guide\", dichiar\u00f2: \u00abQuando \"Charlie's Angels\" incominci\u00f2 ad avere un primo successo, pensai che fosse grazie alla nostra bravura ma, quando ebbe un tale successo internazionale, capii che ci\u00f2 era dovuto al fatto che nessuna di noi portava il reggiseno.\u00bb\nNel frattempo, Lee Majors inizi\u00f2 a manifestare gelosia nei confronti del successo della moglie, aggravata dal fatto che le riprese di \"Charlie's Angels\" portavano Farrah a essere impegnata tutto il giorno sul set. Su pressione di Lee, Fawcett decise quindi di abbandonare la serie dopo solo una stagione. La decisione fu mal accolta da Aaron Spelling, che le intent\u00f2 una causa da tredici milioni di dollari (cifra molto alta per l'epoca) ed esercit\u00f2 la sua influenza sugli \"studios\" televisivi concorrenti affinch\u00e9 non offrissero lavoro all'attrice, pena il loro coinvolgimento nella causa. La vertenza si risolse con un accordo extragiudiziale: Fawcett pag\u00f2 una pesante penale e si impegn\u00f2 a partecipare ad alcuni episodi della terza e della quarta serie in qualit\u00e0 di \"guest star\". Cheryl Ladd la sostitu\u00ec nel telefilm nel ruolo di Kris Munroe, sorella minore di Jill.\nL'ostracismo e il riscatto nei ruoli drammatici, il successo in \"Oltre ogni limite\".\nL'ostracismo di cui fu oggetto Fawcett, dopo la sua decisione di lasciare il telefilm che l'aveva resa una star, ne blocc\u00f2 la carriera, tanto che negli anni immediatamente successivi l'attrice recit\u00f2 solo in film di scarso valore artistico come, ad esempio, \"Saturno 3\" (1980). Il riscatto arriv\u00f2 dal teatro: a Broadway fu infatti la protagonista di \"Oltre ogni limite\", ottenendo un grande successo di pubblico e di critica e pot\u00e9 cos\u00ec tornare a Hollywood per lavorare ancora nel cinema e in televisione.\nNel 1983 venne messo in commercio un profumo Faberg\u00e9 che portava il suo nome.\nNel 1984 ottenne la prima di tre candidature al premio Emmy Award per il film televisivo \"Quando una donna\" (conosciuto anche con il titolo \"Autopsia di un delitto\"), cui segu\u00ec, due anni dopo, la candidatura al Golden Globe per il film \"Oltre ogni limite\" (1986), in cui interpreta lo stesso ruolo gi\u00e0 ricoperto in \"Oltre ogni limite\", ossia una donna che sequestra e tortura il suo stupratore, e che rimane forse il suo pi\u00f9 intenso ruolo drammatico. Grazie a \"Oltre ogni limite\", Fawcett riusc\u00ec a tornare alla ribalta una volta per tutte, oltre che dimostrare notevoli doti di attrice drammatica.\nInterpret\u00f2 successivamente svariati ruoli, riuscendo a farsi apprezzare dalla critica e dal pubblico. Nel 1986 interpret\u00f2 la figura di Beate Klarsfeld nel film per la TV \"Il coraggio di non dimenticare\", ruolo che le valse la nomination al Golden Globe. L'anno seguente replic\u00f2 il successo con un altro personaggio, ricopr\u00ec infatti sullo schermo il ruolo di Barbara Hutton nella miniserie televisiva \"Una povera ragazza ricca - La storia di Barbara Hutton\", che le valse un'altra nomination ai Golden Globe.\nNel 1989 affianc\u00f2 il compagno di una vita Ryan O'Neal nella miniserie TV \"Sacrificio d'amore\". Fu un'altra grande prova per Farrah che ricevette nel 1990 la doppia nomination sia agli Emmy Awards che ai Golden Globe come miglior attrice.\nGli anni '90 e 2000 fra cinema e TV e il cancro.\nFawcett, che rifiut\u00f2 svariate offerte per posare nuda negli anni settanta e ottanta, nel 1995 decise infine di spogliarsi per la rivista \"Playboy\" (esperienza che ripeter\u00e0 due anni dopo per festeggiare i suoi cinquant'anni); questo numero della rivista divenne quello pi\u00f9 venduto degli anni novanta, con pi\u00f9 di quattro milioni di copie nel mondo.\nNel 1995 le venne conferita una stella con il suo nome sulla \"Hollywood Walk of Fame\". Nel 1997 l'attrice fu scelta da Robert Duvall per interpretare il ruolo di sua moglie nel film da lui diretto e interpretato \"L'apostolo\", e nel 2000 da Robert Altman per il film \"Il dottor T e le donne,\" nel ruolo della moglie di Richard Gere. Fawcett continu\u00f2 a lavorare per la televisione: apparve in un episodio della serie \"Ally McBeal\" e in quattro di \"Spin City\" e \"The Guardian\", che le fecero guadagnare la terza candidatura agli Emmy Awards. Il suo ultimo ruolo risale al 2004, nel film \"The Cookout\".\nNel 2006 le fu diagnosticato un cancro al colon e nell'aprile 2009 fu ricoverata in Germania per un ultimo e disperato tentativo di salvarla. Nei suoi ultimi mesi di vita, l'attrice partecip\u00f2 a un documentario sulla sua battaglia contro il cancro, filmato dalla stessa Fawcett e dall'amica e produttrice Alana Stewart, che and\u00f2 in onda per la NBC il 15 maggio 2009, 40 giorni prima della morte dell'attrice. Il film, \"La storia di Farrah Fawcett\", fu trasmesso negli Stati Uniti con molto scalpore ma allo stesso tempo con successo: venne infatti seguito da 10 milioni di telespettatori e ricevette la nomination agli Emmy Awards tra i migliori programmi dell'anno. In Italia fu trasmesso da Sky.\nVita privata.\nDopo il matrimonio con Lee Majors (1973-1982), dal 1982 fino alla morte, Fawcett \u00e8 stata la compagna dell'attore Ryan O'Neal, da cui ha anche avuto un figlio, Redmond O'Neal, nato nel 1985.\nIl 22 giugno 2009 il \"Los Angeles Times\" riport\u00f2 la notizia delle imminenti nozze fra O'Neal e Fawcett, che era ormai in fin di vita. I due non fecero per\u00f2 in tempo a sposarsi per l'aggravarsi delle condizioni dell'attrice, che si spense tre giorni dopo, il 25 giugno, al Saint John's Health Center di Santa Monica, lo stesso giorno in cui mor\u00ec anche Michael Jackson, circostanza questa, data la notoriet\u00e0 della popstar e del tragico evento che ne caus\u00f2 la morte, che fece s\u00ec che la notizia della morte dell'attrice passasse quasi inosservata.\nIl patrimonio dell'attrice, valutato attorno ai quattro milioni di dollari, \u00e8 stato ereditato dal figlio Redmond. La salma di Farrah Fawcett riposa al cimitero Westwood Memorial Park di Los Angeles.\nLa polemica degli Oscar 2010.\nDurante la cerimonia dei premi Oscar 2010 \u00e8 stato trasmesso il tradizionale filmato \"In memoriam,\" che offre al pubblico il ricordo delle celebrit\u00e0 che hanno lavorato per il cinema e che sono scomparse durante l'anno appena trascorso. Malgrado la carriera di Farrah Fawcett vantasse la partecipazione a numerosi lavori per il grande schermo, il video commemorativo omise di ricordarla, circostanza che provoc\u00f2 polemiche tra i suoi \"fan\" e le proteste dei suoi familiari, oltre che di molti colleghi, come l'attrice Jane Fonda. Dopo le numerose rimostranze, il produttore Bruce Davis si giustific\u00f2 spiegando che l'attrice non era stata inserita poich\u00e9 la sua notoriet\u00e0 era prevalentemente legata all'attivit\u00e0 televisiva e che, per questo motivo, Fawcett sarebbe stata ricordata durante la cerimonia del premio Emmy, considerato l'Oscar della televisione.\nNei mass media.\nNel 2013 i Capital Cities con Andr\u00e9 3000 dedicano a lei e ai suoi capelli una canzone dal titolo \"Farrah Fawcett Hair\".\nRiconoscimenti.\nHollywood Walk of Fame.\nStella per il suo contributo all'industria televisiva (1995)\nGolden Globe.\n\"Nomination\":\nEmmy Awards.\n\"Nomination\":\nPeople's Choice Awards.\nMiglior interpretazione in un nuovo Programma Tv, (1977)\nRazzie Awards.\n\"Nomination\":\nDoppiatrici italiane.\nNelle versioni in italiano dei suoi film, Farrah Fawcett \u00e8 stata doppiata da:"}
{"id": "495120", "revid": "1718925", "url": "https://it.wikipedia.org/wiki?curid=495120", "title": "Comunit\u00e0 cristiana di base", "text": "Per comunit\u00e0 cristiana di base (spesso abbreviato in Cdb) si intende un gruppo di credenti cristiani (in massima parte provenienti dalla Chiesa cattolica), che mira ad una pratica, a loro dire, \"pi\u00f9 evangelica e pi\u00f9 credibile\" rispetto a quella della cosiddetta \"Chiesa istituzionale\".\nPur se nate nello stesso periodo (quello del Concilio Vaticano II), le comunit\u00e0 cristiane di base, sviluppatesi soprattutto in Europa in discontinuit\u00e0 con la prassi e con la gerarchia ecclesiale, si distinguono dalle comunit\u00e0 ecclesiali di base (CEB), sorte in America Latina e in Africa, promosse dall'impegno dei missionari e sostenute dall'episcopato locale.\nStoria.\nLe Comunit\u00e0 cristiane di base (CdB) sono nate spontaneamente negli anni sessanta e settanta sulla spinta del Concilio Vaticano II. Facendo riferimento alla Bibbia e, insieme, alle \"lotte degli oppressi\", le CdB non intendono creare un'altra Chiesa, ma piuttosto contribuire a rendere pi\u00f9 evangelica e credibile la loro Chiesa storica di appartenenza, quella cattolica romana, ponendo l'accento sulla ricerca di nuove forme comunitarie e sul superamento di divisioni troppo rigide tra i diversi ruoli dei cristiani. Alcune di loro al termine di un convegno nazionale convocato a Roma nell'ottobre del 1971 si sono collegate in un movimento per confrontare le diverse esperienze e assumere comuni iniziative, pur mantenendo ciascuna la propria autonomia.\nAttivit\u00e0.\nNel corso della loro storia le CdB italiane hanno seguito percorsi diversi senza mai diventare sezioni territoriali di un movimento unitario. Su questa base hanno avviato un cammino comune scandito da incontri nazionali di confronto e di studio nei quali hanno consolidato un insieme di \"punti fermi\u201d che le caratterizzano.\nNel corso degli anni, il campo di interesse delle Cdb si \u00e8 esteso: la rielaborazione della liturgia in chiave ecumenica, inclusiva e dialogica (eucaristia \"dialogata\"; presidenza affidata anche ai laici); accoglienza di divorziati risposati, gay e lesbiche; impegno politico caratterizzato dalla affermazione della laicit\u00e0 e dalla richiesta di una piena separazione tra Stato e Chiesa, con il rifiuto del concordato.\nLe CdB non costituiscono quindi una struttura unitaria come altri \u201cmovimenti\u201d ecclesiali, ma si sono dotate di una forma di organizzazione \u201cleggera\u201d che opera attraverso:\nIn alcune fasi della storia delle CdB tra i giovani di diverse comunit\u00e0 si \u00e8 costituita una rete di comunicazione e di rapporti per la promozione di specifiche iniziative.\nGruppi donne delle Comunit\u00e0 cristiane di base.\nI gruppi donne delle CdB italiane, nati autonomamente ed in tempi diversi nelle diverse comunit\u00e0, hanno iniziato a dar vita a incontri nazionali di genere a partire dall'esperienza del IX seminario nazionale delle CdB, dal titolo: \u201cLe scomode figlie di Eva\" e sottotitolo \"Le CdB si interrogano sui percorsi di ricerca delle donne nella societ\u00e0 e nelle chiese\" , svoltosi a Brescia dal 23 al 25 aprile del 1988. Questa esperienza ha dato vita prima ad alcuni coordinamenti nazionali dei gruppi donne e poi ad una serie di incontri nazionali donne CdB su temi specifici, che si sono susseguiti negli anni successivi al 1988 fino ad oggi; dal 2004, dopo la partecipazione al Sinodo europeo delle donne a Barcellona, con l'apporto costruttivo di altri gruppi di donne.\nPersonaggi rappresentativi.\nCome organizzazione le comunit\u00e0 non prevedono al loro interno ruoli di particolare prestigio, tuttavia nel corso della loro storia sono emerse alcune persone significative, come il biblista Giuseppe Barbaglio che ha vissuto e lavorato a lungo presso la comunit\u00e0 di San Paolo , Ciro Castaldo animatore della \"Segreteria tecnica nazionale\" delle comunit\u00e0 di base , Giovanni Franzoni presso la comunit\u00e0 di San Paolo, Filippo Gentiloni, Franco Maggiotto sacerdote nella comunit\u00e0 di base di Alpignano e sepolto nel cimitero valdese di Angrogna , Enzo Mazzi fondatore della comunit\u00e0 di base dell'Isolotto a Firenze , Martino Morganti prete operaio della comunit\u00e0 di \"piazza del luogo Pio\" di Livorno espulso dall'ordine francescano un paio di anni prima della sua morte , Luigi Sandri della comunit\u00e0 di base di San Paolo, Marcello Vigli tra i fondatori della rivista di dialogo religioso Com-Nuovi Tempi, Franco Barbero, ridotto allo stato laicale da Papa Giovanni Paolo II nel 2003"}
{"id": "495124", "revid": "339392", "url": "https://it.wikipedia.org/wiki?curid=495124", "title": "Plesiosauridae", "text": ""}
{"id": "495126", "revid": "110157", "url": "https://it.wikipedia.org/wiki?curid=495126", "title": "Disuguaglianza di \u010ceby\u0161\u00ebv sulla somma", "text": "In matematica, la disuguaglianza di \u010ceby\u0161\u00ebv sulla somma, che porta il nome di Pafnutij L'vovi\u010d \u010ceby\u0161\u00ebv, stabilisce che se:\nallora:\nIn modo simile, se:\nallora:\no meglio:\nDimostrazione.\nLa disuguaglianza di \u010ceby\u0161\u00ebv sulla somma segue dalla disuguaglianza di riarrangiamento. Si supponga di avere:\nper la disuguaglianza di riarrangiamento si ha che:\n\u00e8 il valore massimo che assume il prodotto scalare fra le due sequenze. Dunque:\nsommando tutte queste disuguaglianze si ottiene:\ne dividendo per formula_14:\nDisuguaglianza sulle funzioni.\nEsiste inoltre una versione continua della disuguaglianza di \u010ceby\u0161\u00ebv: se formula_16 e formula_17 sono funzioni reali ed integrabili in formula_18, entrambe crescenti o entrambe decrescenti, allora:\nQuesto pu\u00f2 essere generalizzato ad integrali in qualsiasi altro spazio, come anche a prodotti numerabili di integrali."}
{"id": "495138", "revid": "1573940", "url": "https://it.wikipedia.org/wiki?curid=495138", "title": "Cephalorhynchus commersonii", "text": "Il cefalorinco di Commerson (Cephalorhynchus commersonii ()) \u00e8 uno dei quattro delfini del genere \"Cephalorhynchus\".\nVive in due aree geograficamente distinte:\nPrendono il nome da Philibert Commerson, che li descrisse per primo nel 1767 dopo averli avvistati nello stretto di Magellano.\nDescrizione fisica.\nIl cefalorinco di Commerson ha un aspetto molto caratteristico. Ha la testa, la pinna dorsale ricurva e la coda nere, con la gola e il corpo bianchi. La demarcazione tra i due colori \u00e8 molto netta. Nella forma e nelle dimensioni la creatura \u00e8 tarchiata e cresce fino a circa 1,7\u00a0m.Il suo peso arriva fino a 60\u00a0kg. Il suo aspetto ricorda quello di una focena, ma il suo cospicuo comportamento \u00e8 tipico di un delfino. La pinna dorsale ha la parte anteriore lunga e stretta che termina in una punta ricurva. La posteriore \u00e8 normalmente concava, ma non falcata. La coda ha una tacca nel mezzo. Questo delfino non ha rostro e il muso idrodinamico con ampie mascelle. Sulla parte inferiore dell'addome la femmina ha una macchia nera che sembra una punta di freccia; nel mentre nel maschio la macchia ricorda una lacrima.I piccoli nascono neri, marroni e grigi, poi diventano neri e grigi e infine le parti grigie diventano bianche. \nLe femmine raggiungono l'et\u00e0 riproduttiva tra i sei e i nove anni. I maschi raggiungono la maturit\u00e0 sessuale all'incirca nella stessa et\u00e0. L'accoppiamento avviene in primavera ed estate e il parto avviene dopo un periodo di gestazione di 11 mesi; partorisce 1 cucciolo grande quanto la met\u00e0 della madre a parto e lo svezzamento avviene dopo un anno dalla nascita. Il pi\u00f9 vecchio cefalorinco di Commerson conosciuto mor\u00ec a 18 anni. In cattivit\u00e0 vivono per pi\u00f9 di 26 anni.\nPopolazione e distribuzione.\nLa specie \u00e8 distribuita in due aree. La popolazione pi\u00f9 numerosa si trova all'interno di varie insenature in Argentina, nello stretto di Magellano e vicino alle isole Falkland. La seconda popolazione (scoperta negli anni cinquanta) risiede vicino alle isole Kerguelen (nell'oceano indiano), 8000\u00a0km ad est dei loro cugini pi\u00f9 prossimi. Preferiscono le acque basse. La popolazione globale \u00e8 sconosciuta, ma si ritiene che la specie sia localmente comune. Una stima del 1984 ha stimato che nello stretto di Magellano ci siano 3400 individui.\nComportamento.\nIl cefalorinco di Commerson \u00e8 molto attivo. \u00c8 stato visto spesso nuotare rapidamente sulla superficie e saltare sull'acqua. Quando nuota pu\u00f2 anche girare e roteare su se stesso e deve \"surfare\" sulle onde che si infrangono quando si trova molto vicino alla riva. Segue le scie e nuota dietro alle imbarcazioni veloci. Sappiamo anche che si diverte a nuotare capovolto.\nQuesto delfino si ciba di un miscuglio di pesci costieri e pelagici e di calamari. Quelli della sottopopolazione sudamericana incrementano la loro dieta con crostacei.\nConservazione.\nLa IUCN classifica il cefalorinco di Commerson come una specie a rischio minimo nella sua Lista Rossa delle Specie Minacciate. La vicinanza del delfino alle coste rende un avvenimento comune le uccisioni accidentali nelle reti da pesca. Questi delfini vennero uccisi per usarli come esca per granchi dai pescatori argentini e cileni negli anni settanta e ottanta. Questa pratica si \u00e8 ridotta."}
{"id": "495140", "revid": "121089642", "url": "https://it.wikipedia.org/wiki?curid=495140", "title": "Mp3PRO", "text": "mp3PRO \u00e8 un formato di compressione audio derivato da mp3 rilasciato dalla Thomson e dalla Fraunhofer nell'anno 2001. Proposto inizialmente come successore dell'mp3, lo standard non si \u00e8 mai affermato. RCA, l'unica azienda ad aver prodotto dei lettori compatibili con l'mp3PRO, ha attualmente abbandonato questo formato.\nCompressione audio.\nCome per il classico formato mp3, anche la sua evoluzione, mp3PRO, consiste in una compressione lossy, dunque avviene la perdita di alcune informazioni relative al suono a vantaggio del minor spazio occupato dal file audio.\nGi\u00e0 con il precedente formato mp3 venivano rimosse diverse informazioni non necessarie dai file quali, ad esempio, le frequenze fuori dalla portata dell'orecchio umano, effetti di mascheramento e comunque suoni poco udibili dall'orecchio umano in condizioni standard.\nLa compressione mp3PRO utilizza l'algoritmo di compressione del suo predecessore MPEG-1 Layer III, utilizzandolo per\u00f2 esclusivamente sulle frequenze pi\u00f9 basse (circa fino ai 7000\u00a0Hz), ed implementando un'altra tecnologia per quelle pi\u00f9 alte, che sono alcune delle principali note dolenti (nel vero senso della parola) del formato mp3.\nLa compressione delle frequenze pi\u00f9 alte avviene mediante un algoritmo chiamato Spectral Band Replication (SBR) di cui non si sa molto in quanto custodito dalle due aziende che ne detengono i diritti, ovvero la Thomson e la Fraunhofer. Le poche informazioni relative a questa tecnologia di compressione fanno comunque capire come avviene, a grandi linee, il risparmio di spazio occupato dal file, soprattutto relativamente alle alte frequenze. In pratica, la maggior parte delle informazioni relative ai suoni con frequenze maggiori di 7KHz non vengono scritte all'interno del file stesso, ma in fase di riproduzione della traccia audio vengono ricostruite quasi totalmente dal software che riproduce il suono sulla base delle frequenze pi\u00f9 basse.\nEffettivo guadagno in fatto di qualit\u00e0 e dimensione.\nTrattandosi di audio, non vi pu\u00f2 essere certezza su quale formato sia effettivamente migliore in fatto di qualit\u00e0 del suono in rapporto alla dimensione del file generato.\nCoding Technologies afferma che un file audio generato in formato mp3 con velocit\u00e0 di trasmissione 128Kbits equivale ad un file in formato mp3PRO generato a 64Kbps. Questo vuol dire che, avendo quasi la stessa qualit\u00e0, il file in mp3PRO ha una dimensione pari a met\u00e0 della stessa traccia audio in mp3. La prova non \u00e8 evidentemente stata fatta mediante l'udito umano che varia di sensibilit\u00e0 da persona a persona, ma con dei software che mostrano graficamente lo spettro sonoro della traccia (prova meno attendibile rispetto alla prova uditiva ma sicuramente pi\u00f9 oggettiva). Nella realt\u00e0, le cose sono leggermente diverse: con un ascolto attento ed un buon orecchio, un mp3PRO a 96 kbps si attesta come qualit\u00e0 attorno ai 140-150kbps di un mp3, suonando nel contempo in modo meno \"dinamico\" e pi\u00f9 \"secco\".\nCompatibilit\u00e0 con lettori di file mp3.\nUn altro punto di forza del formato mp3PRO sta nella compatibilit\u00e0 con il formato mp3 originale. In pratica il software ed i dispositivi in grado di leggere i normali file mp3 riescono a riprodurre anche un file mp3PRO, con un risultato per\u00f2 di qualit\u00e0 notevolmente pi\u00f9 bassa, ossia quella equivalente ad un mp3 di pari bitrate (quindi, un file mp3PRO a 64kbit/s ascoltato con un lettore mp3 standard risulter\u00e0 qualitativamente simile ad un file mp3 da 64kbit/s).\nEncoder e Player.\nAttualmente il progetto mp3PRO \u00e8 fermo e non sono previsti aggiornamenti, per questo il formato mp3PRO \u00e8 poco considerato anche dai software pi\u00f9 recenti. Per provare ugualmente un file in questo formato si pu\u00f2 utilizzare il semplice e gratuito player-encoder disponibile nella pagina ufficiale del progetto mp3PRO (disponibile in fondo alla pagina).\nPer i pi\u00f9 interessati, \u00e8 inoltre possibile provare l'mp3PRO nella versione demo di Ahead Nero, che contiene opzioni avanzate come il bit rate variabile e lo Stereo LC (detto anche LC Stereo, Low Complexity Stereo)."}
{"id": "495154", "revid": "287204", "url": "https://it.wikipedia.org/wiki?curid=495154", "title": "Ren\u00e9 Kalisky", "text": ""}
{"id": "495167", "revid": "1543377", "url": "https://it.wikipedia.org/wiki?curid=495167", "title": "Nicole Eggert", "text": "Carriera.\nA cinque anni la Eggert fu introdotta nel mondo dello spettacolo, diventando anche Miss Universo nella sezione dei piccoli. Comincia anche ad apparire in piccole parti alla televisione come attrice bambina. Nel 1980, ad otto anni, ottenne un ruolo nel film \"Ricche e famose\", con Jacqueline Bisset e Candice Bergen, interpretando la giovane figlia del personaggio di Bergen. Diventa nota al pubblico soprattutto per la sua partecipazione a serie televisive di successo: \u00e8 Chrissie Hooker in \"T.J. Hooker\" (1981-82), Marci Ferguson in \"Casalingo Superpi\u00f9\" (1985-86), e Jamie Powell in \"Baby Sitter\" (1987-90). Nel 1989 presenta i \"Nickelodeon Kids' Choice Awards\" con Wil Wheaton.\n\u00c8 stata poi una dei molti bagnini nella terza e quarta stagione della serie televisiva \"Baywatch\" (dal 1992 al 1994). Ha fatto un'apparizione in \"Sposati... con figli\" nell'episodio \"Enemies\" come Shannon (1996).\nNel 2004 ha interpretato il ruolo di \"Ginger\" nella prima edizione del reality show della rete TBS \"The Real Gilligan Island\". \u00c8 stata la prima stella a comparire in \"The Super Mario Bros. Super Show!\". \u00c8 anche apparsa in \"Scott Baio is 45... and Single\" (programma del protagonista di \"Baby Sitter\") nel 2007. Il 23 settembre, 2009 il canale VH1 ha annunciato partecipazione della Eggert nella stagione invernale 2010 del \"Celebrity Fit Club\".\nVita privata.\nAlta un metro e 57 centimetri, ha una figlia, nata nel 1998, di nome Dylin. Dopo una relazione con l'attore canadese Corey Haim, nel 2000 spos\u00f2 Justin Herwick, da cui per\u00f2 divorzi\u00f2 nel 2002. Nel luglio del 2011 ha avuto la sua seconda figlia, Keegan.\nSmessi i panni dell'attrice, ha intrapreso l'attivit\u00e0 di gelataia, che espleta vendendo i gelati su strada da un furgoncino."}
{"id": "495173", "revid": "290948", "url": "https://it.wikipedia.org/wiki?curid=495173", "title": "Cephalorhynchus hectori", "text": "Il cefalorinco di Hector (Cephalorhynchus hectori) \u00e8 il meglio conosciuto dei quattro delfini del genere \"Cephalorhynchus\". Con circa 1,4 m di lunghezza \u00e8 uno dei cetacei pi\u00f9 piccoli.\nIl Cefalorinco di Hector \u00e8 chiamato cos\u00ec in onore di Sir James Hector (1834-1907). Egli fu il curatore del Museo Coloniale di Wellington (ora Museo della Nuova Zelanda - Te Papa) ed esamin\u00f2 il primo esemplare trovato di questo delfino.\nIl popoto o cefalorinco di Maui (\"Cephalorhynchus hectori maui\") \u00e8 una sottospecie che vive al largo delle coste nord-occidentali dell'Isola del Nord della Nuova Zelanda. \u00c8 la sottospecie pi\u00f9 minacciata di tutti i mammiferi marini (gli altri cetacei con un simile e rischioso stato di conservazione abitano solamente fiumi ed estuari). Ci sono approssimativamente 110 cefalorinchi di Maui in natura e tra questi solamente 25 sono femmine in grado di riprodursi. Il Cefalorinco di Maui \u00e8 criticamente minacciato a causa degli intrappolamenti nelle reti da pesca e degli scontri con le imbarcazioni. I cefalorinchi di Maui adulti sono lunghi generalmente da 1,2 a 1,6 m e pesano intorno ai 50\u00a0kg. Hanno una pinna dorsale (superiore) arrotondata, la regione inferiore bianca e i fianchi grigi. I cefalorinchi di Maui compiono brevi immersioni (90 secondi) per nutrirsi di piccoli pesci e crostacei sul fondo dell'oceano.\nDescrizione fisica.\nIl cefalorinco di Hector ha un rostro indistinguibile ed una pinna dorsale arrotondata. Le natatoie hanno le estremit\u00e0 appuntite ed i margini concavi. Il colore predominante \u00e8 il grigio pallido, ma un'analisi pi\u00f9 approfondita rivela un complesso miscuglio di colori. La fronte \u00e8 grigia con striature nere. La punta del rostro \u00e8 nera. La gola e il petto sono bianchi. Sopra di essi \u00e8 presente una macchia grigio scura che corre dalle natatoie (anch'esse grigio scuro) agli occhi. Anche il ventre \u00e8 bianco con una striscia che va dai fianchi fino a sotto la pinna dorsale. La maggior parte del dorso e i fianchi sono dello stesso grigio chiaro del rostro. Il peduncolo caudale \u00e8 stretto. Alla nascita l'animale pesa 9\u00a0kg e raggiunge i 40\u201360\u00a0kg quando diventa adulto. Vivono per circa 20 anni.\nI cefalorinchi di Hector vivono in gruppi sciolti di circa due-otto esemplari. Sono animali attivi, amano seguire le scie e giocare con le alghe. Quando saltano fuori dal mare questi animali ricadono spesso nel solito luogo, creando uno schizzo rumoroso (i loro balzi verticali ed orizzontali sono molto meno rumorosi).\nAlcuni squali predano i cefalorinchi di Hector.\nPopolazione e distribuzione.\nI cefalorinchi di Hector sono endemici delle regioni costiere della Nuova Zelanda. Se ne conoscono due popolazioni principali, una delle quali ai lati dell'Isola del Sud. Si crede che le due popolazioni rimangano isolate l'una dall'altra dalle acque profonde dello stretto di Cook e della punta sud-occidentale dell'Isola del Sud. La specie sembra non amare o non essere in grado di attraversare aree di acque profonde. A met\u00e0 degli anni '80 la popolazione venne stimata intorno ai 3500 individui. Una stima pi\u00f9 recente suggerisce una popolazione totale di circa 7250 individui. Una popolazione numerosa vive ad Akaroa, vicino a Christchurch.\nI cefalorinchi di Hector d'estate vengono sempre avvistati a meno di 10\u00a0km dalla costa e leggermente pi\u00f9 al largo d'inverno. Degli avvistamenti occasionali sono stati registrati in Australia e Malaysia, ma si pensa che siano dovuti ad uno sbaglio di specie.\nQuelli della sottospecie di Maui sono circa 100.\nConservazione.\nGli intrappolamenti nelle reti da pesca sono un rischio molto significativo per la specie. Si ritiene che dal 1970 questi intrappolamenti, che provocano una morte certa, siano i responsabili del declino della popolazione. Nel 1988 venne creata una riserva marina intorno alla penisola di Banks per proibire le attivit\u00e0 di pesca con le reti nell'area. Questo ha fermato il declino della popolazione, ma non \u00e8 stato ancora registrato un incremento. Anche altre minacce, come le collisioni con le eliche delle imbarcazioni, hanno impedito un ritorno alla stabilit\u00e0.\nNel marzo 2004 il Dipartimento di Conservazione della Nuova Zelanda ha iniziato a testare un sistema di tracciamento satellitare per cetacei per monitorare tre cefalorinchi di Hector. Se questi movimenti potranno successivamente essere tracciati il sistema verr\u00e0 utilizzato anche per la pi\u00f9 minacciata sottospecie di Maui.\nNell'aprile 2007 il Fondo Mondiale per la Natura ha inviato una petizione online ad Helen Clark per introdurre misure d'emergenza allo scopo di proteggere i cefalorinchi di Hector e di Maui.\nNel 2019, l'organizzazione per la conservazione marina Sea Shepherd ha invitato le autorit\u00e0 responsabili negli Stati Uniti a vietare l'importazione di prodotti derivanti dalla pesca della Nuova Zelanda, che ha messo in pericolo la sopravvivenza dei delfini di Maui. La base per questo stop dovrebbe essere il Marine Mammal Protection Act, una legge che mira a ridurre le catture accessorie di mammiferi marini in tutto il mondo e non solo negli Stati Uniti. La petizione \u00e8 stata respinta. Sea Shepherd ha quindi intentato una causa contro le autorit\u00e0 competenti nel maggio 2020 perch\u00e9 non avevano implementato i requisiti legali richiesti."}
{"id": "495176", "revid": "1543377", "url": "https://it.wikipedia.org/wiki?curid=495176", "title": "Strapping Young Lad", "text": "Gli Strapping Young Lad sono stati una band heavy metal canadese fondata da Devin Townsend nel 1994 a Vancouver, Columbia Britannica, Canada. La band nacque inizialmente come progetto solista dello stesso leader; Townsend si occup\u00f2 infatti dell'intera strumentazione nell'album di debutto del 1995, \"Heavy as a Really Heavy Thing\". Dal 1997, la formazione, con Townsend come cantante e chitarrista, Jed Simon come chitarrista, Byron Stroud al basso, e Gene Hoglan alla batteria, rimase invariata fino allo scioglimento della band.\nEclettica miscela di death metal, thrash metal, black metal, progressive metal e industrial metal, la musica degli Strapping Young Lad si \u00e8 sempre caratterizzata per la sua particolare attitudine sperimentale, e per l'impiego delle tecniche pi\u00f9 disparate quali un blast beat onnipresente, una forte componente poliritmica, e una caratteristica produzione a Muro Sonoro. La direzione musicale \u00e8 stata per gran parte portata avanti da Devin Townsend, la cui esperienza con la sindrome bipolare e una certa dose di humor nero sono state le sue maggiori fonti ispiratrici per la sua musica. Townsend si \u00e8 anche fatto notare per le sue esibizioni dal vivo eccentriche e fuori dal comune, al punto da caratterizzare l'immagine della band stessa.\nCon l'album del 1997, \"City\", i SYL si guadagnarono un cospicuo successo nell'universo musicale underground. In seguito ad una pausa tra il 1999 e il 2002, la band ha pubblicato altri tre album, raggiungendo un notevole successo commerciale nel 2006, con la pubblicazione di \"The New Black\". Townsend sciolse Strapping Young Lad nel 2007, annunciando la propria decisione di distogliere la propria attenzione dal pubblico per concentrarsi sui propri progetti musicali.\nBiografia.\n\"Heavy as a Really Heavy Thing\" e \"City\" (1994 \u2013 1998).\nGli Strapping Young Lad vennero fondati nel 1994 come progetto solista di Devin Townsend. Devin \u00e8 un personaggio abbastanza affermato nella musica, avendo lui dato la voce nell'album Sex and Religion del chitarrista virtuoso Steve Vai, oltre ad aver partecipato nel 1994 al tour per la promozione del disco. Devin si \u00e8 spesso definito come un \"prostituto della musica\", \"pagato per fare carriera e rendere fama agli altri\". Nei mesi successivi dar\u00e0 supporto ai Wildhearts nei loro live dal vivo, attirando cos\u00ec l'attenzione della Roadrunner Records, che ben presto mostra interesse per i suoi lavori. Tuttavia, la curiosit\u00e0 da parte dell'etichetta svan\u00ec in breve tempo, cambiando le proprie intenzioni verso Devin. Una vicenda simile si verific\u00f2 con la stessa etichetta che aveva portato agli onori il medesimo lavoro di Steve Vai nel quale aveva preso parte, la Relativity Records, che respinse i suoi lavori considerandoli di \"scarsa attitudine commerciale\". Fu la volta della Century Media che lo contatt\u00f2 con la richiesta di incidere alcuni \"album estremi\". Townsend accett\u00f2, siglando un contratto che prevedeva la produzione di cinque album.\nDopo il tour con i Wildhearts, Devin cominci\u00f2 a registrare \"Heavy as a Really Heavy Thing\", e stando alle sue dichiarazioni, la durata complessiva del lavoro fu di una settimana. Buona parte delle tracce erano strumentali, e le parti di batteria programmate con una drum machine: le parti vocali vennero da lui aggiunte, e in diverse canzoni si vede la partecipazione di alcuni turnisti, tra cui Jed Simon - futuro componente della band - e Adrian White alla batteria - noto gi\u00e0 per aver militato in altri progetti come Reset e Front Line Assembly.\nPubblicato nel 1995, l'album \u00e8 una sintesi di elementi industrial metal, death, thrash e progressive metal. L'album ricevette ottimi consensi dalla critica, che li defin\u00ec una delle bands pi\u00f9 originali degli anni '90 e Townsend decise di dedicarsi a tempo pieno con gli SYL, nonostante vide una tiepida accoglienza dal pubblico heavy pi\u00f9 tradizionalista: nel primo anno vendette solo 143 copie. Tuttavia le critiche positive, come gi\u00e0 precedentemente accennato, non sono mancate, tanto che un critico di Metal Hammer, Andy Stout, lo defin\u00ec come \"uno degli album pi\u00f9 disturbanti degli ultimi anni e degli anni a venire\". \nNonostante tutto, lo stesso Townsend ha successivamente espresso in tempi successivi, la sua insoddisfazione verso l'album, affermando che in quel disco fossero solo presenti \"due buone canzoni\" e che tutto il resto fosse solo \"una collezione di vecchie demo ri-registrate\".\nIl leader degli SYL, intanto, inizia a reclutare tre componenti - che diventano cos\u00ec membri permanenti del gruppo - che tra l'altro avevano collaborato con l'artista per la stesura del precedente album: il chitarrista Jed Simon, il bassista Byron Stroud, e il batterista Gene Hoglan, quest'ultimo personaggio noto nel panorama heavy metal estremo per aver collaborato con band di successo come Dark Angel, Death e Testament.\nL'11 febbraio del 1997 vede la luce il loro secondo capitolo discografico, \"City\", dove il contributo di Hoglan diede man forte al gruppo, grazie al suo livello tecnico non indifferente. Il lavoro degli SYL venne ampiamente riconosciuto dalla stampa metal, in particolare dalla rivista Kerrang!, che li defin\u00ec \"la band pi\u00f9 pesante di tutti i tempi\". Il disco ricevette cos\u00ec in seguito un forte seguito e la band inizi\u00f2 cos\u00ec ad acquisire una vera e propria fanbase: \u00e8 attualmente considerato come una delle loro pietre miliari da un consistente numero di appassionati del gruppo e di critici musicali. Basti pensare che nel 2002, venne inserito al quarantacinquesimo posto nella graduatoria di Revolver dei \"69 pi\u00f9 grandi album metal di tutti i tempi\", e nel 2005 nella classifica degli \"album da avere assolutamente\". Terrorizer l'ha considerato come uno dei \"100 migliori album metal di tutti i tempi\". Lo stesso Devin si ritenne soddisfatto di questo lavoro.\nVerso la fine del 1997, gli Strapping Young Lad intraprese un tour mondiale, per promuovere l'album, che tocc\u00f2 l'Europa, il Nord America e l'Australia. Nel 2008 il gruppo fu anche partecipe al Dynamo Open Air, show che prende atto a Eindhoven, nei Paesi Bassi. Mentre l'attivit\u00e0 live continuava la sua corsa, il gruppo fece uscire \"No Sleep 'till Bedtime\", un album live di una performance tenutasi a Melbourne, in Australia: la Century Media non era inizialmente interessata nel pubblicare l'album in quanto live, ma cambi\u00f2 la propria idea rimanendo impressionata dalla produzione di Townsend. L'anno si chiuse con alcune date in Giappone e Australia.\nIn pausa (1999 - 2002).\nAl concludersi del 1998, Townsend decise di porre una pausa all'attivit\u00e0 del gruppo in modo da potersi concentrare al massimo sulla sua carriera solista di musicista e produttore. Il risultato fu l'uscita di \"\"\" nel 1997 e \"Infinity\"\" nel 1998, e la produzione di diversi album di altri artisti.\nI numerosi conflitti con la Century Media, e i problemi causati dal disturbo bipolare dal quale ne era affetto, che lo port\u00f2 in terapia nel 1998, portarono inevitabilmente a rallentare la sua attivit\u00e0 musicale, se non quella con gli SYL: difatti Townsend rimase improduttivo dal 1999 al 2002, se non fosse per breve parentesi quali \"Physicist\" nel 2000 e \"Terria\" nel 2001; si dedic\u00f2 inoltre alla produzione di album di diversi artisti tra cui Zimmers Hole, Stuck Mojo e Soilwork. Sebbene gli Strapping Young Lad fossero in pausa, tennero qualche performance dal vivo occasionale, come nel 2001 con i Fear Factory al Foot In Mouth Tour, con i quali condivisero la parte ritmica di Gene Hoglan.\nDurante questo periodo di pausa gli stessi altri componenti del gruppo rimasero comunque attivi musicalmente: sia Stroud che Hoglan registrarono con altre band, e tutti e tre i componenti collaborarono ai progetti solisti di Townsend sia nelle registrazioni in studio che nelle performance live. Inoltre, Gene Hoglan e Jed Simon formarono un altro gruppo, i Tenet, con alcuni membri degli Interzone, nei primi mesi del 2002.\nIn maniera quasi del tutto improvvisa, Townsend afferm\u00f2 nel 2001, contrariamente a quanto detto nelle sue precedenti pubbliche dichiarazioni, che un nuovo album dei SYL avrebbe visto la luce nel 2002. Spieg\u00f2 che in realt\u00e0 questo ritorno non era ne un modo per ricevere a tutti i costi guadagni di vendite, ne tantomeno una cortesia per i propri fan, quanto pi\u00f9 una voglia di dover \"sfogare a tutti costi una rabbia creativa\" ispirata da episodi quali gli attacchi dell'11 settembre e altre riflessioni personali coltivate nel suo tour del 2001. L'album non \u00e8 frutto della sola creativit\u00e0 del suo mastermind principale, come avveniva nei dischi precedenti, quanto alla collaborazione tra tutti i componenti del gruppo, che hanno iniziato a lavorarci per una met\u00e0 in trasferta durante lo show con i Fear Factory, e per un'altra in casa. La band entr\u00f2 in studio per registrare verso settembre del 2002, dopo aver tenuto alcuni piccoli show ad alcuni festival.\n\"Strapping Young Lad\" e \"Alien\" (2003 \u2013 2005).\nTownsend, dopo aver registrato due album solisti (in compagnia di Hoglan, che a sua volta collabor\u00f2 in altre bands) e dopo aver fondato la sua etichetta discografica, la Hevy Devy Records, ritorna con il gruppo nel 2003 per l'incisione di \"SYL\". L'album, pubblicato l'11 febbraio del 2003, \u00e8 stato subito accolto moderatamente sia dalla critica che dai fan: su Billboard \u00e8 arrivato alla novantasettesima posizione dei 200 album pi\u00f9 venduti. Le disparate critiche lo hanno accolto moderatamente definendolo un buon disco ma non uno dei migliori, secondo alcuni di livello inferiore a \"City\". Ci\u00f2 \u00e8 un po' dovuto al fatto che il disco si present\u00f2 con una minore presenza di elementi industrial, che avevano reso unico il suono del gruppo, e pi\u00f9 vicino a un death metal tecnico e dallo stile pi\u00f9 tradizionale; senza escludere il fatto che l'humor presente nei testi degli album passati fa sempre pi\u00f9 spazio ad uno altrettanto pi\u00f9 nero e sottile.\nSegu\u00ec una costante e intensiva attivit\u00e0 live tra il 2003 e il 2004 per la promozione dell'album in Nord America, Europa e Australia. Nonostante Townsend afferm\u00f2 che SYL avrebbe dovuto essere l'ultimo album del gruppo, la band ristipul\u00f2 un altro contratto con la Century Media e smentirono il tutto con l'annuncio della pianificazione di un nuovo album.\nIl 22 marzo del 2005 venne alla luce \"Alien\", un esplosivo lancio in cui vendette oltre 3000 copie a una settimana dall'uscita. Scal\u00f2 in breve tempo le classifiche di Billboard, giungendo alla posizione 32 dei pi\u00f9 venduti, e alla 35 dei dischi indie. La critica acclam\u00f2 subito l'album esaltando la creativit\u00e0 del suo mastermind, oltre a ben giudicare il lavoro della band nel saper coniare un suono pesante e discordante con una certa dose di melodia. \nIl disco fu scritto da Townsend e Hoglan, dal momento gli altri due componenti rimasero esterni al lavoro per via di impegni personali. Devin ha inoltre affermato che per preparare le registrazioni dell'album, interruppe le medicazioni prescritte dai medici per la sua malattia: curiosamente nel disco \u00e8 infatti presente una traccia noise strumentale chiamata \"Info Dump\", ispirata appunto dalla sua condizione psicologica dovuta all'interruzione dei medicinali per la sua sindrome bipolare.\nLa canzone \"Love?\" usc\u00ec come singolo. Il suo videoclip venne realizzato ispirandosi al film horror \"La casa\" L'uscita del video permise alla canzone di guadagnarsi una certa notoriet\u00e0, tanto che rimane ancora oggi una delle canzoni pi\u00f9 celebri del gruppo. Lo stesso Jed Simon afferm\u00f2 di essere al lavoro per la produzione del video essendosi reso conto del potenziale commerciale che la canzone potesse avere. Questa traccia doveva inizialmente essere presente su un EP che doveva anticipare l'uscita dell'album, la cui pubblicazione \u00e8 stata in seguito cancellata.\nUn'ulteriore attivit\u00e0 live fu intrapresa dal gruppo che tra l'aprile e il maggio del 2005 toccarono diverse localit\u00e0 statunitensi, per poi giungere nuovamente in Europa. Nuovamente la band prese parte al Sons of the Underground Tour, insieme ad altri artisti, tra cui gli amici di vecchia data Fear Factory - con i quali condivisero la presenza del bassista Stroud e del batterista Hoglan - girandosi cos\u00ec tutto il Nord America. Gli SYL conclusero l'anno con un tour nel Regno Unito; proprio durante quest'intensa attivit\u00e0 si dedicarono alla stesura del successivo album. continuando a lavorarci fino alla met\u00e0 dell'anno successivo. Devin annunci\u00f2 la propria intenzione di prendere una pausa dall'attivit\u00e0 musicale per un breve periodo di tempo.\n\"The New Black\" e la fine del gruppo (2006 \u2013 2007).\n\"The New Black\", il quinto e ultimo album in studio vide la luce l'11 luglio del 2006. La Century Media aveva posto una scadenza al gruppo entro la quale doveva pubblicare l'album, cos\u00ec da essere pronto prima dell'Ozzfest. A cagion di ci\u00f2, Townsend afferm\u00f2 che numerose registrazioni erano ancora di rivedere, e questa ne fu la ragione principale per cui il disco, che nonostante tutto ebbe un grande seguito commerciale, rimane ancora uno dei pi\u00f9 criticati del gruppo. Esso si present\u00f2 subito come un lavoro pi\u00f9 melodico e meno sperimentale dei precedenti con una forte presenza di umorismo sottile presente nell'album di debutto. Vendette quasi pi\u00f9 di 4000 copie nella prima settimana di lancio, scalando diverse classifiche Alcune critiche lo riportano agli onori come un disco \"duro ma orecchiabile\" e allo stesso tempo \"privo di sostanza\", o un \"lavoro denso\" con \"alcuni momenti memorabili\".\n\"Wrong Side\" venne scelto come singolo e accompagnato da un altrettanto videoclip. Nel mese di giugno del 2006, gli SYL si imbarcano per un breve tour di festival in Europa, tenendo performance a show quali Rock am Ring, Download Festival e Ozzfest, con esibizioni acclamati da una consistente audience.\nIntervistato da \"Terrorizer\" nel 2006, Townsend dichiar\u00f2 di voler porre fine all'attivit\u00e0 del gruppo: \nHoglan sment\u00ec inizialmente l'intenzione di Townsend, annunciando un possibile tour nel 2007 ma successivamente riconferm\u00f2 che il gruppo \"rester\u00e0 in pausa indefinitamente\". In una conferenza stampa, Devin ha pubblicamente annunciato di volersi ritirare dai riflettori e interrompere qualsiasi tipo di attivit\u00e0 musicale, tra cui interviste, progetti solisti, tour, produzioni di propri e altri lavori.\nStile musicale.\nLa musica degli Strapping Young Lad si presenta come una mistura tra diversi generi del metal estremo; death metal, thrash metal, black metal, progressive, sperimentale e industrial metal. In diverse canzoni si pu\u00f2 facilmente la versatilit\u00e0 dello stile vocale di Townsend, che attraversa indiscretamente senza problemi diversi stili di cantato che vanno dallo scream al growl e persino al cantato pulito, in alcuni casi addirittura al falsetto, anche nel corso dell'esecuzione di un'unica canzone. Secondo Townsend, la band ha sempre funzionato da espediente per \"sfogare la propria pazzia\", e in ambedue i suoi due progetti musicali, da i pi\u00f9 melodici The Devin Townsend Band ai pi\u00f9 stessi aggressivi Strapping Young Lad c'\u00e8 sempre stata l'idea del \"risaltare contrasti positivi e negativi contemporaneamente\". Per proporre il caratteristico suono caotico e cacofonico il gruppo ricorre spesso all'uso di tempi dispari e complessi, composizione poliritmiche, blast beat, campionamenti, effetti prodotti da tastiere e un'intricata produzione multitraccia. Townsend ricorre all'uso, anche esasperato, delle tecnologie di produzione moderne pi\u00f9 avanzate, come Pro Tools, Steinberg Cubase e Logic Pro, quando registra, produce e mixa le canzoni del gruppo. Come \"fan\" dichiarato della produzione a multitraccia, tende molto spesso a ricorrere alla creazione di atmosferici e stratificati muri sonori, marco di fabbrica che contraddistingue da sempre la produzione musicale della band; l'unica eccezione va fatta per l'omonimo album in cui non sono presenti campionamenti o altre tecniche pi\u00f9 complesse. Spesso le sue idee musicali e il suo stile di produzione sono stati spesso paragonati a Phil Spector e Frank Zappa. Curiosamente gli Strapping Young Lad dal punto di vista strumentale non presentano neanche minimi accenni a qualsiasi forma di virtuosismo o complesse tecniche di esecuzione: buona parte delle loro composizioni sono spesso caratterizzate da semplici giri di chitarra e basso, se non per l'elaborato lavoro ritmico eseguito dalla batteria, caratteristica che li ha spesso paragonati ai Fear Factory, band di cui tra l'altro lo stesso Hoglan ha fatto parte. Non a caso, \"The New Black\" \u00e8 l'unico disco in cui sono presenti assoli, oltre ad essere l'album sul quale hanno posto pi\u00f9 enfasi su uno stile pi\u00f9 melodico che sperimentale, rispetto ai lavori precedenti.\nInfluenze.\nGli Strapping Young Lad sono un gruppo il cui ecletticismo trae ispirazione da un'ampia veduta musicale che comprende diversi generi musicali, soprattutto, ma non esclusivamente, l'heavy metal nel senso pi\u00f9 classico e canonico del termine. Townsend ha spesso citato, insieme ad altri, Judas Priest, Jane's Addiction, Zoviet France, Grotus, e Frank Zappa tra le proprie influenze, e ha sempre espresso la propria ammirazione verso Meshuggah in diverse occasioni, definendoli \"la miglior band metal del pianeta\". Simon e Stroud enumerano tra le loro influenze band hard rock classiche, come AC/DC, Led Zeppelin e Kiss, se non anche gruppi thrash e death metal vecchia scuola, come Exodus, Slayer e Morbid Angel, mentre addirittura le influenze Hoglan spaziano da Stevie Wonder a batteristi progressive rock come Neil Peart, Terry Bozzio e Nick Mason. Townsend disse che coloro che ispirarono la creazione di \"Heavy as a Really Heavy Thing\" sono stati artisti come Napalm Death e Fear Factory, \"City\" invece si presenta invece come un lavoro nel quale si possono facilmente riscontrare reminiscenze da artisti quali Foetus e White Noise, a differenza di \"The New Black\" dove l'influenza dei Meshuggah, e \"sonorit\u00e0 pi\u00f9 tradizionali\" come i Metallica hanno giocato un ruolo importante.\nTesti.\nTownsend \u00e8 sempre stato il compositore della band. Se i primi due album erano infatti frutto di sole sue idee, gli album seguenti includevano un piccolo contributo nei \"riff, idee nei testi, e titoli delle canzoni\" dai suoi colleghi di gruppo.\nNonostante la brutalit\u00e0 della loro musica, i testi degli Strapping Young Lad sono tinti di una forte dose di sottile umorismo e autoironia che li porta anche a parodizzare se stessi. Frequentemente, i testi di Townsend hanno spesso affrontato serie problematiche personali, politiche e sociali con un senso dell'umorismo macabro. Spesso lo stesso leader ha collegato l'atteggiamento della band a quello di \"Weird Al\" Yankovic. Le influenze liriche di Townsend coprono uno svariato insieme di tematiche, tra cui guerra, teoremi matematici, e cinema. In molti lavori si pu\u00f2 notare con frequenza l'utilizzo di giochi di parole, frasi fatte, rinvii logici, versi ripetuti, non solo negli SYL ma anche nei suoi progetti della sua carriera solista."}
{"id": "495178", "revid": "339392", "url": "https://it.wikipedia.org/wiki?curid=495178", "title": "Corpo fruttifero", "text": ""}
{"id": "495193", "revid": "2195284", "url": "https://it.wikipedia.org/wiki?curid=495193", "title": "Omosessualit\u00e0 e cristianesimo", "text": "All'interno del cristianesimo sono presenti visioni differenti riguardo al tema dell'omosessualit\u00e0; questa viene in prevalenza considerata un peccato, ma si tratta di un tema controverso nel quale le diverse opinioni nascono da differenti approcci alle Scritture, da differenti opinioni sulla natura dell'omosessualit\u00e0 (condizione di peccato, o caratteristica naturale della persona), nonch\u00e9 da fattori socio-culturali e di sensibilit\u00e0 personale.\nBibbia e omosessualit\u00e0.\nEsistono alcune difficolt\u00e0 da tenere presente nell'affrontare il tema \"Bibbia e omosessualit\u00e0\": nella Bibbia non si trova una parola corrispondente al termine \"omosessualit\u00e0\" che utilizziamo oggi con una serie di implicazioni che erano estranee al mondo culturale degli autori biblici e dei primi destinatari. I discorsi che possono toccare l'etica sessuale nella Bibbia sono occasionali pi\u00f9 che dogmatici: rispondono cio\u00e8 a occasioni particolari e situazioni concrete (ved. ad es. le lettere di Paolo). Di qui la difficolt\u00e0 di rispondere alla domanda: che cosa dice la Bibbia sull'omosessualit\u00e0?\nDi seguito sono elencati i passi biblici che sono normalmente considerati attinenti alla questione omosessuale, e sono brevemente esposte le varie posizioni che si trovano in ambito cristiano in proposito.\nAntico Testamento.\nLa distruzione di Sodoma (Genesi 19, 1-29) e il delitto degli uomini di G\u00e0baa (Giudici 19, 11-30).\nIl racconto della distruzione di Sodoma,o \"il peccato di Sodoma\", narrato nel libro della Genesi \u00e8 molto simile al racconto del delitto degli uomini di G\u00e0baa raccolto nel libro dei Giudici. Entrambi riferiscono del vizio libidinoso e della tendenza omosessuale dei sodomiti e degli uomini di G\u00e0baa.\nNel racconto di Sodoma:\nNel racconto degli uomini di G\u00e0baa:\nAlcuni passi dopo le narrazioni proseguono con la richiesta agli uomini del popolo, da parte di Lot e del vecchio, di non commettere quell'infamia contro gli uomini ospitati. Affinch\u00e9 il popolo commettesse l'abuso richiesto senza toccare i suoi ospiti, Lot offr\u00ec le sue due figlie vergini, mentre il levita la sua concubina. La gravit\u00e0 della condizione del popolo sodomita e del popolo di G\u00e0baa, afflitto dal vizio e dal peccato, si risolve con la distruzione della propria citt\u00e0 per mano dei due angeli ospitati da Lot nel racconto di Sodoma e per gli altri con l'immagine del corpo della concubina del levita smembrato in dodici pezzi.\nIl biblista e commentatore cattolico Gianfranco Ravasi vede nell'episodio del peccato di Sodoma, punito con il fuoco e lo zolfo dal cielo, un emblema del giudizio divino sul male, confermato anche dalle parole di san Pietro nella sua seconda lettera, in cui dichiara che la condanna di Dio nella distruzione della citt\u00e0 di Sodoma \u00e8 un monito a quanti vivono una condotta empia. In realt\u00e0 per Ravasi nel racconto si intrecciano diversi peccati, quali la ribellione nei confronti di Dio attraverso l'idolatria e i peccati contro il prossimo, espressi nella violazione dell'ospitalit\u00e0 e nella libido sessuale violenta; per la tradizione jahvista, ricorda Ravasi, il peccato qui consiste innanzitutto nella violazione della legge dell'ospitalit\u00e0, sacra per il mondo orientale antico. Il tema \u00e8 sviluppato anche nella Lettera di Giuda e nella distinzione paolina fra peccati esterni e peccati interni.\nVi \u00e8 anche una condanna dei culti cananei che invocano la fertilit\u00e0, ivi inclusa la pratica dell'omosessualit\u00e0 sacra, di cui riferisce anche il libro del Levitico e il libro del Deuteronomio, in cui nell'atto sessuale con il sacerdote o la sacerdotessa di Baal, prostituti sacri, vi era la credenza illusiva di ricevere la fecondit\u00e0. La condanna dell'autore sacro \u00e8 rivolta maggiormente alle azioni di carattere sociale e teologico (l'idolatria, la violazione dell'ospitalita) pi\u00f9 che all'azione morale (l'atto omosessuale) poich\u00e9, sempre secondo il biblista, i passi biblici non possono essere valutati alla stregua di un manuale di teologia morale. Infatti il tema dell'omosessualit\u00e0 nei passi del racconto di Sodoma, secondo Ravasi, assume il suo rilievo pi\u00f9 nella tradizione popolare: si tratta di una tematica secondaria ma reale.\nProibizioni sessuali (Levitico 18, 1-30) e Castighi (Levitico 20, 1-27).\nQueste norme, che contengono un divieto esplicito dei rapporti sessuali tra uomini e uomini, si trovano all'interno del codice normativo che aveva la funzione di tener distinto Israele dalle altre nazioni. Si tratta di norme di purit\u00e0.\nSolitamente il codice di purit\u00e0 non \u00e8 applicato all'interno del cristianesimo (es. di altre norme di purit\u00e0: circoncisione, norme alimentari, divieto di farsi tatuaggi o di radersi, impurit\u00e0 mestruale...). Molti cristiani basano la loro visione dell'omosessualit\u00e0 anche su queste norme, ritenendole comunque illustrative della volont\u00e0 di Dio. Questa visione non \u00e8 per\u00f2 unanimemente condivisa, sebbene negli insegnamenti di Ges\u00f9 Cristo egli dica chiaramente di non essere venuto ad abolire la Legge o i Profeti ma per dare compimento (Matteo ).\nSi tratta comunque di norme di \"purezza\", che servivano al tempo alla sopravvivenza del popolo ebraico. Difatti, si parla spesso di norme igieniche ed alimentari oltre che comportamentali, in questa luce il divieto di giacere con altri uomini potrebbe essere solo un monito volto a sostenere una maggiore fecondit\u00e0.\nDavide e Gionata (Primo e Secondo libro di Samuele).\nLe interpretazioni dei passi che descrivono la relazione affettiva tra Davide e Gionata sono varie:\nDavide alla morte di Gionata esclama:\ne tradotto anche come:\nC'\u00e8 chi vi ha voluto vedervi solo un'amicizia profonda e un amore fraterno, invece, un vero e proprio rapporto d'amore.\nNel mondo semitico non era nuova la tradizione letteraria di amicizie profonde tra uomini che sconfinavano anche nell'amore e nell'atto sessuale come accadeva per il poema di Gilgame\u0161 in cui l'eroe si univa ad amicizia con Enkidu.\nDella vicenda di Davide e Gionata \u00e8 stata fornita una spiegazione a carattere storico da Giovanni Garbini, che vede nella storia di questa amicizia, tramandata dai sacerdoti ebrei, un tentativo di screditare la monarchia a vantaggio del governo teocratico mostrandola come fonte di azioni peccaminose. Il teologo e vescovo della Chiesa Protestante Unita Andrea Panerini, pur favorevole a una spiegazione e giustificazione biblica dell'omosessualit\u00e0, parla di vero e proprio \"abbaglio\" dei cristiani queer, soprattutto di estrazione cattolico romana, su questo specifico brano, riconducendo il comportamento di Gionata e Davide a un rapporto di tipo vassallatico e cameratesco ed escludendo qualsiasi aspetto erotico.\nIn ogni caso pensare che il profeta Davide, \"il consacrato\", \"l'uomo secondo il cuore di Dio\" (1Sam 13:14; At 13:22), abbia peccato di omosessualit\u00e0, dopo che la legge giudaica nel libro del Levitico afferma \"non avrai con un uomo relazioni carnali come si hanno con una donna: \u00e8 cosa abominevole\" (Lev.18,22;20,13), appare sicuramente non conforme alla logica, tenendo anche conto del fatto che come narra la Scrittura ogniqualvolta Davide si discostava dalla via di Dio, veniva ripreso apertamente (vedi ad es. 2Sam.12,1-13;24,1-25), ma se egli si fosse invischiato in un abominio Dio lo avrebbe non solo ripreso ma anche rigettato.\nNuovo Testamento.\nNei Vangeli e negli insegnamenti di Ges\u00f9 non sono presenti riferimenti diretti all'omosessualit\u00e0.\nUna condanna esplicita dell'omosessualit\u00e0 viene solitamente rintracciata nelle lettere di Paolo:\nAnche su questi passi biblici le interpretazioni non sono unanimi: se alcuni vi vedono una condanna dell'omosessualit\u00e0 come peccato, altri esegeti analizzano il senso dei versetti nel contesto del significato della lettera ai Romani e nell'ambito della teologia paolina della giustificazione per fede, e/o si occupano della questione della traduzione delle parole greche \"malakoi\" e \"arsenokoites\", dimenticando per\u00f2 l'origine di Paolo e la sua conoscenza della legge e la convinzione che la legge stessa fu fatta per indicare a noi il peccato (Levitico ), bench\u00e9 ora sia in vigore la \"legge dello Spirito\" che \u00e8 tale in quanto permette la vittoria sul peccato a differenza di quella \"antica\" che si limitava ad indicarlo.\n(Per approfondire: ).\nTuttavia, una visione di coppia basata sull'amore tra un uomo e una donna \u00e8 riscontrabile nella lettera dello stesso Paolo ai Colossesi:\nGes\u00f9 e l'omosessualit\u00e0 nei Vangeli.\nRiguardo in generale alla ricerca di parole di Ges\u00f9 che riguardino il tema dell'omosessualit\u00e0, non c'\u00e8 una visione unanime tra i cristiani.\nIl passo del Vangelo che si riferisce agli eunuchi (Matteo ) non si considera in genere riferito agli omosessuali, nonostante alcuni esponenti del clero di altre confessioni cristiane vi vedano un riferimento al fenomeno transgender, in quanto si contraddicono alcune interpretazioni dell'A.T. sulla creazione del \"maschio\" e della \"femmina\". Ad esempio, si nota una certa contraddizione con il passo della Genesi che recita: \"maschio e femmina li cre\u00f2. L'uomo abbandoner\u00e0 suo padre e sua madre e si unir\u00e0 a sua moglie e i due saranno una sola carne. Dio li benedisse e disse loro: Siate fecondi e moltiplicatevi\". Ges\u00f9 amplia il discorso e dice che ci sono anche \"eunuchi che sono tali dalla nascita\" (Mt 19,12). Ad esempio, tra le varie ipotesi: maschi (o femmine) che non hanno interesse verso il sesso opposto, e quindi sono incapaci al matrimonio e a generare. \nIl teologo protestante Andrea Panerini cita tra i possibili testi in cui Ges\u00f9 parla indirettamente di omosessualit\u00e0 l'episodio della guarigione del \"servo\" del centurione romano (Matteo ) spiegando come intenzionalmente Matteo usi la parola greca \u03c0\u03b1\u03b9\u03c2 (pais) ovvero \"ragazzo\" che pu\u00f2 voler anche significare anche servitore (molto giovane) ma che implica una componente affettiva ed erotica sottolineando che nel I secolo d.C. i legionari romani di guarnigione nelle province avevano questi giovani nel loro seguito non solo come servitori ma anche come veri e propri amanti. Ad ogni modo, prosegue Panerini: \n\u00abl'elemento centrale del racconto non \u00e8 il rapporto che intercorre tra i due ma la fede del centurione che viene riconosciuta da Ges\u00f9, che compie anche questo miracolo di guarigione: quello che conta \u00e8 la fede del credente e non gli eventuali \"rapporti non convenzionali\". Anche in questo episodio, come in molti altri in cui sono protagoniste - per esempio - le donne, Ges\u00f9 travalica i paletti della societ\u00e0 del tempo, sconfina nel campo dell'amore e della misericordia di Dio non curandosi della lettera della legge che lascia ai farisei e agli scribi.\u00bb\nI pensatori cristiani e l'omosessualit\u00e0.\nI predicatori, filosofi e teologi cristiani si pronunciarono molto severamente contro l'omosessualit\u00e0 esprimendo una condanna aperta e perentoria. Sant\u2019Agostino scrive: \u201cI delitti che vanno contro natura, ad esempio quelli compiuti dai sodomiti, devono essere condannati e puniti ovunque e sempre\u201d (\"Confessioni\", c.III, p.\u00a08). San Giovanni Crisostomo ribadisce: \u201cNon solo le passioni degli omosessuali sono sataniche, ma le loro vite sono diaboliche\u201d (\"Homilia IV in Epistola Pauli ad Romanos\"). San Pier Damiani dice dell'omosessualit\u00e0: \u201cQuesto vizio non va affatto considerato come un vizio ordinario, perch\u00e9 supera per gravit\u00e0 tutti gli altri vizi\u201d (\"Liber Gomorrahanus\"). San Tommaso d'Aquino afferma: \u201cNei peccati contro natura in cui viene violato l'ordine naturale, viene offeso Dio stesso in qualit\u00e0 di ordinatore della Natura\u201d (\"Summa Theologica\", II-II,q.154,a.12.). Santa Caterina da Siena, riguardo agli omosessuali e alle loro pratiche erotiche, scrive: \u201cCommettendo il maledetto peccato contro natura, quali ciechi e stolti, essendo offuscato il lume del loro intelletto, non conoscono il fetore e la miseria in cui sono\u201d (\"Dialogo della Divina Provvidenza\"). \nSan Bernardino da Siena afferma categoricamente: \u201cIl peccato della sodomia maledetta \u00e8 stato detestato sempre da tutti quelli che sono vissuti secondo Iddio\u201d (\"Predica XXXIX\").\nLa posizione attuale delle chiese cristiane.\nChiesa cattolica.\nLa Chiesa cattolica non condanna la persona con tendenza omosessuale poich\u00e9 esiste il principio della misericordia (\"Neanch'io ti condanno; va' e d'ora in poi non peccare pi\u00f9 (Gv 8, 11))\". La dottrina cattolica condanna tale orientamento nel solo suo aspetto fisico e carnale esattamente come tutti gli atti eterosessuali, definiti dalla Congregazione per la Dottrina della Fede, \"intrinsecamente disordinato\", . Non si ammette l'atto omosessuale e tutti gli atti eterosessuali contrari alla \"legge naturale\" e dunque che precludente alla responsabilit\u00e0 del \"dono della vita\". Nel Catechismo della Chiesa Cattolica si afferma che: \nTuttavia, Papa Francesco in varie occasioni si \u00e8 espresso per una maggiore apertura della chiesa cattolica verso l'omosessualit\u00e0, ad esempio: \"\u00abSe una persona \u00e8 gay e cerca il Signore e ha buona volont\u00e0, ma chi sono io per giudicarla?\u00bb\"; \"\u00abChe tu sia gay non importa. Dio ti ha fatto cos\u00ec e ti ama cos\u00ec e non mi interessa. Il papa ti ama cos\u00ec. Devi essere felice di ci\u00f2 che sei\u00bb\"; \"\u00abLa Chiesa deve chiedere scusa ai gay [...] I gay non vanno discriminati, devono essere rispettati, accompagnati pastoralmente [...] \u00e8 quello che dice il Catechismo\u00bb\"; \"\u00abChi discrimina i gay non ha un cuore umano\u00bb\"; \"\u00abIl Papa ama i vostri figli LGBT+ cos\u00ec come sono perch\u00e9 sono figli di Dio\u00bb\".\nChiese protestanti.\nIn Italia la questione della compatibilit\u00e0 tra conversione e omosessualit\u00e0 \u00e8 un argomento controverso (anche se non sempre dibattuto apertamente) all'interno di molte realt\u00e0 protestanti: esistono diverse pubblicazioni a carattere teologico in merito, in molte chiese sono stati istituiti tavoli di riflessione anche a carattere interdenominazionale, ma di fatto non esiste un'opinione unanimemente condivisa tra i membri delle chiese protestanti.\nIn genere le chiese pentecostali ritengono l'omosessualit\u00e0 un peccato e chiamano quindi gli omosessuali che intendano entrare a farne parte a rinunciare alle relazioni omosessuali.\nLe chiese Protestanti classiche (luterani, riformati / presbiteriani, valdesi ecc. (che in Italia sono anche chiamate chiese Evangeliche) hanno generalmente un orientamento aperto, di solito convivono all'interno delle chiese le diverse sensibilit\u00e0, (sia favorevoli che contrari all'omosessualit\u00e0) senza che l'una prevarichi sull'altra, basandosi sul principio della libert\u00e0 e responsabilit\u00e0 dei singoli credenti.\nIn Italia le chiese valdesi e metodiste congiunte alle chiese battiste hanno preso nel 2000 una posizione ufficiale favorevole all'accoglienza in chiese delle persone omosessuali. Nel 2015 l'Unione delle Chiese metodiste e valdesi ha approvato un'apposita liturgia per benedire le coppie dello stesso sesso.\nDal 2017 \u00e8 presente in Italia anche la Chiesa Protestante Unita, che supporta esplicitamente il movimento LGBTQ e che celebra i matrimoni tra persone dello stesso sesso. Il 31 ottobre 2021 ha eletto il primo vescovo dichiaratamente gay nelle Chiese cristiane d'Italia, il Molto Reverendo Andrea Panerini.\nDal 2015 \u00e8 presente in Italia anche una comunit\u00e0 della Metropolitan Community Church, di cui fanno parte attualmente 222 congregazioni in 37 Paesi. La Metropolitan Community Church conduce un'opera missionaria particolare verso le comunit\u00e0 lesbiche, gay, bisessuali e transgender oltre ad occuparsi di giustizia sociale e salvaguardia del Creato. La Metropolitan Community Church ha avuto un ruolo centrale nelle vicende giudiziarie che hanno portato in alcuni Paesi all'introduzione del Matrimonio tra persone dello stesso sesso, e ogni anno celebra oltre seimila di questi matrimoni in tutto il mondo. Tutto ci\u00f2 le \u00e8 valso l'appellativo di \"chiesa gay\"."}
{"id": "495196", "revid": "36426", "url": "https://it.wikipedia.org/wiki?curid=495196", "title": "Giardino degli Orti Orticellai", "text": ""}
{"id": "495197", "revid": "298229", "url": "https://it.wikipedia.org/wiki?curid=495197", "title": "Progressione del record olimpico dei 200 metri piani maschili", "text": "La tabella sottostante riporta la progressione del record olimpico nella specialit\u00e0 dei 200 metri piani maschili."}
{"id": "495198", "revid": "2048388", "url": "https://it.wikipedia.org/wiki?curid=495198", "title": "Atletica leggera ai Giochi della XXIII Olimpiade", "text": "Ai Giochi della XXIII Olimpiade di Los Angeles nel 1984 vennero assegnati 41 titoli in gare di atletica leggera, di cui 24 maschili e 17 femminili.\nLa partecipazione.\nL'URSS si vendica, quattro anni dopo; Mosca sceglie la ritorsione in aperta risposta al boicottaggio americano delle Olimpiadi del 1980. Un'altra volta gli ideali olimpici vengono mortificati dalla \"ragion di Stato\". Il no di Mosca arriva l'8 maggio, a meno di tre mesi dall'accensione della fiamma olimpica. Poi, in successione, avvengono le defezioni di altre 16 nazioni. Tra esse, voltano le spalle ai Giochi tutti i Paesi del blocco socialista, comprese Germania Est e Cuba, con la sola eccezione della Romania.\nLo spazio lasciato vuoto dai paesi boicottanti concede ad alcune nazioni di affacciarsi per la prima volta nel medagliere olimpico: \u00e8 il caso del Marocco, che ottiene una storica vittoria nei 400 ostacoli donne.\nGli sportivi di tutto il mondo salutano il ritorno della Cina, assente dalle piste di atletica a cinque cerchi dagli anni cinquanta.\nNonostante il boicottaggio il numero totale di Paesi partecipanti, 124 \u00e8 il nuovo record dell'atletica leggera ai Giochi, superando i 104 di Monaco di Baviera.\nSono 20 (anche questo \u00e8 un record) i Paesi che si presentano per la prima volta nell'atletica:\nIl punto tecnico.\nAumenta il numero delle gare femminili. Vengono introdotti 3000 metri, maratona e 400 ostacoli; l'eptathlon sostituisce il pentathlon. L'ultimo allargamento del programma femminile si era verificato ai giochi del 1972 (introduzione di 1500\u00a0m, 4 x 400 e sostituzione degli 80h con i 100h). Il divario tra programma maschile e femminile comincia a ridursi. \u00c8 soprattutto l'introduzione della maratona ad avere un significato simbolico, in quanto rappresenta l'ingresso delle donne in un settore, la corsa di resistenza, che era sempre stato ritenuto una prerogativa maschile.\nI Paesi che boicottano i Giochi di Los Angeles sono in numero inferiore rispetto al 1980, per\u00f2 tra essi ci sono due dei tre colossi dello sport olimpico, l'Unione Sovietica e la Germania Est. Nei settori in cui sono forti, si conseguiranno prestazioni di livello mediocre.\nAtletica maschile.\nL'effetto del boicottaggio si fa sentire nei concorsi: mancano i sovietici nel salto in alto, nell'asta, nel triplo e nel martello; mancano i tedeschi orientali nel lungo, nel peso e nel giavellotto. L'assenza dei paesi socialisti si fa sentire anche nel disco.\nAtletica femminile.\nIl boicottaggio di URSS e DDR ha un effetto devastante: le gare femminili perdono quasi tutte le protagoniste. Ecco il quadro completo:\nSu 100, 200, 400 metri e 4x400 i risultati di Los Angeles migliorano quelli di Mosca; anche nell'alto e nel giavellotto (a queste 6 specialit\u00e0 bisogna aggiungere le 4 nuove gare per avere i 10 nuovi record olimpici). Ma non si registra nessun nuovo record del mondo.\nLotta al doping.\nA Los Angeles si contano 11 casi di doping, di cui uno nell'atletica. \nIl finlandese Martti Vainio, terzo nei 10.000 metri maschili, viene trovato positivo ed \u00e8 squalificato.\nFonte.\nElio Trifari (a cura di): \"Olimpiadi. La storia dello sport da Atene a Los Angeles\". Rizzoli, Milano, 1984. Vol. III."}
{"id": "495208", "revid": "799790", "url": "https://it.wikipedia.org/wiki?curid=495208", "title": "Villa Demidoff", "text": "Villa Demidoff \u00e8 la denominazione moderna di quello che resta della Villa Medicea di Pratolino e si trova nella localit\u00e0 di Pratolino, a Vaglia, in Provincia di Firenze, in via Fiorentina 276. La villa medicea vera e propria fu demolita nel 1822, ma in seguito venne acquistata dalla famiglia di origine russa dei Demidoff, che adibirono a nuova villa l'edificio secondario delle paggerie, ingrandendolo e ristrutturandolo. Il parco, seppur stravolto e spogliato nel corso dei secoli, \u00e8 uno dei pi\u00f9 belli e vasti di tutta la Toscana, tra i pi\u00f9 importanti nello stile all'inglese.\nStoria.\nFrancesco I e il Buontalenti.\nLa grande tenuta di Benedetto Uguccioni fu acquistata nel 1568 da Francesco I de' Medici, non ancora granduca. Il terreno era piuttosto lontano da Firenze in una zona aspra e scoscesa ai piedi dell'Appennino. Francesco affid\u00f2 a Bernardo Buontalenti l'incarico di edificare una splendida villa (1569-1575) per il soggiorno della sua seconda moglie Bianca Cappello. La villa di Pratolino, nel complesso delle ville medicee d'importanza strategica per il luogo o per le attivit\u00e0 agricole o per altri motivi, doveva rappresentare la concessione principesca al puro lusso, dove tutto era improntato alla massima magnificenza. Le \"meraviglie\" di Pratolino furono, prima ancora di venire completate, oggetto d'esaltazione e d'encomio in poemetti e altri resoconti, quasi a giustificarne il costo colossale di 782.000 scudi, il doppio, per fare un esempio, della spesa occorsa per completare gli Uffizi.\nCircondato da un grande parco di abeti, il palazzo aveva, al piano terra, un complesso di giochi artificiali con automi, scherzi d'acqua e scenari impreziositi dalla presenza di statue antiche, madreperle, pietre dure e marmi pregiati; anche il parco intorno era ricco di fantasiose trovate e di fontane monumentali; il Buontalenti stesso fu l'ideatore di queste macchine e stravaganze che rispecchiavano, dopotutto, la personalit\u00e0 e gli interessi del nuovo granduca stesso, amante delle stranezze naturali, dell'alchimia, dell'estro pi\u00f9 fantasioso, come ci manifesta pure un altro capolavoro da lui commissionato, lo Studiolo in Palazzo Vecchio.\nLa puntuale rappresentazione realizzata da Giusto Utens nella celebre serie di Ville Medicee del Museo di Firenze com'era ci mostra come quello di Pratolino fosse il parco-giardino pi\u00f9 vasto tra le tenute medicee, tanto da occupare da solo quasi tutto lo spazio della rappresentazione, nonostante ne sia stata dipinta solo la met\u00e0 verso sud.\nIl parco era tagliato da un asse coincidente con uno stradone che appariva come l'unico elemento regolato del parco, caratterizzato da una morfologia del terreno ricca d'anfratti, cavit\u00e0 ed altre irregolarit\u00e0. La villa era posta al centro e tutto il parco era segnato dalla presenza dell'acqua, elemento generatore e assoluto protagonista simbolico dello schema decorativo. L'asse principale nord-sud, su cui si trovava la villa, univa le due parti del parco e iniziava a nord con la \"Fontana di Giove\", il \"Parco dei Moderni\" e il \"Colosso dell'Appennino\", poi, dopo la villa, proseguiva verso sud con lo \"Stradone delle pile\", il \"Parco degli Antichi\" e la \"Fontana della lavandaia\". Da questo asse si dipartivano una serie di viali, sentieri e labirinti, che a loro volta portavano a grotte, fontane, vasche, statue disseminate ovunque. Suscitavano particolare ammirazione i sofisticati ingegni che muovevano automi e alimentavano suoni e giochi d'acqua. In questo complesso i vari elementi architettonici del parco erano individuabili grazie alla percezione dei sensi, stimolati dal rumore delle acque e dalle piogge artificiali.\nVi lavorarono oltre a Bernardo Buontalenti, Bartolomeo Ammannati, Valerio Cioli, Vincenzo Danti e il Giambologna, che esegu\u00ec il capolavoro del \"Colosso dell'Appennino\" (1580 circa). \nQuesto, che rimane l'esempio pi\u00f9 pregevole degli arredi originali, \u00e8 alto 14 metri, con la parte bassa occupata da una grotta esagona dalla quale si accede, mediante una scala, al vano ricavato nella parte alta del corpo e nella testa, che all'interno prende luce dagli occhi stessi. All'esterno, la statua \u00e8 ornata di spugne e concrezioni calcaree, dalle quali versava l'acqua nella piscina sottostante. Il \"Drago\" fu aggiunto da Giovan Battista Foggini nel Seicento. Un giovane Tommaso Francini esegu\u00ec una serie di giochi d'acqua che lo portarono poi alla corte del re di Francia dove rimase per il resto della sua vita. \nAlle spalle dell'Appennino si trovava il grande labirinto d'alloro, mentre sul davanti si apriva un ampio prato, con ai lati collocate ventisei antiche sculture.\nSi narra che, visto il risultato ottenuto con il \"Colosso dell'Appennino\", fu coniata la celebre frase che recita: \"Giambologna fece l'Appennino ma si pent\u00ec d'averlo fatto a Pratolino.\"\nQuesto non perch\u00e9 Pratolino non si meritasse tale magnificenza ma semplicemente perch\u00e9 se l'Appennino si fosse trovato in piazza della Signoria a Firenze o in qualsiasi altra \"piazza principale\" di una citt\u00e0 importante sarebbe oggi una delle attrazioni pi\u00f9 note al mondo.\nGiusto Utens si dilunga nella sua rappresentazione delle vasche comunicanti che portavano acqua da monte a valle, in un succedersi continuo di cascate, laghetti artificiali ed altre trovate di grandioso effetto scenico.\nLa villa era altrettanto magnifica come il parco. Compatta nella struttura esterna, con le tipiche finestre incorniciate da pietra serena sull'intonaco bianco, era razionalmente simmetrica nella disposizione degli ambienti interni. Nell'alto basamento si apriva una serie di fantasiose grotte artificiali come la \"Grotta del Diluvio\", quella \"di Galatea\", \"della Stufa\", \"della Spugna\" o \"della Samaritana\", nelle quali Francesco, incline alla solitudine e all'evasione, era solito rinchiudersi per conviti segreti con la sua amante Bianca Cappello, che pot\u00e9 sposare solo quando entrambi rimasero vedovi, dopo il 1579, seppure, in un primo momento, per prudenza, le nozze furono tenute segrete.\nGli altri Medici.\nFrancesco e Bianca morirono improvvisamente nel 1587 alla Villa medicea di Poggio a Caiano. La dimora di Pratolino, cos\u00ec intrisa della memoria di Francesco, del suo inquieto e malinconico edonismo, fu poco frequentata dai successivi granduchi medicei. A Pratolino, bench\u00e9 fosse un modello culturale imitato in tutta Europa, si cominciarono a registrare fin dal Seicento le prime sparizioni di statue e di impianti idraulici.\nSolo nel tardo Seicento, con il figlio di Cosimo III, il GranPrincipe \u2013 cio\u00e8 principe ereditario \u2013 Ferdinando de' Medici, figura inquieta e per certi versi simile al suo antenato. Collezionista di cose rare e curiose, amante del diletto e del \"capriccio\", prese a cuore Pratolino e ne cur\u00f2 un restauro e ulteriore abbellimento con nuove opere artistiche: dipinti con scene di caccia di Crescenzio Onofri, affreschi di Pier Dandini, di Anton Domenico Gabbiani e di Sebastiano Ricci; un nuovo teatro realizzato da Anton Maria Ferri e da Ferdinando Galli da Bibbiena (1697); nuove statue per il parco. Ferdinando non divenne mai granduca per la sua morte prematura nel 1713 a causa della sifilide.\nIl periodo Lorenese.\nIl complesso, che era troppo costoso per poter sopravvivere, ebbe un periodo di abbandono con l'avvento dei Lorena, i quali avevano una visione completamente diversa della gestione del patrimonio gi\u00e0 appartenuto ai Medici: le ville soprattutto non erano pi\u00f9 un luogo di svago, ma un \"costo\" disperso nel territorio, per cui la loro oculata gestione di stampo illuministico, port\u00f2 alla graduale alienazione delle ville. Pratolino sub\u00ec una sorte particolarmente dolorosa perch\u00e9 a fine del Settecento presentava uno stato di conservazione molto preoccupante.\nIl continuo abbandono e l'incuria avevano notevolmente compromesso l'impianto decorativo del parco, ormai usato solo come riserva di caccia, e anche la villa, che aveva subito infiltrazioni d'acqua provenienti dalle grotte sotterranee alle quali nessuno aveva posto rimedio nel tempo, era ormai dissestata.\nMolte delle statue vennero trasferite al Giardino di Boboli, finch\u00e9 nel 1819 il Granduca Ferdinando III mut\u00f2 lo splendido giardino all'italiana in giardino all'inglese, per opera dell'ingegnere boemo Joseph Fritsch. Questa scelta progettuale comport\u00f2 l'allargamento delle aree di rappresentanza a spese di quelle coltivate, e l'ingrandimento della superficie del parco da venti a settantotto ettari.\nI ruderi del parco buontalentiano furono felicemente inglobati nell'impianto paesistico del nuovo parco.\nAll'ingegnere Joseph Fritsch si deve anche la triste demolizione del palazzo, che venne fatto saltare con le mine nel 1820. Scomparve cos\u00ec quella che secondo alcuni era stata la pi\u00f9 splendida, e sicuramente la pi\u00f9 stravagante delle ville medicee, \"teatro di delizie, di magnificenza e di comodi\".\nI Demidoff.\nIl parco, di propriet\u00e0 di Leopoldo II dal 1837, fu venduto alla sua morte al principe russo Paolo II Demidoff (1872).\nI Demidoff erano una ricchissima famiglia di industriali di origine russa, che, in seguito all'invio di Nicola Demidoff come ambasciatore a Firenze nel 1822, si stabilirono a Firenze, dove animarono la vita culturale e politica della citt\u00e0.\nDopo aver acquistato Pratolino, ristrutturarono gli edifici superstiti della villa: le scuderie, la cappella e la fattoria. Dall'edificio secondario delle paggerie, originale del periodo del Buontalenti, fecero ricavare all'architetto Emilio de Fabris, ristrutturandolo e ingrandendolo, una nuova villa, che da essi prese il nome che oggi indica anche il parco stesso.\nDall'ultimo discendente dei Demidoff, la propriet\u00e0 pass\u00f2 all'Amministrazione Provinciale di Firenze nel 1981.\nParco.\nNonostante molte opere d'arte originarie siano state rimosse nel corso dei secoli, il parco ne conserva ancora molte di rilevante interesse. Tra queste si annovera: il \"Colosso dell'Appennino\" di Giambologna; la \"Fonte di Giove\", la cui copia fu collocata dai Demidoff alla fine dell'Ottocento; le due mete di spugna; la cappella progettata dal Buontalenti, a pianta esagonale con loggiato esterno, in prossimit\u00e0 della quale \u00e8 sepolta l'ultima principessa Demidoff; la \"Fonte del Mugnone\", la cui statua fu scolpita dal Giambologna (1577); la \"Peschiera della Maschera\", adibita anche a piscina e attrezzata per bagni caldi; la \"Grande Voliera\"; la \"Fagianeria\"; la \"Grotta di Cupido\", costruita dal Buontalenti nel 1577; il Casino neoclassico di Montili, realizzato intorno al 1820 dall'architetto Luigi de Cambray-Digny.\nIn tutto il parco sono presenti alberi secolari, tra cui querce, farnie, cedri e ippocastani, veri e propri monumenti naturali ricchi di suggestione.\nIl 17 ottobre 2009, nel parco \u00e8 stato installato il \"Diamante\", struttura geometrica tecnica a 42 facce, alta 12 metri, con lo scopo di produrre energia elettrica di origine fotovoltaica e accumularla sotto forma di gas idrogeno, per alimentare le necessit\u00e0 del parco stesso e la ricarica delle biciclette elettriche a disposizione dei visitatori."}
{"id": "495212", "revid": "124735120", "url": "https://it.wikipedia.org/wiki?curid=495212", "title": "Villa medicea di Careggi", "text": "La Villa medicea di Careggi \u00e8 una delle pi\u00f9 antiche tra le ville appartenute alla famiglia Medici. Si trova nella zona leggermente in collina del quartiere periferico di Careggi a Firenze, in via Gaetano Pieraccini 17.\nStoria.\nLe origini.\nAlmeno dal Trecento la zona di Careggi era densa di prestigiosi possedimenti di ricchi fiorentini, come testimonia il visitatore Giovanni Villani nel 1325:\nNel 1417 Giovanni di Bicci de' Medici, il capostipite della fortuna medicea, acquistava sul colle chiamato di Monterivecchi alcuni terreni e possedimenti da Tommaso Lippi, con un contratto datato 7 giugno di quell'anno. Si tratta della terza villa campestre di famiglia, dopo quelle di Cafaggiolo e del Trebbio nel Mugello, e rappresenta la pi\u00f9 vicina Firenze, quindi anche un acquisto strategicamente scelto in maggiore prossimit\u00e0 verso quel centro cittadino al cuore degli interessi della famiglia. Queste ville erano anche un luogo di riposo e di pace, ma anche veri e propri centri economici, che con le attivit\u00e0 agricole non solo si potevano automantenere, ma rappresentavano anche delle fonti sicure di reddito.\nIn un primo tempo le ville erano arroccate e fortificate come castelli medievali, poi gradualmente vengono rilanciate come \"loci ameni\", dove \u00e8 possibile praticare l'ozio intellettuale e la salutare vita all'aria aperta, dagli umanisti toscani, attraverso la riscoperta dei classici di Seneca, Varrone, Marziale, Catone e Virgilio. In particolare queste idee vennero diffuse dalla met\u00e0 del Quattrocento da Leon Battista Alberti nel \"De re aedificatoria\" e nel trattato della \"Villa\".\nLa villa di Careggi viene ristrutturata quindi in un periodo di transizione, la prima met\u00e0 del Quattrocento, tra la tipologia rustica e fortificata e quella sontuosa e ricreativa, aperta verso le campagne e i giardini. E anche la sua architettura esemplifica il passaggio con elementi appartenenti sia alla prima che alla seconda tendenza.\nAl momento dell'acquisto la tenuta di Careggi era composta da un palazzo dotato di corte, loggia, pozzo, cantina, stalla, torre, orto e due case, come viene riportato nel contratto di compravendita. Lo stato degli immobili doveva essere molto buono, perch\u00e9 non vi furono apportate modifiche inizialmente.\nCosimo il Vecchio e Michelozzo.\nSolo in seguito alla morte di Giovanni (1429) i suoi figli Cosimo de' Medici e Lorenzo il Vecchio approntano alcuni interventi affidando l'incarico a Michelozzo, ben prima dei lavori alla residenza cittadina di Palazzo Medici in via Larga (iniziati verso il 1444). Di questi lavori non abbiamo nessuna descrizione ma ci resta la registrazione della spesa, e giudicando la somma stanziata dovettero essere sostanziali con un intervento piuttosto massiccio.\nI lavori sembrano conclusi nel 1427, secondo una lettera di Contessina de' Bardi, moglie di Cosimo, che farebbe capire che la villa \u00e8 completa. In ogni caso erano sicuramente conclusi in occasione della visita di Francesco Sforza a Firenze del 1459 il quale lod\u00f2 il luogo e la bellezza della villa. Cosimo il Vecchio intu\u00ec gi\u00e0, riprendendo la lezione degli antichi, la vocazione culturale dei luoghi, dove lo studio e la speculazione filosofica potevano svolgersi nella rilassata amenit\u00e0 della campagna. Vi trasfer\u00ec infatti la sua biblioteca e una parte della collezione di oggetti e opere d'arte. Nel 1459 Cosimo vi fond\u00f2 l'Accademia Neoplatonica, la pi\u00f9 importante scuola filosofica dell'umanesimo italiano, a cui parteciparono Cristoforo Landino, Marsilio Ficino e Pico della Mirandola; non a caso Cosimo aveva donato al Ficino un'abitazione nei pressi della villa, nota come Villa le Fontanelle, per averlo sempre vicino alla sua famiglia, dove il Ficino tradusse gli Atti e gett\u00f3 le basi dell'Accademia.\nStudi sulla planimetria e sulle fondazioni hanno dimostrato che Michelozzo ag\u00ec minimamente sulla pianta dell'edificio originario. I lavori si concentrarono quindi sugli ambienti interni, a partire dal cortile, e sull'alzato del palazzo. Il ballatoio merlato su beccatelli, creato lungo le pareti esterne, \u00e8 un retaggio di impianto medievale (lo si trova per esempio al Trebbio), ma inserito nell'impianto pi\u00f9 ampio della villa sembra pi\u00f9 una citazione che un elemento creato per esigenze difensive. In definitiva l'aspetto della villa \u00e8 pi\u00f9 quello di un palazzo che di una fortificazione, particolarmente evidente se confrontato con le ville pi\u00f9 arcaiche del Trebbio e di Cafaggiolo. La villa aveva mantenuto una torretta merlata, raffigurata in disegni e stampe fino al Seicento. A Michelozzo sono anche attribuite le due ali laterali che si protendono a ovest verso il giardino, pi\u00f9 basse del corpo centrale e che sono caratterizzate al pian terreno da due logge aperte con tre arcate ciascuna e capitelli compositi simili a quelli del cortile.\nLorenzo il Magnifico.\nNella villa nacque e mor\u00ec Lorenzo il Magnifico (1448-1492), il quale eredit\u00f2 la villa dal nonno dopo la breve parentesi del governo di suo padre Piero il Gottoso. Lorenzo elesse Careggi come sua residenza preferita e qui vi fece riunire il circolo dell'Accademia Neoplatonica, organizzando nella villa il centro culturale e artistico del primo Rinascimento per eccellenza. Tra i frequentatori dell'Accademia vi erano i maggiori umanisti dell'epoca: Marsilio Ficino, Agnolo Poliziano e Pico della Mirandola.\nL'umanesimo fiorentino faceva suoi numerosi simboli del passato, in un clima che potremmo definire esoterico (nel senso di correlato a una cultura \"da iniziati\"), dove le statue, gli oggetti d'arte e il paesaggio stesso incarnavano ideali astratti. A questo periodo risalgono il caminetto con bassorilievi nel salone del primo piano (datato 1465) e forse (l'attribuzione \u00e8 molto discussa) la loggetta panoramica sempre al primo piano, attribuita a Giuliano da Sangallo. Questa struttura, non in linea con il resto dell'edificio, potrebbe risalire all'ultimo periodo della vita di Lorenzo il Magnifico, o forse al secondo decennio del Cinquecento.\nIl Cinquecento.\nCon la morte di Lorenzo e la cacciata dei Medici del 1498, la villa non viene confiscata come altri possedimenti medicei, ma subisce comunque alcuni passaggi per eredit\u00e0 e alcune vicende alterne, tra le quali un disastroso incendio doloso nel 1529, durante l'ultima fase repubblicana di Firenze. Con il rientro dei Medici, il duca Alessandro eredit\u00f2 la villa e vi fece le necessarie ricostruzioni. Risale a questo periodo il breve scalone che porta al primo piano e forse la loggetta del primo piano. Il Vasari riporta alcune notizie sulla decorazione della villa non molto chiare e non suffragate da altre fonti. Il Pontormo, aiutato dal pittore Jacone, avrebbe in questo periodo dipinto il soffitto della loggia, ma a causa della tecnica sbagliata (a secco invece che \"a fresco\"), le pitture si sarebbero rapidamente deteriorate.\nCosimo I non am\u00f2 Careggi, preferendogli altre residenze, soprattutto il Trebbio, e la destin\u00f2 dal 1569 al fosco personaggio quale era suo figlio minore Pietro, personalit\u00e0 guerresca e tumultuosa, colpevole anche di uxoricidio nella villa di Cafaggiolo.\nIl Seicento.\nLa rinascita della villa si ha quando ne entr\u00f2 in possesso il Principe Carlo de' Medici (1609), che in seguito alla sua nomina a Cardinale nel 1615 intraprende un ampio progetto di ristrutturazione della villa e del giardino. Tra le opere che ancora si possono ammirare ci sono il Salone affrescato al piano terreno (con storie profane desunte dalla \"Gerusalemme Liberata\" del Tasso), la decorazione della loggia con colonnine ioniche al primo piano (con grottesche di tema feriale e naturalistico, \"barceaux\" fioriti, vedute paesaggistiche e fantasie archeologiche a \"grisaille\"), la \"Grotticina\" e lo \"Studiolo dei Medici.\" Scompare la torretta trecentesca in favore di una pi\u00f9 moderna destinazione degli spazi.\nAnche il giardino venne risistemato dai famosi architetti di Boboli Giulio Parigi e suo figlio Alfonso, specialmente sul lato meridionale con un percorso segnato da ciottoli colorati con due statue di \"Nani\" ancora oggi presenti.\nIl Settecento.\nCon l'estinzione della casata medicea, i Lorena iniziano un riassetto di tutte le propriet\u00e0 campestri ereditate, con il disimpegno e la vendita di quelle ritenute secondarie o antiquate, facendo confluire arredi e decorazioni a quelle pi\u00f9 importanti. La villa di Careggi non ebbe una sorte favorevole e, visto anche il precario stato di conservazione dei fabbricati, il Granduca Pietro Leopoldo decide di vendere il tutto a Vincenzo Orsi nel 1780. Poco tempo dopo per\u00f2, contemporaneamente all'arrivo dei viaggiatori romantici del \"Grand Tour\", si assistette anche un rinnovato interesse per i Medici e per l'Accademia neoplatonica, stimolato dalla pubblicazione di numerose opere letterarie soprattutto all'estero.\nL'Ottocento.\nLa villa pass\u00f2 in seguito alla famiglia Holland, della quale faceva parte un ministro presso il governo fiorentino. Questi proprietari fanno affrescare nella loggia al piano terreno che d\u00e0 sul giardino la scena raffigurante l\"'Uccisione del medico di Lorenzo il Magnifico nel pozzo della villa\" da George Frederic Watts (1845).\nCon il crescere del mito di Lorenzo, soprattutto verso il pubblico inglese, accadde che la villa venne acquistata da Sir Francis Joseph Sloane nel 1848, il quale apport\u00f2 durante la sua propriet\u00e0 numerose e ingenti trasformazioni:\nSir Sloane era un appassionato botanico e trapiant\u00f2 nel parco numerose piante rare e inconsuete, come i corbezzoli della Grecia, con la corteccia rossastra (detti per questo \"alberi della pelle\"), una sequoia californiana, piante di cedro, ecc. Anche la limonaia risale a questo periodo, cos\u00ec come il grande ingranaggio ligneo che ancora vi \u00e8 conservato per lo spostamento dei grandi vasi di agrumi. Dopo la morte di Sir Sloane la propriet\u00e0 pass\u00f2 al conte Augusto Boutourlin.\nIl Novecento e l'epoca contemporanea.\nNel 1901 un nuovo passaggio di propriet\u00e0, alla famiglia Serg\u00e8, comport\u00f2 solo il proseguimento della manutenzione ordinaria della villa. L'ultima proprietaria, Rosina Cirillo Fornaciari, vendette tutto il complesso all'arcispedale di Santa Maria Nuova nel 1936. In gran parte dei suoi poderi venne realizzato l'ospedale di Careggi, il pi\u00f9 grande di Firenze, e la villa ospit\u00f2 da allora alcuni uffici della direzione, diventata poi Azienda Ospedaliera Universitaria di Careggi. Sebbene la villa fosse aperta al pubblico e visitabile gratuitamente negli ambienti principali, alcune attivit\u00e0 dell'amministrazione ospedaliere frenavano la sua vocazione artistica e turistica, e non mancavano gli esempi di uso non adeguato alla storia dei locali, come gran parte del parco all'inglese diventato parcheggio per le vetture del personale ospedaliero.\nDopo il trasferimento degli uffici (2008), la villa \u00e8 stata di fatto abbandonata, in attesa di una nuova destinazione. Nel 2013 \u00e8 passata alla Regione Toscana, che si 9impegner\u00e0 in un completo restauro dell'edificio e dei giardini. A fine dell'anno \u00e8 entrata nella Lista dei patrimoni dell'umanit\u00e0 dell'UNESCO, assieme ad altre ville e giardini medicei.\nLa villa.\nIl pian terreno.\nOggi la villa ospita alcuni uffici della vicina struttura ospedaliera, per cui solo pochi ambienti sono visitabili, comunque sono tutti molto significativi.\nAl primo piano si apre il cortile di Michelozzo. Ha una forma trapezoidale che segue il profilo del palazzo, il quale a sua volta era stato edificato seguendo il percorso della via principale che lo costeggiava. Al centro vi si trova un pozzo che probabilmente risale all'assetto trecentesco, mentre due loggiati si aprono sui lati nord e est con arcate a tutto sesto, sorrette da colonne con capitello a foglie d'acqua; sugli altri lati sono presenti uno \"sporto\" (vano di passaggio per i piani superiori) e un ballatoio, sorretti da pilastri ottagonali con capitelli geometrici, tipici dello stile di Michelozzo.\nDal cortile si accede al Salone del piano terreno. Questo ambiente risale al primo Seicento, alle ristrutturazioni voluta dal Cardinale Carlo de' Medici. \u00c8 interamente decorato ad affresco ed in particolare attirano l'attenzione le 16 lunette (cinque nei lati maggiori, tre in quelli minori, con quella centrale occupata dalla stemma mediceo) decorate con paesaggini, vedute immaginarie, marine, scene con rovine, giardini, fontane e piccole figure. Si distinguono le due vedute di Villa Medici a Roma, allora propriet\u00e0 del Cardinale Carlo, e alcune scene tratte dalla \"Gerusalemme liberata\" di Torquato Tasso, usate per celebrare allegoricamente le imprese contro i Turchi di suo fratello il Granduca Cosimo II. Le lunette sono inquadrate in un sistema complesso di decorazioni pittoriche murarie, con cornici, putti, festoni, elementi vegetali e animali. Da un punto di vista stilistico, queste pitture riprendono la corrente dal tratto veloce e nervoso, \"impressionistico\", della pittura di paesaggio tra il XVI e il XVII secolo; fra gli artisti chiamati dalla fiorente equipe di Michelangelo Cinganelli a collaborare tanto nel suddetto Salone (in particolare nelle figurine simboliche a grottesca dalla verve scattante), quanto poi in alcuni scomparti della loggetta al primo piano, \u00e8 stato documentato un tal Michele Muffini, \"petit maitre\" ancora poco noto formatosi alla fine del Cinquecento nei cantieri fiorentini di Bernardino Poccetti e attivo, fra gli altri, agli Uffizi e nella Cappella Magalotti di Pescina (Vicchio di Mugello).\nDal salone si raggiungono gli ambienti nella loggia al piano terreno, con le grandi arcate sul giardino ormai chiuse da vetrate. Qui si trova un grande affresco ottocentesco di George Frederic Watts raffigurante l'\"Uccisione del medico di Lorenzo il Magnifico nel pozzo della villa\" (1845), un episodio quasi leggendario che sarebbe stato causato dalla rabbia contro colui che non aveva saputo curate il grande mecenate e benefattore cittadino.\nLa grotticina interrata.\nUna scala vicino al cortile porta al piano interrato, dove si trova un prezioso e raro esempio di \"capriccio\" architettonico rappresentato dalla Grotticina. Questo ambiente, fatto realizzare dal Cardinale Carlo de' Medici nel Seicento, fu ricavato usando una parte delle cantine della villa, con la volta a botte e un'illuminazione tenue offerta da due aperture \"a bocca di lupo\". Le \"grotte fantastiche\" infatti, tipiche del gusto manierista, si diffusero nelle ville a partire dal XVI secolo, come luogo di frescura estiva e di estroso spirito \"grottesco\" (parola che deriva proprio da \"grotta\"). Questa grotta \u00e8 interamente decorata da pitture con tralci di viti, fogliame, figure mitologiche e elementi vegetali. Si riconoscono sulla volta un \"Bacco\" e un'allegoria dell'\"Abbondanza\", oltre a qualche figura di satiro. Nella parte centrale della volta si apre anche un \"oculo\" dal quale si intravede una balconata con quattro amorini. Sulla parete nord, accanto all'ingresso, si trova la grotticina vera e propria, una nicchia con incrostazioni spugnose e stalattiti ricomposte che racchiude una piccola fontana, oggi non alimentata se non in occasioni speciali. Altro elemento di grande interesse \u00e8 il pavimento, completamente ricoperto da mattonelline in maiolica originali, decorate con motivi geometrici, elementi vegetali, gigli araldici in oror su fondo blu eccetera. Oggi la pavimentazione, in alcuni punti vistosamente compromessa, richiede l'uso di particolari copriscarpa che vengono forniti ai visitatori. Chiude il complesso decorativo della stanza l'armadio in muratura vicino alla parete opposta alla fontana, anch'esso decorato sia all'interno che all'esterno da volute.\nIl primo piano.\nSubito a sinistra della scalinata principale si apre il salone del Camino, dominato dal caminetto ornato da bassorilievi e datato 1465, quindi risalente all'epoca di influenza di Lorenzo il Magnifico. La sala \u00e8 stata ridecorata nell'Ottocento in stile neomedievale e vi si trovano oggi due grandi tele raffiguranti episodi legati agli antichi possessori della villa: \"Lorenzo il Magnifico e il gruppo di accademici durante le celebrazioni di Platone\" e \"Cosimo il Vecchio riceve dignitari e uomini di chiesa nella sua biblioteca\", entrambi di un pittore chiamato Pulcinelli. Opposti al camino si trovano anche due busti in marmo, con i ritratti di Lorenzo il Magnifico e di Cosimo il Vecchio.\nPoco oltre si apre il minuto ambiente dello \"Studiolo dei Medici\", situato nell'angolo sud-est della Villa. Si tratta di un piccolo ambiente con volta a botte, decorato sulle pareti e sul soffitto con affreschi a grottesche: vedute fantastiche, elementi vegetali, zoomorfi e antropomorfi fantasiosi che si dispongono armoniosamente sullo sfondo neutro. Lo stemma del Cardinale Carlo de' Medici al centro ricorda l'origine della decorazione, eseguita nei primi anni del Seicento.\nTornando nel salone, si arriva a sinistra in una stanza che porta alla loggetta al primo piano. Questa loggetta \u00e8 di attribuzione molto discussa, secondo alcuni a Giuliano da Sangallo, che lavor\u00f2 per il magnifico negli ultimi anni della sua vita, secondo altri al periodo di Leone X quando la famiglia acquis\u00ec un enorme prestigio, secondo altri infine al periodo dopo la terza cacciata dei Medici, quando il Duca Alessandro ristruttur\u00f2 la villa dopo il 1534. Giorgio Vasari parla di lavori del Pontormo in questa loggetta, che per\u00f2 all'epoca in cui scriveva si erano gi\u00e0 notevolmente deteriorati per via della tecnica \"a secco\" non consona soprattutto per gli ambienti all'aperto. Le grottesche attuali sul soffitto risalirebbero al periodo del Cardinale Carlo de' Medici, del quale \u00e8 dipinto lo stemma al centro, anche se alcune assonanze con gli stilemi di Pontormo hanno fatto nascere l'affascinante ipotesi che alcune parti potrebbero essere state ricalcate su un disegno precedente del maestro del manierismo, o che addirittura si tratti di zone originale restaurate in seguito.\nIl parco.\nLa villa possiede sia un giardino all'italiana, prospiciente la facciata principale, sia un grande parco all'inglese che la circonda su tutti i lati (anche se notevolmente ridimensionato rispetto al passato).\nLe forme attuali del giardino risalgono agli interventi di Sir Joseph Sloane, che vi impiant\u00f2 numerose specie insolite provenienti da tutto il mondo: conifere dall'Asia e dall'Inghilterra, come cedri del Libano (uno sul fondo del giardino mostra ancora i segni di un colpo di fulmine sul tronco), pini e abeti, corbezzoli di Grecia, una sequoia californiana, eccetera.\nIl giardino all'italiana fu decorato anche con grandi siepi cespugli di pitosforo e di melograno, oltre ai gi\u00e0 citati alberi rari, anche da due ippocastani, uno a fiori rosso-rosa, uno a fiori bianchi. Al centro del giardino fu posta una grande vasca, mentre sul lato du aggiunta la limonaia che ancora oggi conserva alcune specie rare e antiche di agrumi. Tra le specie presenti pi\u00f9 pregiate vi esemplari di \"Cryptomeria japonica\", \"Taxus baccata\" cultivar \"fastigiata\", \"Araucaria columnaris\" e diverse specie di palme (\"Washingtonia filifera\", \"Chamaedorea elegans\", \"Phoenix canariens\").\nUn'ulteriore trasformazione del giardino si ebbe con lo spostamento a valle della strada, che fino al 1837 passava accanto alla villa. Si pot\u00e9 cos\u00ec ampliare il parco con un nuovo viale d'accesso per le carrozze che partiva dal nuovo ingresso monumentale, presso la chiesa di San Giovanni Battista a Careggi. Nel parco sono numerosi gli alberi ad alto fusto, piantati soprattutto nell'Ottocento (tigli, lecci, cedri), mentre nel sottobosco si incontra spesso dell'alloro. Si distinguono un \"Pinus ponderosa\", dal fusto perfettamente cilindrico e molto slanciato, una sequoia californiana, distinguibile dalla corteccia profondamente solcata, e vicino ad essa un calocedro, dai rami a candelabro. Altri esemplari notevoli sono alcuni \"Pinus jeffreyi\", una catalpa, alcune roverelle e querce (una dal tronco morto, ma rilevante perch\u00e9 considerata risalente all'epoca medicea."}
{"id": "495214", "revid": "767487", "url": "https://it.wikipedia.org/wiki?curid=495214", "title": "Me First and the Gimme Gimmes", "text": "Me First and the Gimme Gimmes (talvolta abbreviato in MF&amp;GG'S) \u00e8 un gruppo musicale statunitense che propone cover punk di brani famosi, tra cui alcuni di Billy Joel, Neil Diamond e John Denver sempre riproposti in chiave punk. Nei loro brani sono spesso presenti anche citazioni musicali di storiche canzoni punk o hardcore.\nStoria del gruppo.\nNascita.\nMichael Burkett, meglio conosciuto come Fat Mike, dei NOFX, d\u00e0 vita nel 1995 ad un progetto parallelo ai NOFX che faccia solo cover di brani anni sessanta e settanta e in cui possa concentrarsi solo sul basso, reclutando come chitarristi Joey Cape, cantante dei Lagwagon ed il coinquilino di quest'ultimo, Chris Shiflett, che entra nella band con lo pseudonimo di Jake Jackson, come batterista Dave Raun, ex dei Rich Kids on LSD e attuale batterista dei Lagwagon e come cantante Spike Slawson, un impiegato della Fat Wreck Chords, la casa discografica di Fat Mike. Nati essenzialmente per divertimento, all'inizio i Me First and the Gimme Gimmes non prevedevano di fare tour o dischi ma solo sporadiche apparizioni su compilation ma gi\u00e0 alla fine di quell'anno, avevano pubblicato il primo singolo, Denver (cos\u00ec chiamato perch\u00e9 contenente cover di John Denver), per la Fat Wreck Chords, edito in 1000 copie, 500 delle quali, per\u00f2, non vennero vendute, gi\u00e0 in prospettiva della pubblicazione di un box set. Nei due anni successivi pubblicarono diversi singoli (ciascuno per una diversa label), tutti chiamati col nome (o cognome) dell'artista di cui sono rifatte le canzoni: nel '96 \"Billy\" (per Billy Joel) per la Epitaph Records, nel '97 \"Diamond\" (per Neil Diamond) per la Hopeless Records, \"Paul\" (per Paul Simon) per la Kung Fu Records e \"Barry\" (per Barry Manilow) per la Side One Records.\nQuando, sul finire del 1997, esce Have a Ball, il primo album della band, contenente classici anni settanta e ottanta, tra cui gli A-side dei singoli pubblicati in precedenza, la band era diventata un side-project per tutti, infatti Dave Raun si era unito ai Lagwagon, Chris Shiflett ai No Use for a Name e Spike Slawson aveva smesso di lavorare alla Fat entrando, come bassista, negli $wingin' Utter$.\nDa \"Are a Drag\" a \"Love Their Country\".\nNonostante tutti i membri avessero una band, nel 1999 usc\u00ec un'altra ondata di singoli: \"Elton\" (John) per la Honest Don's (altra label di Fat Mike, poi assorbita nella Fat Wreck Chords), \"Garf\" (Simon &amp; Garfunkel) per la Lookout! Records e \"In Your Barcalounger\" (contenente cover di James Taylor) per la Alternative Tentacles mentre nel giugno dell stesso anno esce il secondo album: \"Are a Drag\" che raccoglie temi di musical come il \"Rocky Horror Picture Show\", \"Evita\" e \"Grease\". Nel 2001 pubblicano (Del) \"Shannon\" per la BYO Records e (Cat) \"Stevens\" per la Nitro Records.\nQuella stessa estate partecipano al Vans Warped Tour e registrano un'EP, Turn Japanese, solo per il mercato giapponese, edito dalla Pizza of Death Records e registrano il terzo album: Blow in the Wind, comprendente successi degli anni '60 come \"Blowin' in the Wind\" di Bob Dylan o \"All My Lovin\" dei Beatles mentre in novembre pubblicano finalmente il \"box set\" con tutti i singoli, compreso uno inedito: \"Bob\" (Dylan).\nIntanto Chris Shiftlett aveva lasciato i No Use for a Name per entrare nei Foo Fighters.\nNel 2003 la band partecipa nuovamente al Vans Varped Tour e pubblica \"Take a Break\" album che focalizza l'attenzione sul R'n'B con brani di Lionel Richie, Stevie Wonder e Aretha Franklin.\nIl successivo \"Ruin Jonny's Bar Mitzvah\" \u00e8 stato registrato dal vivo durante un vero Bar mitzvah e propone degli evergreen passando da pezzi dei Blondie o dei Led Zeppelin fino ad arrivare alla pi\u00f9 tradizionale Hava Nagila.\nNel 2004 la band suona al Bar mitzvah di un loro fan che li ingaggia per animare la serata. La band registra lo spettacolo pubblicando cos\u00ec un live con cover inedite chiamato \"Ruin Jonny's Bar Mitzvah\" (letteralmente: rovinare il bar mitzvah di Jonny). Dopo la pubblicazione dell'album, Chris che \u00e8 sempre pi\u00f9 impegnato con i Foo Fighters lascia la band e viene sostituito dal fratello Scott dei Face to Face.\nNel settembre del 2005 interrompono il tour europeo per permettere a Fat Mike di stare vicino ad un familiare malato.\nIl 17 ottobre 2006 vede la luce il loro sesto album: \"Love Their Country\", primo con Scott, i temi dominanti sono il country e il western, con canzoni di Dixie Chicks, Garth Brooks, Hank Williams e Johnny Cash.\nDalla fine del 2007 hanno iniziato a pubblicare una serie di cinque singoli contenenti pezzi tratti da \"Love Their Country\" e B-Sides, chiamata Square Dance Series.\nNel 2008 \u00e8 uscita una raccolta di pezzi registrati tra il 1995 e il 1997, la maggior parte scartati da \"Have a Ball\" e talvolta inseriti in varie compilation: proprio per il fatto che le canzoni sono state registrate insieme a \"Have a Ball\" l'album prende il nome di \"Have Another Ball\"\nFormazione.\nPartecipazioni Esterne.\nI seguenti artisti hanno suonato occasionalmente con i Me First and the Gimme Gimmes"}
{"id": "495215", "revid": "31789", "url": "https://it.wikipedia.org/wiki?curid=495215", "title": "Villa medicea di Castello", "text": "La villa medicea di Castello si trova nella zona collinare di Castello a Firenze, molto vicina all'altra celebre villa medicea de La Petraia, ed \u00e8 famosa soprattutto per i magnifici giardini, secondi solo a quelli di Boboli. Oggi la villa, chiamata anche Villa Reale, L'Olmo o Il Vivaio, \u00e8 visitabile solo su prenotazione in occasioni speciali perch\u00e9 sede dell'Accademia della Crusca e dell'Opera del Vocabolario Italiano. Il parco \u00e8 invece gestito dalla Direzione regionale Musei Toscana, organo periferico del Ministero per i beni e le attivit\u00e0 culturali.\nStoria.\nLe origini.\nIl toponimo della localit\u00e0 Castello deriva dalle cisterne (castellum) di un acquedotto romano che qui aveva il suo tracciato. Questo acquedotto fu fatto costruire dal senatore Marco Opellio Macrino (164-218) che, nel 217, diventer\u00e0 Imperatore di Roma. Lungo l'acquedotto c'erano serbatoi d'acqua chiamati \"castelli\" e la borgata prese il nome di \"Castello dell'Olmo\", per un olmo che era in questo punto.\nLa villa, che gi\u00e0 esisteva nel XIV secolo, fu acquistata alla famiglia Della Stufa verso il 1477, da Lorenzo e Giovanni di Pierfrancesco de' Medici, appartenenti al ramo \"popolano\" della famiglia, che l'ampliarono e l'arricchirono di opere d'arte. Lorenzo, da non confondere con il cugino Lorenzo il Magnifico, fu uno dei pi\u00f9 grandi committenti di Sandro Botticelli: gli commission\u00f2 \"La Primavera\" e \"La nascita di Venere\" proprio per decorare questa villa, grandi dipinti che oggi sono il vanto degli Uffizi.\nAlla morte di Giovanni di Pierfrancesco la Villa fu ereditata dalla vedova e dal figlio Giovanni delle Bande Nere che vi risiedette con la moglie Maria Salviati (figlia di Lucrezia de' Medici che era figlia di Lorenzo il Magnifico) e il figlio Cosimo. Il matrimonio tra Maria Salviati e Giovanni dalle Bande Nere (figlio Giovanni di Pierfrancesco de' Medici), fu particolarmente importante, perch\u00e9 per suo tramite si riunirono il ramo principale e quello popolano o cadetto della famiglia de' Medici, e il loro figlio Cosimo venne chiamato a guidare Firenze dopo la scomparsa del Duca Alessandro de' Medici e l'estinzione del ramo primigenio, dando cos\u00ec vita al ramo granducale della dinastia. All'epoca la villa era costituita da una corte, una sala terrena con loggiato, cucine e stalle.\nNel 1529 gli Otto di Guardia e Balia ordinarono di distruggere raccolti, case, ville, chiese, muri e alberi intorno alla citt\u00e0, per impedire al nemico di trovare viveri, alloggi, costruzioni da fortificare: anche gli abitanti di Castello dovettero evacuare il loro borgo e correre a Firenze.\nLa villa venne saccheggiata e incendiata durante l'assedio di Firenze (1529-1530), come la quasi totalit\u00e0 delle altre strutture fuori mura cittadine, ma fortunatamente, rispetto alle altre ville del contado, riport\u00f2 danni minori.\nCon la caduta della Repubblica, Castello ricostru\u00ec le case distrutte e gli abitanti tornarono al lavoro dei campi e alle occupazioni consuete.\nCosimo I.\nDal 1538, Cosimo, divenuto nel frattempo duca di Firenze, fece ristrutturare la villa da Giorgio Vasari e commission\u00f2 a Niccol\u00f2 Tribolo il progetto del giardino, che fosse un luogo di magnificenza da usare come rappresentanza e propaganda politica, considerato dal Vasari uno dei pi\u00f9 \"ricchi giardini d'Europa\". Esso era una diretta rappresentazione del potere personale e dinastico del \"Principe\". Il giardino fu uno dei primi grandi esempi di giardino all'italiana e enorme fu l'influenza che ebbe sull'arte del giardinaggio successivo, a partire dal suo pi\u00f9 diretto discendente, il Giardino di Boboli, realizzato poi dallo stesso Tribolo. Importantissimi furono anche i contributi dell'ingegnere idraulico Pierino da San Casciano e di Benedetto Varchi.\nLa simbologia del parco \u00e8 quella, nel progetto originale, di fare una rappresentazione in versione di microcosmo della Toscana, con l'Appennino in alto (simboleggiato dalla statua dell'Ammannati) e i due fiumi che bagnano Firenze (Arno e Mugnone) simboleggiati da due rivi che scendono due fontane \"rustiche\", allegorie del Monte Falterona e del Monte Senario. Due statue sottolineano la simbologia e sono poste dove scendono le acque: \"Il Mugnone con Fiesole\" e \"l'Arno\", appunto. Faceva parte di questa simbologia anche la fontana di \"Venere-Fiorenza\", spostata alla Villa La Petraia dal Settecento. La grotta degli Animali era una metafora della pacificazione dell'universo vivente da parte di Cosimo, mentre una serie di sculture lungo i lati del giardino inferiore chiudevano la simbologia, con riferimenti alle virt\u00f9 di casa Medici ed ai benefici che da essa discendono alla citt\u00e0 di Firenze. Nel loggiato della villa esisteva un ciclo di affreschi celebrativi di Pontormo dedicato al \"Ritorno dell'et\u00e0 dell'oro\" (1538-1543).\nDopo la morte del Tribolo (1550) i lavori vennero seguiti, attenendosi il pi\u00f9 possibile ai progetti del primo architetto, da Davide Fortini (suo genero) e poi da Giorgio Vasari. Il progetto iniziale del grande giardino e del raddoppio della villa non venne per\u00f2 mai realizzato, perch\u00e9 il Granduca nel frattempo aveva iniziato altri progetti che lo appassionarono maggiormente, come la ristrutturazione di Palazzo Vecchio e la nuova residenza granducale di Palazzo Pitti, acquistato nel 1549.\nGli altri Medici.\nQuando la villa pass\u00f2 nelle mani di Ferdinando I de' Medici, figlio di Cosimo, fu finalmente completata tra il 1588 e il 1595, mediante l'ampliamento sul lato di levante, la decorazione delle facciate esterna e interna e un nuovo portale d'ingresso verso sud. A questo periodo risale l'aspetto immortalato dalla lunetta di Giusto Utens gi\u00e0 per la villa di Artimino e oggi al Museo di Firenze com'era. In questo periodo, al massimo dello splendore, la villa fu visitata due volte da Michel de Montaigne (nel 1580 e 1581), una da Joseph F\u00fcrttenbach.\nVi soggiornarono in seguito vari membri della famiglia. Tra i pi\u00f9 significativi si ricordano: \nI Lorena.\nCome gli altri possedimenti dei Medici pass\u00f2 ai Lorena all'estinzione della dinastia, che approntarono alcuni interventi in chiave funzionale: la costruzione di due limonaie, per la magnifica collezione di agrumi che venne ulteriormente ampliata e la realizzazione del parco all'inglese. Le sculture e le decorazioni del giardino vissero invece un periodo di trascuramento, per via della mentalit\u00e0 di stampo illuministico che era completamente estranea al quadro celebrativo e alla filologia del parco originario. Furono cos\u00ec interrati i vivai, smantellate le due fontane rustiche, tagliati i giochi d'acqua della grotta, spostata la fontana di Fiorenza e sostituita con quella di Ercole e Anteo. Fu inoltre ricostruito il muro di fondo e decorato con busti e statue neoclassiche, un'opera pregevole, ma forse non sufficiente a giustificare le perdite rispetto al periodo cinquecentesco.\nL'Ottocento.\nNell'epoca napoleonica furono approntate numerose trasformazioni, tra le quali la creazione di una ghiacciaia e la realizzazione di decorazioni in stile neoclassico dentro la villa.\nNel 1818, durante la restaurazione, Leopoldo II di Lorena volle riunire i due possedimenti di Castello e Petraia mediante un viale di collegamento fra le due ville.\nCol tempo sempre pi\u00f9 trascurata, con una sostanziale mancanza di manutenzione che ne segn\u00f2 inequivocabilmente il destino, fu ignorata dai Savoia che gli preferirono la vicina villa della Petraia.\nIl Novecento.\nLa propriet\u00e0 fu donata nel 1919 da Vittorio Emanuele III allo Stato Italiano. La villa venne privata dei preziosi arredi, defluiti verso altre ville, e fu sede di disparate attivit\u00e0: abitazione dei giardinieri, scuola elementare e ospedale militare. Negli anni settanta si \u00e8 provveduto a un sostanziale restauro architettonico della villa, che ha per\u00f2 sacrificato gran parte delle decorazione Sette-Ottocentesche, ed \u00e8 stata destinata a sede stabile dell'Accademia della Crusca, funzione che mantiene tuttora.\nIl giardino invece, gi\u00e0 aperto al pubblico in quel periodo, \u00e8 stato istituito come museo nazionale nel 1984. Da allora \u00e8 iniziato un riordino delle specie arboree, dei prati, del giardino segreto (con l'inserimento di erbe aromatiche e medicinali), il restauro delle limonaie, delle sculture e del sistema idrico, con la previsione del ripristino dei giochi d'acqua nella grotta degli animali. La fontana di Anteo \u00e8 stata smontata per restauro e verr\u00e0 sostituita da un calco. Tra i progetti futuri ci sono la creazione di un centro di accoglienza e didattica, di una caffetteria e di un sistema di illuminazione che permetta la visita notturna. Quest'ultimo progetto sarebbe il primo del genere per i musei statali di Firenze e rappresenter\u00e0, se verr\u00e0 messo in pratica, un esempio pioneristico di fruizione culturale notturna.\nLa villa.\nLa villa medicea di Castello presenta una struttura architettonica costituita da un corpo di fabbrica anteriore e un corpo di fabbrica posteriore, entrambi a pianta rettangolare, collegati tra loro su ciascun lato da un corpo di fabbrica quadrangolare; nel loro insieme i quattro corpi di fabbrica addossati tra loro delimitano il cortile interno della villa a pianta rettangolare. L'intero complesso architettonico si articola su due livelli.\nLa villa ha una pregevole facciata con elementi di sobria semplicit\u00e0, ma al contempo di grande eleganza: un grande portale in pietra serena e finestre \"inginocchiate\" al piano terreno (cio\u00e8 con un davanzale sostenuto da due volute che facevano pensare a gambe genuflesse), e semplici finestre con soglia e cardinaletti in pietra al primo piano, oltre alle parture rettangolari del sottotetto. Alcune finestre sono dipinte in \"trompe-l'\u0153il\", soprattutto quelle del mezzanino. La serie di finestre al livello del terreno d\u00e0 invece luce alle cantine.\nIl fulcro della villa \u00e8 il cortile cinquecentesco, con due logge sul lati minori. Della decorazione originale cinquecentesca della villa ornamenti originari \u00e8 restato \"in situ\" solo un'\"Annunciazione\", affresco entro la lunetta a testata della scala, attribuito a Raffaellino del Garbo.\nAl piano terreno si trova poi un grande salone con affreschi paesaggistici ottocenteschi, oggi usato per convegni e per sedute pubbliche dell'Accademia della Crusca. Gli affreschi raffigurano le colline attorno a Firenze e alcune vedute immaginarie con rovine incorniciate da colonne dipinte, come per ricreare l'impressione di un loggiato che faccia da tramite al vicino giardino della villa.\nSi trovano attiguamente una piccola cappella e la cosiddetta \"Sala degli armadi\", che prende il nome dalle scaffalature. Su soffitto \u00e8 presente un affresco delle \"Stagioni\".\nSempre al pian terreno si trova la \"Sala delle Pale\", che prende il nome dalle 153 antiche \"pale\" che vi sono ordinatamente appese sui muri. Ognuna rappresenta un accademico (a partire dalle cinque a sinistra del lato nord-ovest dei primi fondatori, Giovan Battista Deti, Anton Francesco Grazzini, Bernardo Canigiani, Bernardo Zanchini e Bastiano de' Rossi), ed \u00e8 decorata dallo pseudonimo usato nell'Accademia (spesso un aggettivo legato alla lavorazione del pane come \"Riscaldato\", \"Azzimo\", \"Ozioso\"), un motto e una raffigurazione dipinta a mo' di stemma, il tutto su una pala in legno come quelle comunemente usate all'epoca per prendere le granaglie. I due dipinti qui conservati sono particolarmente significativi per la storia dell'Accademia: una allegoria di Filippo Baldinucci, accademico, e un \"Ritratto di San Zanobi\", scelto come protettore dell'istituzione. Anche i singolari diciotto sgabelli (\"gerle\") posti ai lati della stanza sono ricavati da sporte da pane rovesciate con infilata una pala che fungeva da schienale. Un \"frullone\" \u00e8 il simbolo dell'Accademia, lo strumento simile a un setaccio usato anticamente per separare il fior di farina dalla crusca.\nIl giardino.\nDavanti alla villa si dispiega ancora uno scenografico viale alberato, perpendicolare alla via Sestese che termina in un grande piazzale erboso semicircolare, perimetrato da un basso muretto di cinta, dove un tempo si trovavano delle vasche colme di pesci alimentate da due canali laterali. Da queste vasche la villa prese uno dei suoi nomi quello di \"Villa del Vivaio\". Originariamente era previsto il suo prolungamento fino all'Arno. Il viale alberato \u00e8 oggi un parco pubblico. L'accesso al giardino vero e proprio avviene invece attraverso un grande cancello posto sulla sinistra della villa.\nIl giardino rappresenta l'esempio meglio conservato di \"giardino all'italiana\" secondo i canoni e le descrizioni di Leon Battista Alberti. Alcuni elementi sono riconducibili alle origini quattrocentesche, come la forma compatta e geometrica, qui disposta su tre terrazze digradanti verso il retro della villa, ma numerose e di gran pregio sono anche le aggiunte del secolo successivo, come la Grotta degli Animali, le figure rustiche e la presenza dell'acqua, pi\u00f9 tipiche del manierismo.\nIl giardino si dispiega attorno a un asse centrale perpendicolare alla villa.\nNell'agosto 2013 il giardino si \u00e8 aggiudicato il premio come parco pi\u00f9 bello d'Italia nell'XI edizione del concorso per la categoria Parchi Pubblici\nPrima terrazza.\nLa prima terrazza, quasi un prolungamento della villa stessa, presenta 16 aiuole quadrate o quadrangolari con al centro una grande fontana a vasca, opera del Tribolo, con la collaborazione di Pierino da Vinci (1538-1548), sulla quale si trova la statua di Bartolomeo Ammannati raffigurante \"Ercole e Anteo\". La fontana, che con il suo spruzzo alto tre metri (\"sei braccia\") era una delle meraviglie dell'ingegneria del parco, \u00e8 stata restaurata, dopodich\u00e9 le parti statuarie rimovibili sono state sostituite da copie e destinate (almeno in questa prima fase) alle sale interne della vicina villa La Petraia. Anticamente nel centro del giardino si trovava la \"Venere-Fiorenza\" di Giambologna, che oggi troneggia invece alla Petraia.\nGrazie alla lunetta di Giusto Utens della serie delle ville medicee conservata sempre alla Petraia, si conosce che fino almeno al 1599 la fontana era circondata da un boschetto di alloro e mirto. Oggi invece lattorno alla vasca sono disposte alcune sculture classiche, collocate nel corso del riordino del 1785-1788.\nSeconda terrazza.\nDue serre delimitano i lati della seconda terrazza conosciuta come \"Giardino degli agrumi\". In primavera in tutte le terrazze, ma soprattutto in questa viene collocata all'aperto la straordinaria collezione di circa 500 piante in vaso di agrumi ornamentali, antichi, rari e pregiati, una delle pi\u00f9 importanti al mondo nel suo genere. Questi agrumi, chiamati anche le \"bizzarrie\" sono frutto di innesti e sperimentazioni su tutte le specie conosciute, fin dai tempi dei Medici.\nI Medici infatti avevano una vera e propria passione per queste piante, esotiche per i freddi inverni della Toscana, e diffusero questa moda a tutte le famiglie patrizie. Per gli agrumi vennero costruite le limonaie per svernare e sempre per la loro coltivazione si diffusa la foggia dei grandi vasi o conche di terracotta che permettevano lo spostamento stagionale. I limoni di Castello sono i pi\u00f9 pregiati di tutte le ville Medicee nel periodo della fruttificazione, in estate, vi si possono ammirare variet\u00e0 molto curiose e rare: gli enormi pampaleoni, i piccoli limoncini zigrinati o con venature verdi, il limone sfilacciato, i cedri profumati, eccetera.\nIl piano di calpestio \u00e8 decorato da sassi di fiume di vari colori, e nasconde giochi d'acqua con zampilli da terra che vengono attivati solo in occasioni speciali.\nLa grotta degli animali.\nLa \"grotta degli animali\" \u00e8 uno degli ambienti architettonici pi\u00f9 suggestivi e rilevanti dell'architettura manierista, pur essendo realizzata in un periodo nel quale i caratteri del nuovo stile non erano ancora ben definiti. Fu realizzata dal Tribolo, che oltre all'architettura scolp\u00ec direttamente le vasche, e forse portata a termine da Giorgio Vasari, avvalendosi delle sculture del Giambologna, una piccola parte delle quali, raffiguranti vari volatili, si trova oggi al museo del Bargello. Montaigne, che visit\u00f2 il giardino nel 1581, rimase incantato dalla grotta e la descrisse nelle memorie del suo viaggio in Italia.\nVi si accede da un portale fiancheggiato da due colonne tuscaniche, ed \u00e8 completamente rivestita di concrezioni calcaree (chiamate \"spugne\"), mentre sul soffitto della prima camera e sull'arco che introduce alla seconda si trovano mosaici policromi a motivi geometrici e figurativi fatti con ciottoli e conchiglie. L'interno \u00e8 composto da una stanza principale e una seconda pi\u00f9 piccola che si apre come una \"abside\". Su ciascun lato \u00e8 presente una fontana comporta da una vasca marmorea sormontata da gruppi di animali scolpiti in pietre diverse, che costituiscono un insieme decorativo policromo di grande suggestione. Un complesso sistema idraulico alimenta una serie di zampilli che si originano dagli animali o si trovano sul pavimento offrono al visitatore la sorpresa di giochi d'acqua, che rinfrescavano l'atmosfera dalla calura e rendevano la roccia lucida e scintillante come in un'atmosfera irreale. Al centro della grotta esisteva una statua di Orfeo, che nella mitologia incantava gli animali con la musica, descritta dagli antichi viaggiatori e rimossa in epoca imprecisata.\nLa prima vasca, a sinistra \u00e8 in marmo bianco ed \u00e8 decorata da una stupenda composizione di pesci e altri animali marini. Sopra di essa sono stati disposti le statue della giraffa rossastra, il rinoceronte grigio (realizzato a partire da stampe, come quella celebre di D\u00fcrer e ben diverso dalle fattezze anatomiche naturali), l'orso in pietra rossa, la scimmia, il cane, il gatto, il lupo che sta per sbranare una pecora, la capra.\nLa seconda vasca, davanti all'entrata \u00e8 in marmo rosso di Seravezza e vi \u00e8 rappresentato sopra l'elefante, l'unicorno, il leone, la capra, il bue, il toro, qualche pecora.\nLa terza vasca, in marmo bianco con decorazione a conchiglie scolpite, \u00e8 sovrastata dal cinghiale in pietra scura (molto simile a quello della Fontana del Porcellino e probabilmente copiato dalla stessa statua ellenistica agli Uffizi), il cavallo, il toro, la capra, il cammello, il leopardo (rappresentato stilizzato come negli affreschi rinascimentali), l'alce, il cervo, la scimmietta.\nAccanto alla grotta si aprono due nicchie con vasche e i calchi delle sculture dei gladiatori, opere di Domenico Pieratti, una delle quali frutto dell'integrazione di una statua antica, copia romana di un originale attribuito a Lisippo, i cui originali sono alla Petraia.\nI giardini segreti.\nDue piccoli giardini segreti, laterali rispetto al grande spazio centrale, sono attigui alle due grandi limonaie, costruite dai Lorena. Questi giardini hanno alte mura che li circondano e che li rendono invisibili rispetto alle altre zone dei giardini. In questi ambienti, dei quali con un occhio non attento non si accorge nemmeno dell'esistenza dall'esterno, i residenti della villa potevano stare in isolamento e raccoglimento assoluto, in una sorta di Arcadia.\nIn quello ad est, denominato anche \"Ortaccio\", era stato costruito un capanno, posto su un grande albero, il cui interno conteneva una tavola di marmo con fontana musicale. Nel corso del secolo XVII fu costruita la cosiddetta \"Stufa dei mugherini\", un padiglione-serra che ospita in inverno le collezioni di gelsomini, iniziate da Cosimo III, tra le quali si annovera il raro gelsomino doppio indiano di Goa, detto \"mugherino\", da cui il nome della serra. Oggi contiene un giardino aromatico, dove oltre ai gelsomini, sono presenti esemplari rigogliosi di lavanda, finocchio, timo, rosmarino e altro. Vi si trova una statua dell'\"Autunno\" o \"Divinit\u00e0 agreste\", recentemente restaurata, in pietra serena.\nL'altro piccolo giardino detto \"dell'imbrecciato\", per la pavimentazione in brecciolino policromo, era collegato alla cucina di uso esclusivo del padrone. Vi era un tempo collocata una statua di \"Esculapio\", dio della medicina, delle erbe e quindi anche della dispensa.\nLa fontana del Gennaio.\nDa qui due rampe di scale coperte, poste ai lati del giardino all'italiana, portano al livello superiore dove si trova \"il selvatico\", cio\u00e8 la zona boscosa, dove si incontra il bacino quadrangolare della fontana del \"Gennaio\" o \"dell'Appennino\", che prende il nome dalla statua bronzea posta al centro su uno scoglio spugnoso, opera di Bartolomeo Ammannati (databile tra il 1563 e il 1565), che raffigura un vecchio che tenta di ripararsi dal freddo con le braccia. Originariamente dalla testa della statua usciva un getto d'acqua a ombrello. Il bacino serve per raccogliere e far confluire le acque provenienti dagli acquedotti della Castellina e della Petraia.\nQuesta parte del giardino \u00e8 composta da un fitto bosco, con lecci e querce. Da qui si diparte il grande parco all'inglese, con un bosco segnato da vialetti rettilinei a raggiera, realizzato nel terzo decennio dell'Ottocento dai Lorena, oltre il quale un tempo si estendeva la campagna della tenuta agricola, coltivata a vite e ulivo."}
{"id": "495216", "revid": "15756", "url": "https://it.wikipedia.org/wiki?curid=495216", "title": "Villa La Petraia", "text": "La Villa Medicea La Petraia si trova nella zona collinare di Castello, in via Petraia 40 a Firenze. \u00c8 ritenuta una delle pi\u00f9 belle e celebrate ville medicee, collocata in una posizione panoramica che domina la citt\u00e0 di Firenze.\nDal dicembre 2014 il Ministero per i beni e le attivit\u00e0 culturali la gestisce tramite il Polo museale della Toscana, nel dicembre 2019 divenuto Direzione regionale Musei.\nStoria.\nIl Cinquecento: Ferdinando I.\nNel 1364 il \"palagio\" della Petraia apparteneva alla famiglia Brunelleschi fino a quando nel 1422 Palla Strozzi l'acquist\u00f2 e ingrand\u00ec il possesso comprando i terreni circostanti.\nNella prima met\u00e0 del XVI secolo la villa pass\u00f2 di propriet\u00e0 ai Salutati, i quali vendettero la villa a Cosimo I de' Medici verso il 1544, che la don\u00f2 al figlio, il cardinale Ferdinando nel 1568. Alcune opere di ampliamento erano gi\u00e0 iniziate dal 1566, ma fu con Ferdinando, dopo che divenne Granduca nel 1587, che inizi\u00f2 la trasformazione vera e propria dell'edificio \"da signore\" simile a un fortilizio in una residenza degna di un Principe.\nDal 1588 quindi, si ebbe un decennio di lavori che con poderosi sbancamenti di terra trasformarono la natura \"pietrosa\" del luogo (da cui in nome Petraia, cio\u00e8 piena di pietre) in una scenografica sequenza di terrazzamenti dominata dalla solida mole dell'edificio principale.\nL'attribuzione tradizionale \u00e8 per Bernardo Buontalenti, anche se l'unica certezza documentata \u00e8 la presenza sul cantiere di Raffaello Pagni. La villa venne riorganizzata e ampliata attorno alla trecentesca torre centrale, che venne trasformata in belvedere (dall'Ottocento vi \u00e8 anche un orologio), ma i maggiori cambiamenti riguardarono il giardino, che venne trasformato nelle tre grandi terrazze sovrapposte antistanti la villa, che per impostazione e stile derivano da quelli realizzati pochi anni prima per la Villa Medici al Pincio (Roma), dove Ferdinando aveva trascorso gran parte della sua vita da (ex-) cardinale. Abbiamo una fedele ricostruzione dell'aspetto dei giardini dell'epoca nella lunetta di Giusto Utens risalente al 1599-1602 che fino al 2010 si trovava al Museo Firenze com'era: la prima terrazza era occupata da un frutteto di piante nane, una vera rarit\u00e0 che incuriosiva le altre corti europee; la seconda terrazza, il \"Piano del Vivaio\", era dominata da una larga vasca centrale, con due rampe di scale ai fianchi, ospitava aiuole con piante \"semplici\" (cio\u00e8 officinali, dal nome del Giardino dei Semplici) piantate secondo disegni geometrici, con due edifici loggiati ai lati; la terza terrazza, la pi\u00f9 grande, era occupata da due grandi zone ellittiche, con alberi e passaggi coperti; in tutto il giardino inoltre erano disposti gli agrumi in vaso e spalliere di aranci lungo i muri perimetrali, all'esterno dei quali si estendeva il \"salvatico\", il bosco.\nLa villa ebbe subito una funzione prevalentemente di residenza, rispetto alla funzione di rappresentanza della Villa di Castello o quella venatoria delle numerose ville alle pendici del Monte Albano. Questo spiega anche la presenza di piante di utilit\u00e0, piuttosto che ornamentali, e la mancanza di statue e fontane.\nDopo le nozze del granduca nel 1589, la villa venne assegnata alla sua consorte Cristina di Lorena. Alla sua iniziativa risalgono gli affreschi di Bernardino Poccetti nella cappella privata e gli affreschi celebrativi della Casata Lorena opera di Cosimo Daddi.\nIl Seicento: gli ultimi Medici.\nLa villa pass\u00f2 ad appannaggio di Don Lorenzo de' Medici nel 1609, che la arricch\u00ec con il prezioso ciclo pittorico dei \"Fasti medicei\", capolavoro di Baldassarre Franceschini detto Il Volterrano, che ancora oggi decora il cortile (1637-1646). Le scene vennero concepite su suggerimento di Pier Francesco Rinuccini libere da successione cronologica e estrosamente sequenziate come una serie di grandi vessilli a tema storico che celebravano la Casata medicea. Questo importantissimo ciclo pittorico, per quanto riguarda le ville medicee, \u00e8 secondo solo al ciclo del \"salone di Leone X\" nella villa di Poggio a Caiano, anch'esso legato alla celebrazione delle imprese dei Medici attraverso scene di storia romana.\nDon Lorenzo de' Medici riun\u00ec qui una preziosa quadreria, mentre Cosimo III fece affrescare la \"Cappella Nuova\" da Pier Dandini e Rinaldo Botti nel 1696 circa.\nIl Sette e Ottocento: i Lorena.\nCon il nuovo secolo la villa dovette perdere di interesse agli occhi dei suoi proprietari, tanto da essere gradualmente spogliata: il principe di Craon che tenne la reggenza in vece di Francesco Stefano dal 1737, la trov\u00f2 malinconicamente vuota.\nI Lorena riarredarono gli ambienti e ripristinarono il corredo della villa: fu realizzata una sala da gioco, una sala con una raccolta di acquerelli cinesi acquistati dal Granduca Pietro Leopoldo nel 1785, e venne ricomposto il giardino. La \"Fontana di Fiorenza\", eseguita da Niccol\u00f2 Pericoli detto il \"Tribolo\", Pierino da Vinci e Giambologna, che esegu\u00ec la \"Venere\" in bronzo (attualmente sostituita da una copia). Venne trasferita dal parco di Castello al giardino di levante della villa, che ancora oggi si chiama da allora \"Piano della figurina\", riferito alla scultura. Nel 1816 l'architetto Giuseppe Manetti cur\u00f2 alcuni lavori di restauro e ammodernamento.\nIl parco romantico all'inglese risale al 1829, quando Leopoldo II di Lorena chiam\u00f2 il giardiniere boemo Joseph Frietsch, gi\u00e0 autore del rinnovo del parco di Pratolino. Allo stesso periodo (1833) risale anche il grande viale carrozzabile che unisce le ville della Petraia e di Castello.\nI Savoia.\nIn epoca sabauda la villa divenne residenza di Vittorio Emanuele II e di Rosa Vercellana, sua moglie morganatica che am\u00f2 molto La Petraia. La villa venne di nuovo arredata, questa volta con una serie di mobili di pregio che i Savoia avevano \"ereditato\" dalle case regnanti degli Antichi Stati italiani dopo l'Unit\u00e0 d'Italia. Arrivarono cos\u00ec pezzi di arredamento, tappeti, quadri e altri parati dalle ville e i palazzi reali di Lucca, Modena, Piacenza e dalle altre ville medicee. Nel 1911 venne redatto un inventario degli arredi, che \u00e8 stata la principale fonte per ricostruire la disposizione degli arredi per l'allestimento museale contemporaneo; vennero inoltre ridecorati molti soffitti con stucchi bianchi e dorati e con pitture \"a grisaille\"; fu rifatto lo scalone e venne installato un impianto di riscaldamento ad aria calda, tutto ad opera degli architetti della Real Casa, i torinesi Fabio Nuti e Giuseppe Giardi.\nL'intervento pi\u00f9 visibile di quel periodo resta comunque la copertura del cortile centrale con un'ariosa struttura in acciaio e vetro, creato nel 1872 in occasione delle nozze del figlio del Re e Rosina, Emanuele di Mirafiori, che divenne un vero e proprio salone centrale delle feste. Questa soluzione si \u00e8 rivelata ottimale anche per la preservazione degli affreschi del cortile e senza diminuire la luminosit\u00e0 dell'ambiente e aggiungendo una struttura di pregio architettonico. Questa soluzione \u00e8 stata in seguito \"copiata\" usata anche per altri ambienti, come il Chiostro dei Voti nella Basilica della Santissima Annunziata.\nContemporaneamente nel \"Piano della Figurina\" venivano montate due voliere su progetto di Ferdinando Lasinio, andate perdute, ma delle quali ci restano alcune fotografie d'epoca.\nIl Novecento.\nNel 1919 la villa venne donata allo Stato Italiano, il quale la destin\u00f2, come altre ville, all'Opera Nazionale Combattenti, i quali monetizzarono la propriet\u00e0 disperdendo arredi e decorazioni, ma anche i terreni stessi che facevano parte dell'immenso parco. La villa torn\u00f2 allo Stato negli anni '60 e da allora, con un'impennata dopo il 1984 quando fu istituito il Museo nazionale, \u00e8 stata oggetto di un lento e impegnativo progetto di recupero sia delle parti strutturali, che degli arredi.\nLa fontana di \"Fiorenza\", con il bronzo di Giambologna alla sommit\u00e0 venne smontata e ricollocata al centro del cortile coperto, dove si trovano oggi anche alcune statue provenienti dalla vicina villa di Castello.\nI progetti per il futuro della villa sono il recupero dei suggestivi sotterranei, con le antiche cucine ed alcune stanze dove dovrebbero venire esposti i modelli realizzati in occasione della \"Mostra di giardinaggio\" del 1931, una curiosa serie di plastici di giardini in miniatura che si trovano in deposito nella villa.\nUltimi anni.\nNegli ultimi anni sono stati effettuati interventi di restauro di varia entit\u00e0 delle tele e degli ambienti della villa curati da Alessandra Griffo e Mauro Linari.\nLa villa.\nPiano terra.\nIl cortile centrale.\nDopo un vestibolo, dal quale si accede ad alcune stanze secondarie, si arriva nel magnifico cortile coperto affrescato, che \u00e8 il perno della villa.\nNelle due pareti principali le scene che raffigurano le \"Gesta di Goffredo di Buglione alla presa di Gerusalemme\", sono di Cosimo Daddi e risalgono al 1590 circa. Sotto i loggiati laterali invece sono raffigurati i \"Fasti medicei\", capolavoro del Volterrano, dipinti tra il 1637 e il 1646.\nDa sinistra le scene sono:\nLa copertura in ferro e vetro, il grande lampadario in cristallo ametista e il pavimento risalgono al 1872 quando il cortile venne trasformato in Salone delle Feste.\nLe altre sale.\nAttraverso una porta sulla destra si accede alla grande sala da pranzo, la cosiddetta \"Sala degli arazzi\" o \"Sala rossa\", dove sono appesi alcuni arazzi fiamminghi del XVII secolo. I soggetti intessuti sono \"I quattro elementi, Le quattro stagioni, I mesi di Maggio e Giugno\" e \"Cosimo II che riceve l'omaggio del Senato\", quest'ultimo eseguito a Firenze nel 1655 su cartone di Agostino Melissi.\nLa successiva \"Sala da musica\" prende il nome dal grande pianoforte-armonium costruito a Napoli nel 1868. Le pareti sono tappezzate da velluti francesi, mentre \u00e8 di particolare pregio l'orologio francese in bronzo dorato datato 1770. Lo \"Studio del Re\" ha un parato di fattura francese in velluto cremisi su fondo giallo laminato in oro. Il mobilio antico risale soprattutto allo stile Impero, tipico del primo decennio dell'Ottocento.\nLa \"Cappella Nuova\", cos\u00ec chiamata per distinguerla da quella pi\u00f9 antica situata al primo piano, era un tempo la camera da letto del religiosissimo granduca Cosimo III. Aveva fatto realizzare gli affreschi a tema religioso da Pier Dandini e Rinaldo Botti verso il 1696, che un secolo pi\u00f9 tardi furono ritenuti pi\u00f9 consoni a un luogo di preghiera, infatti la stanza venne consacrata e fu realizzato l'altare, sulla cui sommit\u00e0 oggi vi \u00e8 una copia di una \"Sacra famiglia\" di Andrea del Sarto.\nDal lato destro del cortile si accede a due sale dedicate a sculture rimosse per ragioni conservativi dal parco della villa e dal giardino della vicina villa di Castello. Sono infatti qui conservati il gruppo di \"Ercole che fa scoppiare Anteo\" di Bartolomeo Ammannati (1559-1560) originariamente alla sommit\u00e0 di una fontana detta appunto \"di Ercole e Anteo\", della quale sono qui conservati anche alcuni rilievi marmorei originali e la serie di puttini bronzei che la decoravano: tre sono di Pierino da Vinci e uno di Niccol\u00f2 Tribolo; le due statue dei \"Gladiatori\" di Domenico Pieratti (1635 circa), tra cui quella senza scudo incorpora parti (testa, torso e gamba destra) di una scultura antica di epoca romana, copia di un originale ritenuto di Lisippo. Tra le pitture esposte in queste sale troviamo alcuni acquerelli cinesi, molto in voga alla fine del Settecento, acquistati dal Granduca Pietro Leopoldo verso il 1785, e due \"Paesaggi con viandanti\" di Crescenzio Onofri con figure dipinte da Alessandro Magnasco (1708 circa).\nPrimo piano.\nNel primo corridoio si trovano numerosi acquerelli cinesi di fine del Settecento, con figura di lavori di vita quotidiana, un tempo molto in voga quando questa forma d'arte veniva chiamata delle \"cineserie\". Il dipinto pi\u00f9 pregiato \u00e8 forse il \"Veduta del porto di Canton\", eseguito a guazzo su un rotolo di seta.\nLo \"Studio\" \u00e8 arredato con mobili ottocenteschi in legno scuro di mogano, mentre la cosiddetta \"Sala Impero\" ha mobilio del periodo napoleonico. La \"Sala blu\" prende il nome dal parato in seta blu ed \u00e8 arredata da mobili in stile rococ\u00f2, ma che risalgono al secolo seguente, quando era diffusa la moda dell'eclettismo. Dopo essere passati dalla loggia di ponente si arriva allo \"Studiolo di Fiorenza\", cos\u00ec chiamato perch\u00e9 vi \u00e8 esposta la scultura del Giambologna di \"Venere-Fiorenza\" (1570-1572), gi\u00e0 alla sommit\u00e0 della fontana accanto alla villa, dove oggi si trova una copia.\nLa \"Camera della Bella Rosina\" \u00e8 dove dorm\u00ec Rosa Vercellana, con un baldacchino della prima met\u00e0 dell'Ottocento e altri mobili della stessa epoca. Alle pareti tappezzeria in seta celeste di manifattura francese (1865). La vicina \"Sala da toeletta\" contiene una serie di ritratti settecenteschi eseguiti a pastello, attribuiti alla pittrice Giovanna Fratellini.\nIl \"Salotto giallo\" era un tempo la camera del re, con mobilio del primo Ottocento, mentre il \"Salotto\" \u00e8 arredato con pezzi settecenteschi.\nIl \"Salotto verde\" conserva due dipinti di Matteo Rosselli a tema letterario, \"Angelica e Medoro\" e \"Tancredi medicato da Erminia e Valfrino\", entrambi del 1624 e fano parte di una serie pi\u00f9 ampia commissionata dal cardinale Carlo de' Medici per il Casino di San Marco. Altre opere di questa serie si trovano nella poco distante \"Sala da Gioco\", arredata dai Lorena tra il 1853 e il 1861 con divani, poltroncine e un \"vis-\u00e0-vis\" di chinz, oltre a un tavolo da biliardo e uno con vari giachi da casin\u00f2, tra i quali una roulette. I dipinti in questione sono la \"Semiramide\" di Matteo Rosselli, l'\"Artemisia\" e \"Erminia tra i pastori\" (1633) di Francesco Curradi, \"Anfione sul delfino\" di Domenico Cresti detto il Passignano, \"Rinaldo nel giardino di Armida\" di Domenico Frilli Croci e l'\"Olindo e Sofronia liberati da Clorinda\" di Francesco Rustini (1624 circa).\nIl \"Salotto rosso\" conserva alcuni ritratti di Giusto Sustermans, Henri e Charles Beaubrun, oltre a un \"Baccanale\" di Ignazio Hugford. La \"Cappella Vecchia\" ha una decorazione con \"Storie di santi e vita di Cristo\" di Bernardino Poccetti e la volta decorata con la \"Gloria dello Spirito santo tra angeli e letti\" di Cosimo Daddi (1589-1594). Sull'altare una copia della \"Madonna dell'impannata\" di Raffaello Sanzio.\nLa loggia di levante conserva due tra i mobili pi\u00f9 antichi e pregevoli della villa: due piani da tavolo intarsiati in stile barocco del 1686. Chiude il percorso espositivo la \"Sala da pranzo\" arredata con mobili piuttosto semplici, sotto i quali \u00e8 particolarmente pregiato il tappeto che documenta la manifattura fiorentina di tale artigianato, firmato e datato Girolamo Podest\u00e0, 1860.\nI giardini.\nLa villa \u00e8 circondata dal verde: sul davanti, in posizione panoramica verso la citt\u00e0, ci sono i giardini formali, mentre sul retro si estende il grande parco all'inglese.\nI giardini formali sono divisi su tre livelli, sfruttando il pendio irregolare della collina. La terrazza pi\u00f9 alta, al piano dell'edificio, dalla quale si gode un'ampia vista di Firenze, \u00e8 composta da due grandi giardini; quello a est \u00e8 chiamato \"prato della figurina\" e quello a ovest \"Piano di Ponente\" o \"prato dei castagni\".\nIl \"Prato della figurina\" prende il nome dalla fontana \"Fiorenza\" opera del Tribolo e di Pierino da Vinci (1538-1547), alla cui sommit\u00e0 era posta la \"Venere\" del Giambologna (copie degli originali conservati nella villa). Qui si trovavano due grandi voliere simmetriche, create nel 1872 ai due lati della fontana, presenti in foto d'epoca ma oggi sparite. Risalente alla stessa epoca e, a differenza delle voliere, perfettamente conservato, all'angolo sud-est si innalza il piccolo belvedere, In passato veniva chiamato anche \"Reposoir\", realizzato su progetto di Ferdinando Lasino (1872) nell'ambito della risistemazione di tutto il Piano della Figurina. Il mobilio e i parati sono stati ricostituiti basandosi sull'inventario del 1911.\nDel \"Prato dei castagni\", oggi privo di qualsiasi caratterizzazione formale, non c'\u00e8 pi\u00f9 nessuna memoria degli alberi, che gli davano il nome, sostituiti da cedri in epoca sabauda. I resti del grande leccio che ospitava una suggestiva terrazza-belvedere dei tempi in cui la villa fu residenza di Vittorio Emanuele II re d'Italia, si trovano all'estremit\u00e0 verso valle.\nIl livello intermedio, detto \"Piano del Vivaio\" per la grande vasca rettangolare che un tempo lo caratterizzava, oggi si raggiunge tramite una scala a due rampe con una fontana con mascherone al centro. Al centri si trova una serra-tepidario, mentre ai due lati sono coltivate delle aiuole, delle quali quella di sinistra \u00e8 coltivata con piante da bulbo.\nIl piano inferiore, ampio ed in lieve pendenza, presenta un parterre di siepi di bosso caratterizzato da un complesso disegno geometrico, nel pi\u00f9 tipico stile del giardino all'italiana. La pendenza del terreno limita la facolt\u00e0 di apprezzare appieno il disegno dei giardini nel complesso, che nel tempo si \u00e8 evoluto a partire dalla sistemazione in due cerchi affiancati divisi da vialetti ortogonali, che ancora si riflettono nel disegno odierno mantenuto dall'epoca ottocentesca. La fontana al centro \u00e8 un'aggiunta settecentesca sormontata da un \"Nettuno\" in bronzo.\nPer alimentare il giardino il Tribolo realizz\u00f2 un acquedotto, chiamato \"l'acquedotto di Valcenni\", in aggiunta a quello di Castellina. Nonostante questa grande opera, nel giardino l'acqua non \u00e8 un elemento dominante della composizione e, oltre le due fontane citate, solo una terza \u00e8 presente, e si trova sul retro della villa: si tratta di una grande spugna addossata al muro, somigliante a un grande naso dal quale stillano le goccioline di acqua, il quale definisce il piazzale dietro alla villa e lo separa dal parco romantico che si estende sulla collina.\nLa sistemazione del parco romantico \u00e8 opera di Pietro Leopoldo II di Lorena, che nel 1818 volle di riunire i due possedimenti vicini di Castello e Petraia, incaricando l'architetto boemo Joseph Frietsch (1829), che ide\u00f2 il grande parco di contorno del quale oggi, dopo vari ritagli nei secoli, si pu\u00f2 ammirare una parte significativa (20 ettari circa), ma non estesa quanto all'origine. Il progetto si basava sulla creazione di un viale di collegamento fra le due ville, da cui si dipartono ancora sentieri e vialetti che s'inerpicano sulla collina, aprendosi su scorci prospettici e fiancheggiando ruscelli e laghetti. La vegetazione \u00e8 dominata da sempreverdi e conifere: lecci e cipressi, ma non mancano esemplari di querce rosse, di ornelli, di roverelle e molte variet\u00e0 di pini. Il parco \u00e8 molto frequentato dagli uccelli migratori che lo usano per la sosta, infatti dal 2003 ospita un'oasi faunistica della LIPU."}
{"id": "495217", "revid": "154326", "url": "https://it.wikipedia.org/wiki?curid=495217", "title": "Episodi di The O.C.", "text": ""}
{"id": "495221", "revid": "2373", "url": "https://it.wikipedia.org/wiki?curid=495221", "title": "Correnti a getto", "text": ""}
{"id": "495222", "revid": "36426", "url": "https://it.wikipedia.org/wiki?curid=495222", "title": "Fontana dell'Oceano", "text": "La fontana dell'Oceano, opera del Giambologna, si trova nel Giardino di Boboli a Firenze. \nStoria e descrizione.\nAnticamente si trovava al centro dell'Anfiteatro del Giardino (a ridosso del cortile del Palazzo), ma venne in seguito spostata grazie all'ampliamento verso l'asse sud, in maniera da consentire l'uso dell'anfiteatro come sede di rappresentazioni. \nVenne quindi posta al centro dell\"Isolotto\" all'estremit\u00e0 della parte a sud-ovest del giardino nel XVII secolo. \n\u00c8 composta da un vascone circondato dall'acqua, collegato a terra da due passerelle, ai cui imbocchi sono presenti due cancelli in ferro battuto sostenuti da due colonne, alle gui sommit\u00e0 si trovano due capricorni. Nel mezzo del bacino l'isola \u00e8 circondata da una ringhiera in pietra, dietro la quale sono alloggiati i vasi di agrumi, ma il pezzo forte sono le sculture del Giambologna.\nAl centro si staglia la statua di \"Nettuno\", circondato da divinit\u00e0 fluviali sdraiate che rappresentano il \"Nilo\", il \"Gange\" e l\"Eufrate\", i quali versano simbolicamente le loro acque nella vasca grande, che rappresenta l'Oceano. La vasca \u00e8 in granito proveniente dall'Isola d'Elba, con un basamento arricchito da bassorilievi (\"Il ratto di Europa\", \"Trionfo di Nettuno\" e \"Il bagno di Diana\"). Dall'acqua emergono alcuni gruppi marmorei in una scenografia di notevole suggestione: \"Perso a cavallo\" e \"Andromeda con le caviglie incatenate nella roccia\".\nCuriosit\u00e0.\nNel 1974 le Poste Italiane hanno dedicato alla Fontana dell'Oceano un francobollo da Lire 40."}
{"id": "495235", "revid": "1314750", "url": "https://it.wikipedia.org/wiki?curid=495235", "title": "Evoluzione in mappe della seconda guerra mondiale", "text": " \nQuesta voce rappresenta gli sviluppi territoriali avvenuti durante la Seconda guerra mondiale attraverso una mappa rappresentante il globo e i vari mutamenti territoriali.\n1939.\nSettembre.\nLa situazione precedente all'inizio delle ostilit\u00e0, dove la Germania aveva militarizzato la Renania, annesso Memel, tramite l'Anschluss aveva annesso l'Austria e grazie agli Accordi di Monaco aveva occupato la Cecoslovacchia, mentre ad oriente, con la Seconda guerra sino-giapponese, iniziata nel 1937, il Giappone aveva occupato parte della Cina.\nDicembre.\nLa Germania e l'Unione Sovietica invadono la Polonia tra il 1\u00b0 ed il 17 settembre 1939.\n1940.\nMaggio.\nLa Germania invade Norvegia, Danimarca, Lussemburgo, Belgio e Paesi Bassi ed attacca la Francia.\nDicembre.\nDopo l'entrata in guerra dell'Italia, il conflitto si estende all'Africa settentrionale e orientale. Gli Italiani conquistano la Somalia britannica. A giugno, la Germania conquista il nord della Francia e affida al Governo di Vichy il sud assieme all'Impero africano e ai territori siriaci.\n1941.\nMarzo.\nBulgaria, Romania e Ungheria si aggregano alle Potenze dell'Asse. La Grecia, prima invasa dall'Italia, invade l'Albania. Il Giappone conquista l'Indocina francese.\nAprile.\nLa Germania invade la Jugoslavia e soccorre l'Italia, la cui offensiva in Grecia viene respinta. L'Iraq si unisce all'Asse, ma viene subito invaso dagli inglesi.\nLuglio.\nLa Germania attacca l'Unione Sovietica. L'Africa Orientale Italiana si arrende ai britannici.\nDicembre.\nI Tedeschi arrivano alle porte di Mosca. Il Giappone entra in guerra e conquista le Filippine, attacca Pearl Harbor (base statunitense nelle Hawaii)\n1942.\nGiugno.\nLe forze dell'Asse occupano Jugoslavia e Grecia; in Nordafrica l'offensiva si ferma davanti Alessandria d'Egitto. L'espansione giapponese nel Pacifico viene arrestata. Le sorti della guerra cominciano a capovolgersi.\nNovembre.\nGli italiani e i tedeschi vengono sconfitti ad El Alamein e perdono la Libia. Gli statunitensi sbarcano in Marocco. Sul fronte orientale inizia la Battaglia di Stalingrado.\nDicembre.\nLa Sesta Armata Tedesca viene sconfitta a Stalingrado e costretta alla resa. Gli Alleati occupano il Nordafrica, ad eccezione della Tunisia.\n1943.\nLuglio.\nLe forze dell'Asse in Nordafrica vengono costrette alla resa. Gli alleati sbarcano in Sicilia. Il 25 luglio Benito Mussolini viene destituito. Nuovo capo del governo \u00e8 il Maresciallo Pietro Badoglio.\nIntanto, i tedeschi e gli italiani sopprimono la Francia di Vichy, conquistandola.\nDicembre.\nGli Alleati occupano l'Italia meridionale. I tedeschi arretrano sul fronte orientale.\n1944.\nGiugno.\nGli Alleati continuano l'avanzata in Italia e si arrestano sulla Linea Gotica, il 6 giugno sbarcano in Normandia.\nAgosto.\nGli Alleati occupano il nord della Francia e sbarcano nel sud della Francia. La Romania abbandona l'Asse. I Giapponesi perdono la Nuova Guinea.\nDicembre.\nGli Alleati occupano l'intera Francia. L'Armata Rossa occupa i Balcani.\n1945.\nMaggio.\nL'8 maggio la Germania si arrende. Finisce il conflitto in Europa.\nAgosto.\nL'Unione Sovietica dichiara guerra al Giappone e invade la Manciuria. Gli statunitensi continuano l'offensiva per occupare i vari arcipelaghi del Pacifico. E Il 6 ed il 9 agosto vengono bombardate le rispettivamente citt\u00e0 di Hiroshima e di Nagasaki\nSettembre.\nIl 2 settembre il Giappone si arrende. Fine della guerra."}
{"id": "495237", "revid": "15756", "url": "https://it.wikipedia.org/wiki?curid=495237", "title": "Raffaello Matarazzo", "text": "Biografia.\nGli inizi.\nNato a Roma da una famiglia di origini napoletane resta ben presto, con i suoi due fratelli, orfano di padre morto nella Grande Guerra. Deve pertanto lavorare come fattorino postale per potersi mantenere agli studi frequentando il liceo classico. Si interessa di cinema sin da giovanissimo e nel 1929, non ancora ventenne, entra nella redazione del quotidiano romano \"Il Tevere\", ove gli viene affidata la pagina cinematografica sulla quale, sin dal primo articolo del 25 marzo, scrive di \"rinascita del cinema italiano\". Sullo stesso quotidiano propone la realizzazione di una \"Universit\u00e0 del cinema\", composta di una istituzione, di un periodico (il futuro \"Bianco e Nero\"), di una Scuola di formazione dei cineasti - attori, registi e tecnici - e di una sezione per il cinema educativo destinato ai giovani. Qualcosa di analogo prender\u00e0 corpo il 28 luglio 1930 con l'istituzione della \"Scuola nazionale di cinematografia\" (antesignana del Centro sperimentale di cinematografia) presso la Accademia di Santa Cecilia, nella quale Matarazzo ricoprir\u00e0 la carica di segretario.\nSempre nel 1930 egli fonda, assieme a Blasetti e ad altri intellettuali il \"Gruppo centrale di cultura cinematografica\", che d\u00e0 vita al primo Cineclub italiano, dove vengono proiettate in versione originale, tollerati dalla censura, alcuni film stranieri proibiti dal regime. Nello stesso periodo collabora con Blasetti anche scrivendo sulle riviste da lui fondate, dove pubblica a puntate un romanzo d'appendice dal titolo \"L'incantatrice del sud\" ed il racconto satirico \"Le avventure di Mr. Boroh Talk, denigratore di vergini\". Partecipa attivamente alle discussioni sull'avvento del sonoro, dove ha occasione di conoscere i registi Camerini e Bragaglia, ed \u00e8 quest'ultimo che gli commissiona un soggetto, che poi non sar\u00e0 realizzato. Nel frattempo \u00e8 anche chiamato a svolgere l'incarico di capo ufficio stampa del Dopolavoro dell'Urbe..\nNel 1931 lascia il giornalismo e diviene revisore di soggetti cinematografici alla \"Cines\". Sale per la prima volta sul \"set\" durante le riprese di \"Figaro e la sua gran giornata\" quale aiuto regista di Camerini, a cui riconoscer\u00e0 grandi meriti nella propria formazione tecnico - artistica., e dove lavorer\u00e0 a fianco di Mario Soldati, anche lui a quel tempo assistente alla \"Cines\".\nDopo aver scritto la sceneggiatura di un paio di pellicole (\"La telefonista\" diretto da Malasomma - per il quale risulta anche coautore dei testi delle due canzoni che fanno parte della colonna sonora - e \"Due cuori felici\" di Negroni), inizia l'attivit\u00e0 registica con la direzione di 1 dei 12 documentari realizzati dalla \"Cines\" per celebrare le opere del regime, \"Littoria\" - la moderna Latina - sulla bonifica dell'agro pontino. Il risultato \u00e8 cos\u00ec positivo che gli viene affidato l'incarico di realizzarne un secondo dedicato a \"Mussolinia di Sardegna\" (oggi Arborea), su indicazione, secondo le cronache del tempo, dello stesso Mussolini. Molti anni dopo egli dichiarer\u00e0 di non aver potuto rifiutare di girarli, pur essendo di sentimenti antifascisti.\nI film degli anni trenta.\nNel 1933, a soli ventitr\u00e9 anni, firma il suo primo lungometraggio con \"Treno popolare\", opera che presenta alcuni tratti innovativi rispetto allo stile cinematografico dell'epoca, in quanto \u00abvi viene tratteggiata con un certo realismo una societ\u00e0 nella quale acquisiscono centralit\u00e0 e rilievo i momenti di evasione e divertimento\u00bb, un film che vide anche l'esordio come compositore cinematografico del musicista Nino Rota. La pellicola venne presentata a Roma al cinema Barberini e fu accolta in modo molto negativo del pubblico. Matarazzo, ancora a distanza di molti anni, ricorder\u00e0 con amarezza quell'episodio: \u00abEra la prima volta che la gente vedeva una cosa del genere; hanno gridato e fischiato come non s'era mai visto fischiare un film; erano rossi a forza di fischiare. Quel film era quello che pi\u00f9 tardi venne chiamato neorealismo. Fu una serata molto triste per me\u00bb.\nL'insuccesso del suo primo film non ne arresta l'attivit\u00e0, ma lo convince ed intraprendere una strada pi\u00f9 sicura nei rapporti con il pubblico. Infatti negli anni successivi, oltre a scrivere altre sceneggiature, dirige numerose opere, mediamente pi\u00f9 di una all'anno, di natura pi\u00f9 tradizionale. Dopo la commedia brillante \"Kiki\" (1934) \u00e8 la volta de \"Il serpente a sonagli\" (1935) nel quale, tra gli altri, lavorano attori come Andreina Pagnani, Lilla Brignone e Paolo Stoppa e che segna l'ingresso di Matarazzo nel genere giallo. Entrambe queste pellicole risultano attualmente introvabili. Rimane nel giallo dirigendo subito dopo \"L'anonima Roylott\" (1936) e \"Joe il rosso\" (1937), due storie con immaginarie ambientazioni estere, americane e francesi. In tutti questi film Matarazzo collabora strettamente con uno sceneggiatore che poi diventer\u00e0 noto anche per altri motivi, cio\u00e8 Guglielmo Giannini. Nel 1936 Matarazzo, nonostante i crescenti impegni cinematografici, si occupa anche di teatro: il 28 gennaio viene infatti rappresentata al Teatro Valle di Roma una sua commedia dal titolo \"Simmetrie\", basata sugli equivoci tra coniugi, tematica su cui si muove con facilit\u00e0, tanto che la riprender\u00e0 nella \"Avventuriera del piano di sopra\". La regia \u00e8 affidata ad Anton Giulio Bragaglia, legato alla avanguardie artistiche e direttore del teatro sperimentale degli Indipendenti.\nNel 1937 torna al cinema e dirige ancora due film: \"\u00c8 tornato carnevale!\" - anch'esso oggi non reperibile - e \"Sono stato io!\", con il quale inizia la collaborazione con i fratelli De Filippo, dato che vi prendono parte Eduardo, Peppino e Titina. Collaborazione che proseguir\u00e0 poi nel 1939 con Eduardo e Peppino ne \"Il marchese di Ruvolito\", pellicola tratta da una commedia di Nino Martoglio, di cui non rimane copia. Nello stesso anno torna al genere giallo con \"L'albergo degli assenti\", un film ambientato in Costa Azzurra, con qualche venatura di horror.\nGli anni quaranta tra guerra, Spagna e dopoguerra.\nLa guerra non interrompe la prolifica attivit\u00e0 di Matarazzo che gira sei film in quattro anni. Dopo due pellicole in tono minore, \"Gi\u00f9 il sipario\" e \"Trappola d'amore\", entrambi del 1940, arriva nel 1941 una commedia scanzonata e brillante - certo in contrasto con il clima d'ansia e paura per la guerra in corso - \"L'avventuriera del piano di sopra\" in cui recitano Vittorio De Sica ed una Clara Calamai ancora lontana dalla \"Ossessione\" viscontiana. Visto il successo di questo film, nello stesso anno realizza una seconda commedia, \"Notte di fortuna\", meno apprezzata della prima, nella quale torna a lavorare con uno dei De Filippo, Peppino.\nCon \"Giorno di nozze\" (1942) viene ancora proposta la commedia, giocata con ritmi frenetici, dove prevale \u00abla rapidit\u00e0 ritmica, la padronanza del genere\u00bb, mentre l'anno successivo avverr\u00e0 l'unico incontro di Matarazzo con colui che poi sar\u00e0 uno dei principali ispiratori di quella corrente neorealista che tante critiche riserver\u00e0 alle sue opere: \u00e8 infatti Cesare Zavattini uno degli sceneggiatori de \"Il birichino di pap\u00e0\", ultimo film che il regista dirige prima di trasferirsi in Spagna, dove, per li timore di essere richiamato, decide di fermarsi.\nSi stabilisce a Madrid dove dirige due film, di cui si conoscono soltanto i titoli. Il primo \u00e8 \"Dora, la esp\u00eda\" del 1943 (tratto da un racconto di Victorien Sardou del 1877, gi\u00e0 portato sugli schermi italiani nel 1920 da Roberto Roberti), nel quale lavora un'ex diva del muto, Francesca Bertini. L'altro \u00e8 \"Empezo en boda\" nel 1944. Scrive alcuni testi di prosa, tra cui \"Una donna tra le braccia\" (\"Una mujer entre los brazos\") che viene anche rappresentato nel 1944 in un teatro della capitale spagnola e che non sarebbe altro che la riedizione teatrale di quella \"Avventuriera del piano di sopra\" gi\u00e0 uscita in Italia nel 1941.\nFinita la guerra, Matarazzo rientra in Italia, ma ritrova un paese completamente diverso da quello che aveva lasciato nel '43, il che genera in lui sentimenti di ansia e paura. Anche nel mondo del cinema \u00e8 in atto un cambiamento radicale i cui prevalgono nuovi linguaggi, e solo nel 1947 egli riuscir\u00e0 a rientrarvi dirigendo due film. Il primo \u00e8 ancora un giallo, \"Fumeria d'oppio\", che annovera tra gli sceneggiatori Fellini e Monicelli e che, considerato per lungo tempo perduto, \u00e8 stato recentemente ritrovato. Dell'opera successiva, la commedia \"Lo sciopero dei milioni\" (1948) - cui collabora come sceneggiatore anche Steno - non risultano attualmente rintracciabili copie.\nIl successo degli anni cinquanta.\nNel 1949 Matarazzo si cimenta con una riedizione della nota vicenda di \"Paolo e Francesca\", che costituisce \u00abun passaggio dalla commedia al melodramma\u00bb e, forse per questo, viene chiamato da Gustavo Lombardo, proprietario della \"Titanus\", a dirigere \"Catene\", che il produttore, ritenendolo un film di \"serie B\", intende destinare ai circuiti minori, facendolo realizzare da \u00abun artigiano di talento\u00bb. Ma il film, che esce nel 1950, ottiene invece un inatteso e clamoroso successo commerciale, con un incasso di circa 735 milioni di lire, nonostante la sua visione fosse sconsigliata dal Centro Cattolico Cinematografico, il che gli precluse il diffuso circuito delle sale parrocchiali. Questo inatteso successo, che situ\u00f2 il film ai primissimi posti, quanto ad introito, delle pellicole italiane di quell'anno, apr\u00ec quasi casualmente un filone cinematografico, con la coppia Amedeo Nazzari e Yvonne Sanson quali principali interpreti, che per tutta la prima met\u00e0 degli anni cinquanta collezioner\u00e0, al tempo stesso, enorme popolarit\u00e0 di pubblico, incassi record e disinteresse, oppure valutazioni negative - talvolta sprezzanti - da parte della critica \"ufficiale\". Successo imprevisto dallo stesso Matarazzo, tanto che aveva accettato il modestissimo \"cachet\" di 200.000 lire, rinunciando ad ogni diritto di proventi sull'opera.\nLa \"Titanus\", dove nel frattempo a Gustavo Lombardo, deceduto nel 1951, era subentrato il figlio Goffredo, non esita a sfruttare il travolgente exploit di \"Catene\". Viene ripreso ed aggiornato, ancora con la coppia Nazzari - Sanson, un soggetto la cui trasposizione sullo schermo aveva gi\u00e0 riscosso grande successo nei primi anni venti, \"I figli di nessuno\". Nello stesso anno, sempre sull'onda del filone e con lo stesso cast, esce anche \"Tormento\". I risultati sono ancora pi\u00f9 clamorosi: le due pellicole balzano rispettivamente al primo ed al secondo posto della classifica degli incassi del 1951, totalizzando un introito complessivo di quasi un miliardo e 700 milioni, somma mai raggiunta nelle sale italiane prima di allora e che poi, anche per tutto il decennio, pochi altri registi riusciranno a conseguire.\nIl 1952 \u00e8 per Matarazzo, ormai diventato il fondatore di un \"genere\" molto imitato, un anno di relativa tranquillit\u00e0 nel quale dirige solo, con Massimo Girotti come interprete, \"il tenente Giorgio\", di scarso successo. Ma \u00e8 solo una pausa, perch\u00e9 l'anno successivo \"Giuseppe Verdi\" e \"Chi \u00e8 senza peccato...\" (nel quale ritorna la coppia Nazzari - Sanson) salgono di nuovo in vetta alle classifiche d'incasso. Il successo dei film di Matarazzo prosegue anche nel 1954, anno in cui escono ben tre pellicole dirette dal regista: accanto a \"Vortice\" e \"Torna!\", che ripropone di nuovo la coppia Nazzari - Sanson, viene distribuito anche \"La nave delle donne maledette\", considerato anomalo rispetto ai canoni delle altre pellicole, in quanto vi appare \u00abla carnalit\u00e0 dell'erotismo femminile in modi talmente inusitati per quei tempi da vedere questo suo film eversivo tagliato dalla censura in maniera irrimediabile ed avvilente\u00bb. Ancora una volta i titoli dei film diretti da Matarazzo raggiungono le parti alte delle classifiche commerciali in un anno ricco di opere importanti per il cinema italiano (\"Senso\" di Visconti, \"La spiaggia\" di Lattuada, \"La romana\" di Zampa e \"La strada\" di Fellini, che vincer\u00e0 l'Oscar), anche se molti di questi titoli saranno superati, sul piano economico, dalle pellicole di Matarazzo.\n\"L'angelo bianco\", del 1955, inizia esattamente dove era terminato \"I figli di nessuno\" (ovviamente con gli stessi interpreti Nazzari - Sanson), di cui \u00e8 un \"sequel\". A questo titolo si aggiunge \"Guai ai vinti!\", che tenta una incursione nei drammi provocati non pi\u00f9 solo dalle vicende private e famigliari, ma dalla violenza della guerra. Anche queste due pellicole ottengono un buon successo di pubblico, pur non raggiungendo pi\u00f9 le vette delle classifiche. I gusti cominciano a cambiare: l'anno successivo, il 1956, Matarazzo dirige \"La risaia\", che consente a Elsa Martinelli il primo ruolo importante in Italia in una pellicola premiata da un buon successo di pubblico, anche se molti la vedranno come una copiatura di \"Riso amaro\", cosa che Matarazzo negher\u00e0 decisamente.\nDeclino e solitudine negli anni sessanta.\nSul finire degli anni cinquanta la crisi, prima latente, del \"mel\u00f2\" diventa palese a seguito delle trasformazioni nei gusti cinematografici della societ\u00e0 italiana, gi\u00e0 iniziata nel 1952 con i successi del \"neorealismo rosa\" (\"Due soldi di speranza\" di Castellani) e nel 1953 con \"Pane, amore e fantasia\" che propone la spigliata \"bersagliera\" Lollobrigida al posto della dolente Sanson. \u00c8 il frutto della \u00abmodernizzazione a tappe forzate, prodotta a cavallo tra gli '50 e '60 dal boom economico (emigrazione interna, urbanizzazione, scomparsa dei dialetti, estinguersi della cultura contadina, consumismo di massa), che ha profondamente mutato l'antropologia dell'Italia\u00bb.\nEscono, \"L'ultima violenza\" nel 1957, con la sola Yvonne Sanson, e, nel 1958, \"Malinconico autunno\" (che viene distribuito anche in Spagna con il titolo \"Caf\u00e8 de puerto\" come tentativo di esportare il genere \"mel\u00f2\" in un paese ben noto a Matarazzo, avendoci vissuto durante la guerra) nel quale, nell'intento di rinverdire i passati successi, Matarazzo lavora ancora, e per l'ultima volta, con Nazzari e Sanson in un film il cui titolo sembra evocare la sua personale parabola professionale. Il declino \u00e8 molto rapido: gi\u00e0 nei primi anni Sessanta, mentre le opere di cineasti come Gallone, Cottafavi, Bragaglia o Mastrocinque, considerati anch'essi \"popolari\", continuano a mantenersi nelle parti alte delle classifiche d'incasso, quelle di Matarazzo ne scompaiono definitivamente.\nMatarazzo approda con difficolt\u00e0 agli anni sessanta. Nell'anno de \"La dolce vita\", simbolo di un cambiamento profondo nei gusti e nei valori sociali, dirige \"Cerasella\", una commedia con canzonette napoletane, di scarso successo. Negli anni successivi egli resta in qualche modo prigioniero di un \"clich\u00e9\" che lo vuole regista di melodrammi e dal quale tenta invano di sganciarsi proponendo al produttore Lombardo soggetti diversi e soluzioni economiche di coproduzione, ricavando da questa situazione anche una personale frustrazione, in quanto deve attendere due anni prima di poter tornare dietro la macchina da presa.\nNel 1963 tenta con scarsi risultati di inserirsi nella commedia all'italiana con \"Adultero lui, adultera lei\", ricorrendo ad un comico famoso ed amato come Gino Bramieri ed a due attrici \"di genere\" come Maril\u00f9 Tolo e Maria Grazia Buccella. Ma le produzioni ormai non considerano pi\u00f9 importante l'attivit\u00e0 del regista, tanto che il suo penultimo film \"I terribili 7\" (1964) avr\u00e0 modesto riscontro di pubblico anche a causa di una distribuzione molto limitata. A questo punto decide di auto produrre, investendovi molte sostanze personali, quello che sar\u00e0 il suo ultimo film, \"Amore mio\" (1964), che per\u00f2 risulter\u00e0 un nuovo insuccesso, distribuito dalla \"Titanus\" solamente in alcune citt\u00e0 di provincia e mai proiettato a Roma.\nMatarazzo sopravvive due anni a questa nuova sconfitta. Morir\u00e0 a Roma il 17 maggio 1966 e della sua morte, cos\u00ec come della sua vita, si sa poco. \u00abDi lui sappiamo - ha scritto Stefano Della Casa - che \u00e8 morto per un infarto dovuto alla paura di essere malato, da cui viene colpito durante una serie di esami clinici al Policlinico. Uomo timido, riservato in modo quasi ossessivo, geloso dei suoi libri e della sua collezione di dischi jazz, molto superstizioso, la sua scomparsa passa quasi inosservata nel tumultuoso e brillante mondo del cinema italiano della met\u00e0 degli anni sessanta, bench\u00e9 per diversi anni abbia fatto parte del gruppo dei registi non solo pi\u00f9 conosciuti, ma anche pi\u00f9 capaci di generare successi commerciali. Dovranno passare dieci anni, ma in realt\u00e0 pi\u00f9 di venti dai suoi film di maggior successo, perch\u00e9 si riparli della sua attivit\u00e0.\nMatarazzo e la critica.\nMentre la filmografia realizzata da Matarazzo prima della guerra non ha dato luogo, se si eccettua il caso di \"Treno popolare\", a particolari profili critici, la sua attivit\u00e0 del dopoguerra, in particolare degli anni cinquanta, \u00e8 stata al centro di animate discussioni, trattandosi di un cinema tanto amato dal pubblico quanto ignorato o denigrato dalla critica cinematografica italiana. Questo contrasto \u00e8 stato spiegato da molti commentatori come il risultato di un pregiudizio di natura ideologica. Ad esempio Spinazzola l'attribuisce ad \u00abuna critica di sinistra del dopoguerra tutta orientata nella battaglia per il neorealismo, inteso come unica possibilit\u00e0 di rinnovamento del cinema italiano; i film popolari erano visti come l'eredit\u00e0 del cinema fascista, [per cui] erano da condannare e la miglior condanna era non occuparsene\u00bb. Ancora pi\u00f9 esplicitamente Massimo Marchelli afferma che \u00abquello di Matarazzo \u00e8 stato un autentico \"caso\" in buona parte ascrivibile all'ostilit\u00e0 dell'intellettuale italiano del tempo verso ci\u00f2 che persegue ed incontra successo popolare. Al creatore della coppia Nazzari - Sanson non viene perdonato di aver commosso gli spettatori con fatti vicini alla sensibilit\u00e0 italiana\u00bb.\nLa discussione negli anni cinquanta.\nIl contrasto tra successo di pubblico ed atteggiamento della critica emerge sin dagli anni cinquanta, quando un critico cinematografico de \"L'Unit\u00e0\", Ugo Casiraghi, scrive un articolo in cui affronta tale argomento. \u00c8 in quella occasione che si verifica uno dei rarissimi interventi pubblici di Matarazzo, che invia a quel quotidiano una lettera in cui orgogliosamente rivendica che \u00abTrentasette milioni di spettatori hanno visto miei film\u00bb, osservando con ironia che \u00abda tanto tempo assisto al fenomeno di una critica quasi sempre concorde nello stroncare [i miei film] e di un pubblico quasi sempre concorde nell'approvare\u00bb. Pi\u00f9 oltre sostiene che \u00abi critici, con semplici aggettivi (popolare, popolaresco, deteriore, facile, romanzo d'appendice) hanno liquidato l'argomento\u00bb, concludendo con una domanda: \u00abnon sarebbe pi\u00f9 utile per tutti una obiettiva ed onesta ricerca delle varie ragioni che hanno spinto una folla a gradire uno spettacolo piuttosto che un altro?\u00bb.\nMa la richiesta di Matarazzo di approfondire il tema senza preclusioni ideologiche era destinata a non avere seguito, al punto che qualche giorno dopo, sullo stesso quotidiano, apparve una sprezzante risposta con cui Umberto Barbaro definiva i film di Matarazzo \u00abnocivi\u00bb come i danni provocati dal fumo e considerava \u00abtriste e grave\u00bb il fatto che essi avessero un cos\u00ec vasto successo di pubblico. Nonostante altri inviti ad affrontare diversamente l'argomento, il giudizio negativo sull'opera di Matarazzo rester\u00e0 anche negli anni sessanta, dopo la sua scomparsa. Pio Baldelli, nel 1967, pubblica un saggio in cui sostiene che i film \"mel\u00f2\" \u00abrappresentano il punto di vista di determinate fasce della popolazione piccolo - medio borghese; sono le abitudini italiane, il difetto strapaesano quello che sta alla base di quei sentimenti\u00bb e che essi propongono \u00abun concetto deteriore della famiglia, chiusa al resto del mondo e zavorrata da forme arcaiche dell'onore, del peccato, della preghiera\u00bb.\nLe iniziative degli anni settanta: il \"caso Matarazzo\".\nLe cose cambiano nel decennio successivo. La prima riscoperta dei film di Matarazzo si svolge nel 1974 al XXVIII Festival d'Avignone, quando viene presentata da Simon Mizrahi una retrospettiva dedicata al regista, inserita nell'ambito di una rassegna di film della commedia e del melodramma italiani. Poco pi\u00f9 di un anno dopo, nel gennaio 1976, nasce in Italia un'iniziativa di un gruppo di giovani critici (tra gli altri Adriano Apr\u00e0, Carlo Freccero, Aldo Grasso e Tatti Sanguineti) che organizzano a Savona, citt\u00e0 natale di alcuni di loro, l'incontro \"Momenti del cinema italiano contemporaneo\", nel quale vengono proiettate diverse pellicole di Matarazzo. In tale occasione il \"Movie club\" torinese pubblica due \"Quaderni\" dedicati all'opera del regista, con documenti e testimonianze dirette di suoi ex collaboratori. Pochi mesi dopo, l'attenzione si sposta nuovamente in Francia, dove il numero estivo del periodico \"Positif\" dedica al cineasta italiano un ampio spazio, nel quale, in particolare, \u00e8 un articolo di Lorenzo Codelli - a quel tempo corrispondente italiano del mensile francese - a difendere con vigore polemico l'opera di Matarazzo, definendo \u00abimbecille\u00bb la critica contemporanea al regista e chiedendosi \u00ab\u00e8 possibile che sia stato a tal punto non compreso, disprezzato, non studiato? Come se in America nessuno conoscesse i nomi di Minnelli, di Ford, nessuno si interessasse a loro\u00bb.\nA queste iniziative fa seguito la pubblicazione di un volume, \"Neorealismo di appendice\" dove si parla per la prima volta di un \u201ccaso Matarazzo\", un termine che poi diventer\u00e0 ricorrente (oltre al gi\u00e0 citato Marchelli, anche Della Casa lo utilizzer\u00e0 successivamente) e nel quale due critici confrontano le rispettive ed opposte tesi. Adriano Apr\u00e0, ricordando \u00abventi anni di pubblico disprezzo e di citazioni ingiuriose\u00bb che avevano riguardato l'opera di Matarazzo, criticava il \u00abmoralismo tutto italiano che non vuole capire che se il produttore di \"Umberto D\" \u00e8 lo stesso di \"Don Camillo\", un qualche rapporto tra le due operazioni ci deve pur essere\u00bb. A giudizio di Claudio Carrabba, invece, Matarazzo, sarebbe l'interprete di un \u00abvena di un moralismo religiosamente conservatore che lo fa diventare il regista della maggioranza democratico cristiana nel periodo, 1950 - 1955, di consolidamento del potere\u00bb, per quanto emerga, dai dati pubblicati dai \"Quaderni\" del \"Movie club\", come il Centro Cattolico Cinematografico non fosse per nulla tenero con i film di Matarazzo, dato che dei 23 film da lui diretti nel dopoguerra, soltanto 2 furono indicati come adatti per tutti, mentre 9 furono bocciati, ed 11 considerati, spesso con riserva, per soli adulti.\nI commenti successivi.\nCol trascorrere degli anni le valutazioni sull'opera del regista sono diventate pi\u00f9 analitiche e meno ideologiche, essendo ormai \u00abcadute le prevenzioni che lo volevano uno dei principali responsabili del degrado del cinema italiano del dopoguerra e ridimensionate le passioni cinefile\u00bb, consentendo quindi giudizi pi\u00f9 inquadrati in una prospettiva storica.\nGi\u00e0 Rondolino aveva riconosciuto nel 1977 che Matarazzo \u00abanzich\u00e9 ricalcare pedestremente gli schemi del cinema neorealistico, come fecero altri suoi colleghi, prosegu\u00ec sulla strada del dramma a forti tinte, stabilendo un contatto estremamente proficuo con quel pubblico piccolo borghese e proletario che, nei medesimi anni, disertava in larga misura i film neorealisti (a cui) oppose un cinema dichiaratamente popolare, senza preoccupazioni colte, intellettuali, politiche. Film che, ad una pi\u00f9 attenta lettura, offrono non pochi elementi di indagine per uno studio della societ\u00e0 italiana del dopoguerra\u00bb. Ma questo fenomeno a suo tempo non venne compreso perch\u00e9 \u00abavviene in un periodo in cui \u00abil fantasma del neorealismo \u00e8 ancora il mito di riferimento di gran parte della critica, che attribuisce all'autore l'aureola del mandato pedagogico sociale, al di fuori del quale non ci sono che basse speculazioni commerciali o bieche corruzioni del gusto\u00bb.\nMa ai film di Matarazzo \u00e8 stato poi attribuito anche un altro significato: l'aver realizzato \u00abun'opera di penetrazione senza precedenti nel gradimento del pubblico, solo caso di sistema melodrammatico originale alternativo a quello hollywoodiano ed in grado quindi di reggerne il confronto\u00bb, e questo in un periodo in cui i film statunitensi dominavano la distribuzione nelle sale italiane: (nella sola stagione 1952 - 1953 su 476 visti di censura rilasciati per la circolazione dei film, la met\u00e0, cio\u00e8 240, riguardano pellicole USA, mentre quelle italiane erano 130, pari a poco pi\u00f9 di un quarto del totale). In questa ottica, quei film poterono con il loro successo sostenere un sistema produttivo in quanto \u00abavevano le loro basi in dati concreti di una insicurezza collettiva [e] nei film di Matarazzo una insicurezza simile faceva leva sui buoni, piuttosto che sui cattivi sentimenti. La scarsit\u00e0 e le disgrazie non mancavano certo nell'esperienza comune e, altrettanto certamente, il cinema americano non ne rendeva conto\u00bb."}
{"id": "495239", "revid": "36426", "url": "https://it.wikipedia.org/wiki?curid=495239", "title": "Socialismo rivoluzionario", "text": "Il socialismo rivoluzionario \u00e8 una ideologia politica che identifica la componente rivoluzionaria del socialismo, sia in movimenti socialisti non marxisti, come il Partito Socialista Rivoluzionario russo o come i sostenitori delle posizioni di Babeuf, sia in movimenti marxisti. I movimenti marxisti consiliaristi invece rivendicano una rivoluzione democratica.\nStoria.\nVentiquattro anni dopo la scrittura del Manifesto del Partito Comunista, Karl Marx e Friedrich Engels ammisero che nei paesi sviluppati \"il lavoro pu\u00f2 raggiungere il suo obiettivo con mezzi pacifici\". Lo studioso marxista Adam Schaff ha sostenuto che Marx, Engels e Lenin hanno espresso tale visione \"in molte occasioni\". Al contrario, la visione blanquista evidenziata il rovesciamento con la forza delle \u00e9lite al potere nel governo da parte di una minoranza attiva di rivoluzionari, che poi procedono a implementare il cambiamento socialista, ignorando lo stato di preparazione della societ\u00e0 nel suo complesso e la massa della popolazione in particolare, per il cambiamento rivoluzionario. Nel 1875 fu redatto il Programma di Gotha, che suscit\u00f2 diverse critiche da parte di Marx; egli cita la dittatura del proletariato come primo periodo della rivoluzione.\nIl punto di vista riformista \u00e8 stato introdotto nel pensiero marxista da Eduard Bernstein, uno dei leader del Partito Socialdemocratico di Germania (SPD). Dal 1896 al 1898, Bernstein ha pubblicato una serie di articoli intitolati \"Probleme des Sozialismus\" (\"Problemi del socialismo\"). Questi articoli hanno portato ad una discussione sul revisionismo nel SPD, e possono essere visti come le origini di una tendenza riformista all'interno del marxismo. Nel 1900, Rosa Luxemburg scrisse la \"Sozialreform oder Revolution?\" (Riforma sociale o rivoluzione?), una polemica contro le posizioni di Bernstein. Ad attaccare le idee di Eduard \u00e8 stato anche Lenin, che espose il suo dissenso nella pubblicazione \"Che fare?\". Quando Bernstein propose le sue idee all'SPD, la maggior parte di esso le respinse.\nNel mondo.\nIn Italia.\nIn Italia, alla fine dell'Ottocento, cominci\u00f2 a formarsi una corrente socialista rivoluzionaria che inizi\u00f2 a distinguersi sia dall'anarchismo insurrezionale sia dal socialismo riformista e dall'operaismo milanese. Nell'estate del 1881, per opera di Andrea Costa, venne costituito il Partito Socialista Rivoluzionario di Romagna, poi Partito Socialista Rivoluzionario Italiano, ma ebbe una scarsa influenza e una vita breve, se pure significativa. Nel 1891, a Capolago (Svizzera) si svolse il Congresso dei socialisti anarchici rivoluzionari, che scatur\u00ec nelle rivolte del 1\u00ba maggio. \nCon il nuovo secolo la corrente socialista rivoluzionaria italiana alberg\u00f2 all'interno del PSI e del sindacalismo rivoluzionario, senza per\u00f2 mai diventare un'area organizzata o chiaramente riconoscibile. Per il socialismo rivoluzionario, tra gli altri, pass\u00f2 anche lo stesso Benito Mussolini, prima della sua virata interventista nel 1914.\nIn Italia \"Socialismo Rivoluzionario\" era un'organizzazione che si rifaceva alla corrente internazionale di pensiero \"Utopia socialista\" che oggi si chiama \"Corrente Umanista Socialista\". L'organizzazione nasce negli anni settanta caratterizzandosi subito per la propria indipendenza tanto dalla tradizione togliattiana del PCI, che da quella del trotskismo italiano corrente internazionale alla quale si rifaceva. Inizialmente prende il nome di \"Lega Socialista Rivoluzionaria\" iniziando ad operare a Napoli per espandersi rapidamente su tutto il territorio nazionale. Nel 1990 ad Assisi con un congresso fondativo diviene \"Socialismo Rivoluzionario\", nome che ancora la caratterizza. Il percorso di rinnovamento teorico e costruttivo intrapreso porta l'organizzazione a superare progressivamente l'originario riferimento trotskista e marxista rivoluzionario classico per fondare un'organizzazione che si caratterizza per una ricerca ed un impegno rivoluzionario umanista e socialista, alternativo come fini e metodi alla tradizione politica dell'estrema sinistra italiana. Ad oggi SR non esiste pi\u00f9."}
{"id": "495246", "revid": "439868", "url": "https://it.wikipedia.org/wiki?curid=495246", "title": "Otto Wallach", "text": "Dedic\u00f2 gran parte dei suoi studi alla chimica dei terpeni, dando il nome al pinene che studi\u00f2 in modo approfondito e sistematico e proponendo i terpeni come poliassemblati dell'oligomero isoprene."}
{"id": "495247", "revid": "110157", "url": "https://it.wikipedia.org/wiki?curid=495247", "title": "Giardino Torrigiani", "text": "Il giardino Torrigiani si trova a Firenze tra via de' Serragli, via del Campuccio e il tratto di mura che costeggia il viale Francesco Petrarca. Si tratta di un grande parco con un palazzo chiamato Casino Torrigiani al Campuccio.\nStoria.\n\u00c8 una delle poche grandi aree verdi, ancora superstiti all'interno delle mura, in stato di conservazione ottimale e costituisce un esempio tipico dello stile romantico che contrassegn\u00f2 i giardini all'inizio dell'Ottocento. Gi\u00e0 nel XVI secolo esisteva una propriet\u00e0 Torrigiani nella zona detta \"il Campuccio\". Alla fine del XVIII secolo, con l'estinzione della famiglia, l'eredit\u00e0 del cardinale Ludovico Maria Torriggiani pass\u00f2 al pronipote Pietro Guadagni che assunse allora il nome dello zio e nella piccola propriet\u00e0 del Campuccio inizi\u00f2 la costruzione del giardino. Fra il 1802 e il 1817 con successivi acquisti, il nuovo marchese Torrigiani ampli\u00f2 la propriet\u00e0, che da via del Campuccio si estendeva fin a via dei Serragli, alle mura, all'attuale Piazza Tasso, raggiungendo una superficie di circa dieci ettari.\nL'incarico di progettare il grandioso giardino fu dato a Luigi Cambray Digny (1813-1814), al quale subentr\u00f2 il giovane Gaetano Baccani. Fu cos\u00ec realizzato un parco all'inglese, ricco di suggestioni legate al mondo dell'Arcadia e soprattutto alla simbologia della massoneria, della quale faceva parte il marchese Pietro Torrigiani.\nLa presenza delle mura della cinta arnolfiana serv\u00ec a movimentare il progetto, il quale fu caratterizzato da una ricchezza di piccoli edifici, statue e particolarit\u00e0 botaniche tanto da meritare, poco dopo la sua creazione, di \"una guida ad uso dei visitatori\". La guida citava oltre trenta punti di interesse, fra i quali l'ipogeo, la grotta di Merlino, la giostra coperta, il giardino degli agrumi e dei fiori, la cavallerizza, l'arcadia, il romitorio, il gymnasium, la grande torre, l'uccelliera, la limonaia, il torrente col magnifico ponte.\nSempre alla fine dell'Ottocento, presso il grande prato del Giardino Torrigiani, si tenevano allenamenti e venivano disputati incontri privati di football ospitando esponenti dell'aristocrazia fiorentina e delle famiglie inglesi che si erano trasferite a Firenze nel XIX secolo. Proprio grazie a Pietro Torrigiani venne infatti fondato il Florence Football Club, la societ\u00e0 calcistica pi\u00f9 antica di Firenze, che ebbe nell'allora sindaco di Firenze, figura di spicco della politica fiorentina, il suo primo presidente. Oggi il giardino non \u00e8 cos\u00ec ricco di opere d'arte, tuttavia l'ambiente \u00e8 rimasto ben conservato ed \u00e8 uno dei giardini all'inglese pi\u00f9 significativi di Firenze.\nDescrizione.\nIl \"giorno\".\nAnticamente si entrava da via dei Serragli e da l\u00ec iniziava il percorso simbolico, con una statua di Osiride, dio legato all'agricoltura, al mondo dei defunti ed alla resurrezione; la statua sorregge delle tavole che indicano ancora le norme del giardino, un curioso vestigio di quando il parco venne aperto al pubblico nel 1824. Mani scolpite su colonne indicano ancora oggi i percorsi da seguire. Alcune zone del parco erano destinate anche al pascolo di animali selvatici quali cervi e caprioli.\nL'ingresso attuale su via del Campuccio, al numero 53, introduce in un ampio spazio segnato da una grande aiuola circolare quadripartita con, al centro, il grande gruppo classicheggiante, opera di Pio Fedi (l'autore del \"Ratto di Polissena\" della Loggia dei Lanzi), che rappresenta \"Seneca col giovane Pietro Torrigiani\". Attorno si dispongono vari elementi scultorei, alcuni con ancora i sostegni in ferro originali per lanterne.\nPoco lontano si trovava la grotta di Merlino, dove il personaggio leggendario doveva richiamare al visitatore il tema della forza interiore dell'uomo, che ciascuno pu\u00f2 usare secondo la propria volont\u00e0. Le mura del giardino all'interno erano coperte da affreschi di scene campestre e finte architetture in rovina.\nPercorrendo un sentiero sinuoso in lieve salita si trovano sulla destra il piccolo anfiteatro (di uso puramente simbolico e come momento di sosta, non adatto a rappresentazioni teatrali) e il gymnasium, un tempietto in stile arcadico dove ci si poteva cambiare dopo aver praticato giochi quale il pallone, il tiro con l'arco, con la pistola e con la carabina nell'antistante prato (oggi vi risiedono i giardinieri).\nLa \"notte\".\nDi fianco al prato si trova un boschetto posto su una collinetta artificiale: l'oscurit\u00e0 della vegetazione introduceva alla seconda parte del percorso, legata al tema della notte e della morte. Si trova nel bosco un Romitorio ed alcune sculture simboliche: l'urna con il serpente e una civetta (quest'ultima opera risulta ormai dispersa). Altrettanto simbolico era poi l'ossario, una grotticina preceduta da un vialetto affiancato da erme in stile egizio, fino a giungere, dopo aver costeggiato le mura trecentesche, alla base della torre, dove, sotto una collinetta, esiste una vano che simboleggiava un forno crematorio: da l\u00ec le \"ceneri\" simboliche dell'individuo ascendevano tramite la torre ad uno stato di conoscenza pi\u00f9 alto ed a una sorta di resurrezione.\nLa torre.\nLa torre quindi, aveva vari valori sia pratici che simbolici.\nFu costruita dal Baccani nel 1824 per un'altezza di circa quaranta metri, ma il fatto di trovarsi su una collinetta artificiale ne aumenta l'impatto visivo.\nLa torre allude innanzitutto ai Torrigiani, che nello stemma avevano proprio un torrino sormontato da tre stelle. Inoltre i suoi tre livelli alludono ai tre gradi del processo di iniziazione dal mondo profano a quello iniziatico della massoneria. La forma dei piani ricorda opere antiche, come il faro di Alessandria, e pure richiama il tema della conoscenza: dalla base squadrata, si passa al livello ottagonale, che prelude alla sommit\u00e0 cilindrica, dove il cerchio simboleggia la perfezione della conoscenza divina.\nNella pratica era adibita a \"specola\" astronomica e nei suoi piani erano ospitate una biblioteca, una raccolta di strumenti astronomici, di armi, e sulla sommit\u00e0 una terrazza scoperta per l'osservazione del cielo.\nCorredo scultoreo.\nTra le sculture presenti nel giardino si ricordano l'opera barocca del Baratta, il gruppo marmoreo \"di greco scalpello\" raffigurante un \"Toro abbattuto da un leone\", la statua di \"Osiride\" adiacente all'ingresso di via de' Serragli, la colonna marmorea dedicata al grande botanico Pier Antonio Micheli che in questa localit\u00e0 lavor\u00f2 assiduamente nei primi del '700, le statue di \"Giano\" e di \"Esculapio\".\nEssenze arboree e vegetali.\nLa storia di questo giardino \u00e8 importante non solo da un punto di vista architettonico, ma anche da quello botanico, testimoniato dalla presenza di vecchie e nuove serre, limonaie, tepidari, oltre ad un gran numero di piante.\nNel 1839 venne redatto da A. Pucci un inventario delle essenze in cui risultava che erano presenti 5.500 piante in vaso (ananas, camelie, rododendri, agrumi, ecc.) e oltre 13.000 piante in terra tra cui alberi da frutto, magnolie, pini e cipressi."}
{"id": "495249", "revid": "26891", "url": "https://it.wikipedia.org/wiki?curid=495249", "title": "Grumman F9 Panther", "text": ""}
{"id": "495256", "revid": "322321", "url": "https://it.wikipedia.org/wiki?curid=495256", "title": "Regione ecclesiastica Emilia-Romagna", "text": "La regione ecclesiastica Emilia-Romagna \u00e8 una delle sedici regioni ecclesiastiche in cui \u00e8 suddiviso il territorio della Chiesa cattolica in Italia. Il suo territorio corrisponde all'incirca al territorio della regione amministrativa Emilia-Romagna dello Stato italiano e al territorio della Repubblica di San Marino.\nIl territorio.\nSuddivisione.\nQuesta regione ecclesiastica \u00e8 composta da quindici diocesi raggruppate in tre province ecclesiastiche, secondo la seguente articolazione:\nConfini.\nIl territorio della regione ecclesiastica non coincide esattamente con quello della regione amministrativa dato che, come noto, la delimitazione delle singole diocesi segue criteri propri, indipendenti dalla delimitazione civile. I confini ecclesiali si estendono al di fuori di quelli civili, fino a comprendere un certo numero di comuni situati nelle provincie di Pavia (Lombardia), Genova (Liguria), Firenze (Toscana), Pesaro e Urbino (zona del Montefeltro, nelle Marche) ed il territorio della Repubblica di San Marino.\nOrganigramma.\nVescovi delegati per i vari settori pastorali.\nLa regione ecclesiastica ha preposto a tutti i seguenti ambiti di vita pastorale uno dei vescovi della regione stessa, in modo che la divisione delle competenze si trasformi in una maggiore cura e attenzione pastorale:\nStoria.\nIl cristianesimo arriv\u00f2 molto presto in questa regione, probabilmente gi\u00e0 a partire dal II secolo, grazie ad un'importante citt\u00e0 portuale come Ravenna, da sempre aperta verso l'oriente. Primo evangelizzatore sarebbe stato il vescovo Sant'Apollinare, oggi patrono della regione ecclesiastica. Oltre a lui, la regione annovera altri cinque martiri storicamente accertati: i santi Vitale e Agricola e Procolo di Bologna, Cassiano di Imola, Antonino di Piacenza. Un'altra figura di rilievo della cristianit\u00e0 antica \u00e8 San Petronio, vescovo di Bologna dal 432 al 450.\nLa regione ecclesiastica Emilia venne creata dalla Congregazione per i Vescovi con circolare del 24 agosto 1889 insieme alle altre sedici regioni ecclesiastiche italiane. Il 27 giugno 1908 venne poi divisa in due, l'Emilia e la Romagna (chiamata anche Flaminia); tale distinzione rimase fino all'8 dicembre 1976, quando un decreto stabil\u00ec che le due relative Conferenze fossero unificate in un'unica Conferenza episcopale.\nInfine il 30 settembre 1986 vennero accorpate tra loro numerose diocesi minori appartenenti alla regione stessa, accorpamento che ha portato alla nascita delle sedi di Modena-Nonantola, Reggio Emilia-Guastalla, Faenza-Modigliana, Ferrara-Comacchio, Ravenna-Cervia, Cesena-Sarsina e Forl\u00ec-Bertinoro. La diocesi di Bobbio fu unita a quella di Genova, ma l'unione dur\u00f2 fino al 1989, quando il territorio dell'antica sede bobbiese fu scorporato da Genova ed unito alla diocesi di Piacenza, che contestualmente assunse il nome odierno."}
{"id": "495257", "revid": "1573940", "url": "https://it.wikipedia.org/wiki?curid=495257", "title": "Fricativa faringale sorda", "text": "La fricativa faringale sorda \u00e8 una consonante fricativa presente in alcune lingue, soprattutto nelle lingue semitiche. In base all'alfabeto fonetico internazionale (IPA) tale fono \u00e8 rappresentato col simbolo .\nNella lingua italiana, che non contempla suoni faringali, la fricativa faringale sorda \u00e8 di conseguenza assente.\nCaratteristiche.\nLa fricativa faringale sorda presenta le seguenti caratteristiche:\nAltre lingue.\nArabo.\nIn arabo, tale fono \u00e8 reso graficamente con la lettera ."}
{"id": "495260", "revid": "287204", "url": "https://it.wikipedia.org/wiki?curid=495260", "title": "Hotel Oslo", "text": "L'album Hotel Oslo di Magne Furuholmen fa da colonna sonora all'omonimo film norvegese."}
{"id": "495263", "revid": "767487", "url": "https://it.wikipedia.org/wiki?curid=495263", "title": "Boz Burrell", "text": "Biografia.\nEsordisce come chitarrista nel 1963, nei Lombard &amp; The Tea Time Four, band locale della piccola citt\u00e0 di King's Lynn (comprendente anche il chitarrista Mike Patto). Nel 1964 la band viene votata come il miglior gruppo beat del West Norfolk dal sondaggio del quotidiano locale \"Lynne News &amp; Advertiser\". Sempre nel 1964 i Tea Time Four fanno da spalla a gruppi come i Manfred Mann ed i Pretty Things, e registrano il loro primo singolo R6B dal titolo \"She will not Care\", senza per\u00f2 avere alcun riscontro di vendite.\nNel 1965 il gruppo cambia nome in The Boz People dopo aver aggiunto il tastierista Ian McLagan, ex Muleskinners che poi si unir\u00e0 agli Small Faces. Un contratto con la Columbia consente alla band di registrare ben quattro singoli nel 1966 che escono sotto la sigla Boz &amp; the Boz people: \"Isn't that So/You're just the kind of girl I wanted\", \"Meeting Time/Nobody knows the blues\" (scritta dallo stesso Burrell), \"Pinocchio/Stay as you are\", \"The Baby song/Carry on screaming\". L'insuccesso di questi singoli, unito a un furto degli strumenti e alle crescenti tensioni fra Ian McLagan, amante del blues, e gli altri che invece vorrebbero suonare pezzi pi\u00f9 jazz porta allo sfaldamento del gruppo.\nIn quello stesso periodo circolano voci sulla stampa musicale britannica intorno alla possibilit\u00e0 che Burrell possa sostituire il cantante dei Who, Roger Daltrey, dopo che questi era venuto alle mani con Keith Moon, ma alla fine non se ne fa nulla. Nel 1966 Burrell entra nei Sidewinders, con Mark Charig alla cornetta,(che poi ritrover\u00e0 nei King Crimson), Johnny Marshall al sax baritono, Len Neldrett alla chitarra, Tex Makins al basso, Jimmy Scott alle congas e Malcomm Penn alla batteria. L'inizio \u00e8 promettente in quanto la band viene scelta per accompagnare Stevie Wonder nel suo tour inglese ma subito dopo il gruppo si scioglie e Boz si unisce per un breve periodo ai Feel for Soul, complesso di Norvich fondato dal cantante Dave Quinton di cui Boz \u00e8 il sostituto.\nNel 1968 Burrell registra i suoi primi dischi come cantante solista sempre per la Columbia. Il primo 45 giri \u00e8 composto da due cover di Bob Dylan: \"I Shall Be Released\" e \"Dove in the Flood\" (storpiatura di \"Down in the Flood\") che vedono il cantante accompagnato da nientemeno che Jon Lord (anche arrangiatore degli archi), Ritchie Blackmore e Ian Paice (quest'ultimo non \u00e8 pero certo). Il secondo singolo \u00e8 composto invece da una cover dei Doors (Light my Fire) e da un brano originale scritto sotto lo pseudonimo di Ray Borrall intitolato \"Back Against the Wall\". Sempre sotto l'egida della Columbia Burrell si aggrega ai Panorama (band formata dal chitarrista Colin Pincott, dal batterista Roy Mills e dal batterista Tex Makins, gi\u00e0 suo sodale con i Sidewinders). Il gruppo effettua una serie di concerti in Germania senza riscuotere per\u00f2 alcun successo, tanto che Pincott \u00e8 costretto a vendere il suo amplificatore VoxAc30 per raggranellare i soldi necessari per tornare in Inghilterra.\nNel 1971 Burrell si presenta alle audizioni che stanno tenendo i King Crimson i quali stanno mettendo insieme una line up per tenere i primi concerti dopo il tour negli Stati Uniti del 1969. Colpito dal suo innato talento come cantante, dalla sua voce melodiosa dotata di un vibrato naturale adattissima al repertorio del gruppo, Boz viene scelto da Robert Fripp per sostituire il defezionario Gordon Haskell gi\u00e0 voce solista nell'album Lizard del 1970. La leggenda vuole che Boz, durante le audizioni per il nuovo bassista del gruppo (dopo che il prescelto Rick Kemp ex Steeleye Span ha improvvisamente rinunciato, prende in mano il basso lasciato da uno dei musicisti che si erano avvicendati e comincia ad improvvisare attirando, ancora una volta, l'attenzione di Fripp il quale, visto il potenziale del musicista, decide di insegnargli come suonare partendo dal posizionamento delle dita, le scale ed alcuni suggerimenti sull'intonazione. La band decide di dare una settimana di tempo al nuovo bassista per vedere se la cosa possa funzionare. In sole undici settimane Boz, aiutato anche dal batterista Ian Wallace a sincronizzarsi con la batteria, riesce ad imparare tutte le parti di basso delle complesse composizioni di Fripp tanto da essere pronto per i primi concerti della nuova line-up allo Zoom Club di Francoforte nel 1971.\nNonostante la prima serata del 12 aprile 1971 vada piuttosto male (Boz ha anche problemi a ricordarsi le parole degli elaborati testi di Peter Sinfield) Boz riesce ad acquistare, data dopo data, la sicurezza necessaria per non sfigurare in pubblico anche ricorrendo a piccoli espedienti come dei piccoli cartelli di suggerimento delle parole posizionati in punti strategici.\nDopo aver concluso il 2 giugno 1971 a Bournemouth (citt\u00e0 natale di Fripp) il primo tour inglese, Boz partecipa al concerto dei Firemen, band occasionale costituita dal suo amico chitarrista Mike Patto, che si esibisce per un'intera notte il 4 giugno al Seven Sisters Club di Londra. Con lui vari musicisti fra i quali Mel Collins, Mark Charig ed Elton Dean. Nello stesso mese partecipa alla registrazione del disco \"Septober Energy\" dei Centipede di Keith Tippet, con Fripp come produttore.\nSempre nel 1971 Burrell registra con i King Crimson l'album \"Islands\" ai Command Studios di Londra.\nPoco dopo la pubblicazione di \"Islands\", i King Crimson si imbarcano per il loro secondo tour americano, che inizia a Porth Richmond il 6 dicembre 1971 (di supporto agli Humble Pie) e termina il primo aprile 1972 a Birmingham (Alabama) come spalla dei Badfinger. Boz dimostra di essere molto migliorato al basso, ma del tour resta solo il controverso \"Earthbound\", uscito nel 1972 per la serie economica dell'etichetta Islands. Nel disco, la voce di Burrell viene filtrata attraverso il sintetizzatore VCS3 per la feroce apertura di \"21st Century Schizoid Man\".\nNonostante questi successi la sorte del gruppo \u00e8 segnata: Fripp infatti gi\u00e0 da mesi medita di formare una nuova band con John Wetton (che aveva contattato gi\u00e0 nel 1971 prima ancora di chiamare Boz) che potesse essere in grado di suonare la nuova musica che aveva in mente (essenzialmente verso una direzione pi\u00f9 vicina ad un hard rock spigoloso e cerebrale) di cui la suite \"Larks Tongues in Aspic\" - peraltro gi\u00e0 anticipata in parte nei concerti americani del 1972 - rappresenta l'archetipo. Nonostante gli altri membri del gruppo avessero espresso la volont\u00e0 di continuare Fripp decide di tornare da solo in Inghilterra mentre Burrell, Collins e Wallace restano negli States avendo accettato la proposta del chitarrista Alexis Korner e del cantante Peter Thorup con i quali avevano diviso i palchi nel tour statunitense e che li avevano invitati ad unirsi agli S.N.A.P.E. (acronimo per \"Something Nasty 'appens Pratically Everyday\") band decisamente orientata verso il blues rock. Con gli Snape Burrell regista nel 1972 l'album \"Accidentally Borne in New Orleans\", in cui per\u00f2 non canta ma si limita a suonare il basso. L'anno seguente vede l'uscita del Live in Germany accreditato ad Alexis Korner &amp; Peter Thorup With Snape che testimonia la forza dal vivo del gruppo cui si \u00e8 aggiunto anche il percussionista Gasper Lawal.\nLa direzione intrapresa verso un pi\u00f9 sanguigno blues rock trova conferma nel 1973 quando Burrell si unisce ai Bad Company, \u201csupergruppo\u201d formato con Paul Rodgers e Simon Kirke (che provenivano dai Free) Mick Ralphs ex Mott The Hoople. Anche questa volta la ricerca del bassista da parte di Rodgers e Kirke dura qualche mese e ricade quasi \u201cin extremis\u201d (i Bad Company si erano gi\u00e0 accordati con il manager dei Led Zeppelin Peter Grant ed erano pronti a partire) sull\u2019ex King Crimson, senza averlo pi\u00f9 di tanto messo alla prova (infatti sembra che l\u2019\u201caudizione\u201d si sia consumata quasi pi\u00f9 al pub fra boccali di birra che in studio con lo strumento alla mano), pi\u00f9 per un discorso di affinit\u00e0 e simpatia che comunque prometteva bene sotto ogni punto di vista.\nCon i Bad Company Burrell inizia a suonare, fra i primi, un basso fretless. Il disco di esordio (Bad Company, 1974, che vanta l'hit single \"Can\u2019t Get Enough\") viene registrato a Hedley Grange, una tenuta rurale in Inghilterra dove gli Zeppelin stavano incidendo il loro Physical Graffiti, e finisce dritto in hit parade sia in Gran Bretagna che in USA, diventando disco d\u2019oro..\nI successivi dischi \"Straight Shooter\" (1975), con \"Feel Like Makin\u2019 Love\" e \"Shooting Star\", e \"Run With The Pack\" (1976) sono un crescendo inarrestabile di successo presso il pubblico e segnano la svolta, spedendo la band nell\u2019empireo dei grandi gruppi del c.d. Arena Rock, con tanto di aereo personale. Il successo comincia ad incrinarsi con \"Burnin\u2019 Sky\" (1977), che non ha il successo commerciale dei precedenti pur rimanendo un lavoro assolutamente dignitoso. Il successivo \"Desolation Angels\" (1979) riguadagna la classifica capitanato da due singoli quali \"Rock \u2019n\u2019 Roll Fantasy\" e \"Gone, Gone, Gone\" (quest'ultimo firmato dallo stesso Burrell).\nArrivati alle soglie degli anni ottanta i Bad Company non riescono pi\u00f9 a ritrovare l\u2019armonia necessaria per stare insieme e chiudono i battenti con un ultimo disco, \"Rough Diamonds\" (1982). Seguono altri album targati Bad Company, ma senza Rodgers e Burrell in quanto la \u201ccattiva compagnia\u201d originale torna a lavorare insieme soltanto nel 1999; anche se la vera reunion, in termini di consapevolezza e progettualit\u00e0 per il futuro, \u00e8 quella che avviene nel 2008 (ma questa volta senza Boz).\nDopo aver suonato anche con il chitarrista dei Ten Years After, Alvin Lee, partecipando al Best of British Blues tour del 1996, Boz Burrell si dedica negli ultimi anni essenzialmente al blues ad al jazz, suonando prevalentemente in piccoli club nel Regno Unito.\nBoz Burrell muore nel 2006 per una crisi cardiaca nella sua casa di Marbella, durante una prova con il bluesman scozzese Tam White, con cui collaborava da tempo. Le sue ultime parole sarebbero state: \"It doesn't get any better than this\" ('meglio di cos\u00ec non viene'), riferendosi ad un giro di basso particolarmente riuscito che stava studiando con White, prima di accasciarsi a terra."}
{"id": "495267", "revid": "228587", "url": "https://it.wikipedia.org/wiki?curid=495267", "title": "Roxas", "text": ""}
{"id": "495272", "revid": "28406", "url": "https://it.wikipedia.org/wiki?curid=495272", "title": "Impero di Tessalonica", "text": ""}
{"id": "495273", "revid": "122323146", "url": "https://it.wikipedia.org/wiki?curid=495273", "title": "Ambrogio Figino", "text": "Biografia.\nAllievo di Giovan Paolo Lomazzo dal 1564, Figino si pose in luce nel panorama artistico milanese inizialmente come ritrattista. L'effigie di \"Ambrogio Annoni\", uno dei pochi ritratti a lui attribuibili con sicurezza, mostra una capacit\u00e0 minuziosa di rendere i particolari degna della pittura fiamminga. Nei primi anni '80 del XVI secolo l'artista ricevette dai Gesuiti la commissione per due pale d'altare, un tempo in San Fedele: la \"Madonna della Serpe\" 1581-1583, (di cui si ricorder\u00e0 Caravaggio nella Madonna dei Palafrenieri; la pala \u00e8 oggi visibile in San Nazaro; ) e l\"'Incoronazione della Vergine\" (1585-1586).\nA questi anni risale probabilmente il viaggio romano di Figino; nella Citt\u00e0 Eterna fu l'arte di Michelangelo, oltre allo studio dell'antico, ad essere decisivo per la sua formazione, come \u00e8 evidente dai suoi dipinti successivi, come il bellissimo \"San Matteo e l'Angelo\", anch'esso reinterpretato in un successivo quadro di Caravaggio. Risale al 1590 invece la pala con \"Sant'Ambrogio che sconfigge Ario\", dipinto per la cappella del Tribunale di Provvisione di palazzo dei Giureconsulti, oggi esposto nella Sala del Consiglio di Palazzo Marino (un'altra versione autografa \u00e8 nella chiesa di Sant'Eustorgio).\nDal 1590 Figino continu\u00f2 (con \"Passaggio del Mar Rosso\" e la \"Nativit\u00e0\") la serie delle ante d'organo del Duomo di Milano, lasciata interrotta da Giuseppe Meda, che sarebbe stata poi completata da Camillo Procaccini. Risale invece al 1599 la tela con \"Giove ed Io\" dipinta per un committente d'eccezione, l'imperatore Rodolfo II (oggi a Pavia, Pinacoteca Malaspina). Sempre negli anni Novanta realizz\u00f2 la prima natura morta \"pura\", anticipando il Caravaggio.\nNegli ultimi anni della sua vita Figino esegu\u00ec un vasto ciclo di pitture per San Vittore al Corpo, la chiesa degli Olivetani a Milano.\nUn dipinto di Figino, la cosiddetta \"Fruttiera di persici\" (pesche), \u00e8 considerato uno dei primi esempi di natura morta italiana.\nFigino \u00e8 uno dei protagonisti dei dialoghi presenti nei trattati dello storico Gregorio Comanini.\nOpere.\nAmbrogio Figino \u00e8 noto per una vastissima produzione grafica; le opere grafiche riferibili al suo catalogo assommano a 430. Contrariamente, il numero delle opere pittoriche \u00e8 esiguo."}
{"id": "495279", "revid": "45891", "url": "https://it.wikipedia.org/wiki?curid=495279", "title": "Razze", "text": ""}
{"id": "495280", "revid": "1573940", "url": "https://it.wikipedia.org/wiki?curid=495280", "title": "Fricativa faringale sonora", "text": "La fricativa faringale sonora \u00e8 una consonante fricativa presente in alcune lingue, soprattutto nelle lingue semitiche. In base all'alfabeto fonetico internazionale (AFI) tale fono \u00e8 rappresentato col simbolo .\nNella lingua italiana, che non contempla suoni faringali, la fricativa faringale sonora \u00e8 di conseguenza assente.\nCaratteristiche.\nLa fricativa faringale sonora presenta le seguenti caratteristiche:\nAltre lingue.\nLingue afro-asiatiche.\nQuesto suono \u00e8 presente in quasi tutte le lingue afro-asiatiche.\nLingue semitiche.\nIn arabo, tale fonema \u00e8 reso graficamente con la lettera (\"\u02bfayn\"):\nIn amarico lo stesso fonema \u00e8 reso dalla lettera e derivate (a seconda della vocale a cui \u00e8 abbinato, dato che si tratta di grafemi con valore sillabico).\nAnche in ebraico esiste la lettera (\"\u02bfayin\"), che nella pronuncia classica rappresenta la fricativa faringale sonora; nella pronuncia moderna generalmente questa lettera non viene pronunciata (tranne che in alcuni dialetti).\nLingue cuscitiche.\nIn somalo, scritto con lettere provenienti dall'alfabeto latino, questo fonema viene indicato con la lettera .\nIn lingua afar lo stesso fonema viene indicato con la lettera .\nLingue berbere.\nIn berbero la fricativa faringale sonora viene indicata con (\"ya\u02bf\"). Quando il berbero viene scritto con lettere dell'alfabeto latino, \u00e8 stata introdotta una lettera aggiuntiva per questo fonema, la lettera (solo per la variante settentrionale del berbero).\nLingue indoeuropee.\nBench\u00e9 le lingue indoeuropee ignorino generalmente questo fonema, esso pu\u00f2 comparire in alcune di esse come variante individuale o dialettale. Per esempio in danese, in tedesco, in olandese e in portoghese pu\u00f2 essere pronunciato come /\u0295/ da alcuni parlanti, limitatamente a determinate posizioni."}
{"id": "495289", "revid": "69794", "url": "https://it.wikipedia.org/wiki?curid=495289", "title": "Decorazioni alla bandiera dell'Esercito Italiano", "text": "La bandiera di guerra dell'Esercito Italiano \u00e8 stata concessa, con decreto del presidente della Repubblica, il 6 marzo 1996. \u00c8 custodita nella sede dello Stato maggiore dell'Esercito italiano.\nDecorazioni concesse alla bandiera dell'Esercito Italiano.\nLa bandiera di guerra dell'Esercito Italiano \u00e8 decorata delle seguenti onorificenze (aggiornamento al dicembre 2018):"}
{"id": "495290", "revid": "436907", "url": "https://it.wikipedia.org/wiki?curid=495290", "title": "Parole in libert\u00e0", "text": ""}
{"id": "495291", "revid": "599013", "url": "https://it.wikipedia.org/wiki?curid=495291", "title": "Dci", "text": ""}
{"id": "495293", "revid": "125479524", "url": "https://it.wikipedia.org/wiki?curid=495293", "title": "Libert\u00e0 di stampa", "text": "La libert\u00e0 di stampa \u00e8 un diritto che ogni Stato di diritto, assieme agli organi d'informazione (giornali, radio, televisioni, provider internet) dovrebbe garantire ai cittadini ed alle loro associazioni, per assicurare l'esistenza della libert\u00e0 di parola e della stampa libera, con una serie di diritti estesi principalmente.\nIl diritto di libera stampa comprende anche i membri delle agenzie di giornalismo, con le loro pubblicazioni, e si estende al diritto all'accesso ed alla raccolta d'informazioni (nonch\u00e9 alle procedure volte ad ottenere informazioni da comunicare al pubblico).\nIn Italia la libert\u00e0 di stampa \u00e8 sancita dall'Art. 21 della Costituzione. Anche come paese integrante dell'Unione europea l'Italia si impegna a rispettare il principio della libert\u00e0 di stampa come sancito nella Carta dei diritti fondamentali dell'Unione, che riconosce la \"libert\u00e0 di espressione e d'informazione\" (art. II-11). In paesi come Regno Unito, Irlanda, Australia e Canada, la libert\u00e0 di stampa viene efficacemente rispettata in base al diritto consuetudinario (\"common law\").\nRispetto all'accesso alle informazioni da esso possedute, un qualsiasi governo pu\u00f2 decidere (in base alla costituzione ed alle leggi ordinarie o speciali inserite emanate dal legislatore) di non permettere la pubblica conoscenza di taluni documenti, adducendo motivi di protezione dell'interesse nazionale e della sicurezza nazionale. Tali documenti sono sottratti alla stampa ed al pubblico dei ricercatori in genere. La legge definisce i limiti e le prerogative del concetto di \"interesse nazionale\".\nPrincipi base e criteri d'analisi.\nNegli Stati di diritto, il principio di libert\u00e0 di stampa implica che tutte le persone debbano avere il diritto di esprimersi tramite lo scritto o qualsiasi altro modo di espressione delle opinioni personali. La dichiarazione universale dei diritti dell'uomo lo afferma chiaramente: \nQuesti principi vengono in genere accompagnati da una legislazione che assicura vari gradi di libert\u00e0 di parola, che comprendono pubblicazione, stampa, editoria e ricerca scientifica, che si spingono fin dove permette il combinato disposto di queste leggi con il sistema legale del paese, basato sulla costituzione come fonte primigenia del diritto. Il concetto di libert\u00e0 di parola viene spesso garantito dalle stesse leggi che proteggono la libert\u00e0 di stampa, dando in questo modo gli stessi diritti ai mezzi di comunicazione di massa ed ai singoli individui. La codificazione del \"diritto alla conoscenza\", diritto umano universale che \u00e8 oggetto di iniziative a livello sovranazionale, che discendono dalla stessa formulazione della dichiarazione universale dei diritti dell'uomo, agisce su ambedue questi versanti: da un lato critica lo Stato che \"si ritrae dinanzi al cattivo utilizzo dei mezzi di comunicazione di massa (segnatamente quelli pubblici, ma non soltanto)\"; dall'altro lato si richiede di \u00abgarantire al massimo la possibilit\u00e0 di essere protagonisti nella produzione della conoscenza (e questo implica diritto di accesso alla tecnologia e ostilit\u00e0 alla censura)\u00bb.\nI \"mass media\" come il quarto potere.\nLa nozione della stampa come Quarto potere viene a volte utilizzata per collocare i media tra i poteri dello Stato democratico, aggiungendoli ai tre poteri teorizzati da Montesquieu (legislativo, esecutivo e giudiziario). Si cita spesso Edmund Burke che avrebbe detto: \"Tre Stati nel Parlamento; ma laggi\u00f9 nella galleria dei giornalisti, risiede un Quarto Stato molto pi\u00f9 importante rispetto a tutti gli altri\".\nLa libert\u00e0 di stampa \u00e8 una necessit\u00e0 per ogni societ\u00e0 democratica.\nLo sviluppo della tradizione dei \"media occidentali\" segue parallelamente lo sviluppo della democrazia in Europa e negli Stati Uniti. A livello ideologico, i primi fautori della libert\u00e0 di stampa furono i pensatori liberali del XVII e XIX secolo. Essi svilupparono le loro idee in contrapposizione alla tradizione monarchica in generale ed al diritto divino dei re in particolare. Questi teorici liberali sostennero che la libert\u00e0 di espressione era un diritto richiesto dagli individui e che si basava sulla legge naturale. Dunque, la libert\u00e0 di stampa era parte integrale dei diritti individuali promossi dall'ideologia liberale.\nAltre correnti di pensiero successivamente presentarono argomentazioni a favore della libert\u00e0 di stampa senza dover per forza basarsi sulla controversa questione della \"legge naturale\"; ad esempio, la libert\u00e0 di espressione cominci\u00f2 ad essere ritenuta come una componente essenziale del \"contratto sociale\" (L'accordo basico tra le strutture di uno stato ed il suo popolo riguardo ai diritti e ai doveri che il governo ed ogni parte della societ\u00e0 doveva concedere ed accettare rispetto alle altre).\nAll'interno del movimento operaio sostenitrice della libert\u00e0 di stampa fu la pensatrice e rivoluzionaria tedesca Rosa Luxemburg.\nLa libert\u00e0 di stampa in Italia.\nI primi provvedimenti a favore della libert\u00e0 di stampa in Italia si ebbero tra il 1847 e il 1848. Tali misure ebbero l'effetto di limitare la censura preventiva sulla stampa. In particolare, lo Statuto Albertino e il successivo Editto sulla stampa di Carlo Alberto di Savoia furono la base della legislazione sulla libert\u00e0 di stampa nel Regno d'Italia.\nLa libert\u00e0 di stampa, conculcata dal regime fascista di Benito Mussolini, fu progressivamente ripristinata ed \u00e8 stata pienamente affermata nella Costituzione repubblicana del 1948.\nL'art. 21 della Costituzione.\nLa libert\u00e0 di stampa \u00e8 tutelata nell'articolo 21 (Parte I, \"Diritti e doveri dei cittadini\", Titolo I, \"Rapporti civili\"):\nA differenza dei corrispondenti articoli della Dichiarazione Universale dei Diritti dell'Uomo sancita dalle Nazioni Unite e da quella dei diritti fondamentali dell'Unione europea, che non prevedono limiti, la Carta Costituzionale italiana fissa dei limiti, che principalmente rientrano nei reati d'opinione (ad es. apologia di reato) e in quelli contro la morale. \nVa peraltro precisato che la nozione di interesse pubblico o sociale, su cui giuridicamente si fonda la libert\u00e0 di stampa, non \u00e8 limitata alla necessit\u00e0 di controllare i poteri pubblici, ma riguarda ogni fatto in cui sia coinvolto un bene rilevante per la collettivit\u00e0 .\nLa decisione sulla liceit\u00e0 della pubblicazione spetta unicamente alla magistratura, che istruisce le forze dell'ordine per provvedere eventualmente al sequestro.\nStoria.\nAffermazione della libert\u00e0 di stampa.\nRegno Unito.\nLa Rivoluzione inglese del 1688 diede come conseguenza la supremazia del Parlamento sulla corona e, soprattutto, il diritto a \"fare una rivoluzione\". Il maggiore ispiratore teorico del liberalismo occidentale \u00e8 stato John Locke. Afferma lo stesso Locke nel suo libro \"Due Trattati sul Governo\": \"avendo deciso di garantire alcune delle sue libert\u00e0 basiche, proprie dello \"stato naturale\" (\"natural rights\") al popolino in generale, l'individuo consegna alcuni dei suoi diritti in affidamento (\"trusteeship\") al governo. Un contratto sociale viene stipulato dalle persone, e la Sovranit\u00e0 (il governo) riceve istruzioni per proteggere questi diritti individuali nell'interesse della gente\".\nFino al 1694, l'Inghilterra aveva un elaborato sistema per la concessione delle licenze di stampa. Nessuna pubblicazione veniva consentita senza la bolla di una licenza rilasciata dal governo. Cinquant'anni prima, ai tempi della guerra civile, John Milton scrisse il suo manifesto \"Areopagitica\". In questo foglio Milton argomentava energicamente contro questa forma di censura governativa e si faceva beffe dell'idea, scrivendo:\nAnche se a quell'epoca ebbe poco effetto per fermare la pratica della licenza governativa, sarebbe stato visto nei secoli posteriori come una pietra miliare nel cammino verso la libert\u00e0 di stampa. L'argomento centrale proposto da Milton era che l'individuo \u00e8 capace di utilizzare la ragione per saper distinguere il bene dal male, il corretto dall'incorretto. Per poter sviluppare la capacit\u00e0 di esercitare questa abilit\u00e0 razionale nel modo giusto, l'individuo deve avere un accesso illimitato alle idee degli altri suoi concittadini in un \u201clibero ed aperto incontro\u201d. Negli scritti di Milton si sviluppa il concetto della \u201cpiazza del mercato aperto delle idee\u201d: \"quando le persone espongono argomenti discordanti oppure opposti, i buoni argomenti prevalgono\". Una forma di discorso che era ampiamente limitata in Inghilterra era quella che si basava sulla legge del libello sedizioso che rendeva il criticare il governo un crimine. Il Re era da considerarsi al di sopra di qualsiasi critica pubblica ed ogni affermazione che criticasse il governo era proibita, questo secondo la Corte inglese della Star Chamber. L'aver affermato la verit\u00e0 non costituiva un fatto discolpante nell'accusa di libello sedizioso, dal momento che l'obiettivo era semplicemente il prevenire e punire qualsiasi forma di condanna dell'opera di governo.\nJohn Wilkes (1725-1797) fu un coraggioso fautore della libert\u00e0 di stampa, che difese contro i tentativi assolutistici di re Giorgio III. In un suo articolo pubblicato sul \"North Briton\" il 23 aprile 1763 (n. 45), Wilkes critic\u00f2 aspramente un discorso, preparato dal governo, che re Giorgio III aveva letto in Parlamento il 16 aprile. Secondo Wilkes il governo aveva nascosto la verit\u00e0 ai sudditi sulle trattative seguite alla vittoriosa guerra sulla Francia in Nordamerica. Il governo affermava che la pace era \u201cgiusta\u201d, mentre aveva fatto generose concessioni alla Francia largamente sconfitta. La polemica che ne segu\u00ec costrinse il primo ministro, John Stuart, alle dimissioni.\nIl giornalista ebbe pesantissime conseguenze legali ma infine riusc\u00ec ad ottenere la libert\u00e0 per i giornali di criticare il governo e di riportare testualmente le sedute parlamentari.\nJohn Stuart Mill si avvicin\u00f2 al problema dell'autorit\u00e0 contro la libert\u00e0 dal punto di vista di un utilitarista del XIX secolo: l'individuo ha il diritto di esprimersi fintanto che non danneggi gli altri individui. La societ\u00e0 giusta \u00e8 quella nella quale il pi\u00f9 grande numero di persone godono della pi\u00f9 grande quantit\u00e0 possibile di felicit\u00e0. Applicando questi principi generali di libert\u00e0 alla libert\u00e0 di stampa, Mill afferma che se noi riduciamo al silenzio un'opinione, potremmo ridurre al silenzio la verit\u00e0. La libert\u00e0 individuale di espressione \u00e8 dunque essenziale per la salute della societ\u00e0. \nL'applicazione di Mill dei principi generali di libert\u00e0 \u00e8 espressa nel suo libro \"Saggio sulla libert\u00e0\":\nStati Uniti.\nIl magnate John Hancock fu il primo editore di giornali nelle Colonnie britanniche del Nord America. La legge stabiliva che giornali venissero pubblicati \"per autorit\u00e0,\" cio\u00e8 sotto licenza dei governatori coloniali.\nIl primo giornale che ebbe regolari pubblicazioni fu il \"Boston News-Letter\" di John Campbell, che usc\u00ec settimanalmente sin dal 1704. I primi stampatori coloniali erano soggetti ad un doppio regime: quello di\ntenutari dei servizi postali e di funzionari delle presse governative, e dunque era molto improbabile che criticassero le politiche dei governatori delle colonie.\nProbabilmente il primo giornale indipendente delle colonie inglesi in America fu il \"New-England Courant\", pubblicato a Boston da James Franklin a partire dal 1721. Pochi anni dopo, suo fratello minore, Benjamin Franklin, acquist\u00f2 la \"Pennsylvania Gazette\" di Filadelfia, che fu il giornale pi\u00f9 letto dell'era coloniale.\nDurante l'era coloniale i giornali non avevano bisogno di licenza, ed erano liberi di sostenere punti di vista contrari a quello del governatore, ma potevano essere denunciati dalla pubblica autorit\u00e0 per la pubblicazione non autorizzata di libelli anti-governativi o addirittura per sedizione, se le loro opinioni minacciassero la posizione ufficiale del governo.\nLa nascita della nozione di \"libert\u00e0 di stampa\" (successivamente fissata dalla Costituzione degli Stati Uniti), viene generalmente fatta risalire alla sentenza emanata il 5 agosto 1735 per il caso \u00abZenger / governatore coloniale di New York\u00bb.\nJohn Peter Zenger, editore del \"New York Weekly\", era stato denunciato dal governatore Cosby, che voleva conoscere a tutti i costi il nome del collaboratore che scriveva pezzi satirici contro di lui. Zenger venne messo in carcere, ma tenne duro e non fece nomi. Dopo otto mesi di carcere si celebr\u00f2 il processo. Il suo avvocato difensore, Andrew Hamilton, convinse la giuria argomentando che pubblicare la \"verit\u00e0\" non costituisce un atto di sedizione (cosa contrastante con la legislazione britannica di allora).\nI dodici giurati non si fecero intimorire dal governatore ed assolsero Zenger, sancendo cos\u00ec il diritto di critica da parte della stampa.\nNonostante venisse creato un precedente, negli anni successivi i governatori coloniali e le assemblee elettive continuarono ad esercitare il potere di denunciare ed anche imprigionare gli stampatori per aver pubblicato opinioni dissenzienti.\nDurante la Rivoluzione americana, la stampa libera venne identificata dai leader rivoluzionari come uno degli elementi della libert\u00e0 che essi desideravano preservare. La Dichiarazione dei diritti della Virginia (1776) proclam\u00f2 che \"la libert\u00e0 di stampa \u00e8 uno dei pi\u00f9 grandi bastioni della libert\u00e0 e non potr\u00e0 mai essere ristretta se non da governi dispotici.\" Allo stesso modo, la Costituzione del Massachusetts (1780) dichiarava: \"La libert\u00e0 non dovrebbe essere ristretta in questo commonwealth\".\nPrendendo spunto da questi esempi, il primo Emendamento della Costituzione degli Stati Uniti pose misure restrittive al Congresso che impedirono porre dei limiti alla libert\u00e0 di stampa e al diritto di libert\u00e0 di parola, molto strettamente associato.\nUtilizzo del XIV emendamento nelle sentenze.\nNel 1931, la decisione della Corte suprema degli Stati Uniti nella causa \"Near / Minnesota\" utilizz\u00f2 il XIV Emendamento della Costituzione degli Stati Uniti per applicare la libert\u00e0 di stampa ai vari singoli stati dell'unione. Altre cause di rilevanza riguardo alla stampa libera sono state:\nNel procedimento \"Branzburg / Hayes\" (1972), la corte stabil\u00ec dei limiti nel diritto della stampa a rifiutare un'ingiunzione da una Alta corte appellandosi alla libert\u00e0 di stampa. L'oggetto in questione deciso nel caso era se un giornalista potesse rifiutarsi di \"apparire e testimoniare davanti alle corti degli Stati e della Alta corte federale\" dichiarando per sottrarsi all'ingiunzione \"che tale comparsa e testimonianza coinvolge la libert\u00e0 di parola e di stampa garantita dal primo emendamento.\" La decisione 5-4 era che un tale tipo di protezione non veniva affatto fornito dal primo emendamento.\nNel 1971, la Corte suprema, nella sentenza relativa ai Pentagon Papers, stabil\u00ec un livello molto alto di protezione della libert\u00e0 di stampa:\nInfatti Thomas Jefferson era tra coloro che si opposero a quella legge, e quando venne eletto Presidente nell'elezione presidenziale del 1800 si impegn\u00f2 per abolirla. Jefferson concesse l'indulto a coloro che erano stati condannati in base alla legge sulla sedizione. Non veniva chiesto agli imputati cosa avessero fatto, ma soltanto se erano stati accusati per via della legge \"Alien and Sedition\".\nNel suo primo discorso inaugurale nel 1801, sottoline\u00f2 il suo lungo impegno in difesa della libert\u00e0 di parola e di stampa:\nIndia.\nNella Costituzione dell'India la parola \"stampa\" non viene menzionata. La stampa in India deriva la sua libert\u00e0 come conseguenza dell'interpretazione dell'Articolo 19(1)(a) della Costituzione indiana che afferma: \"Tutti i cittadini hanno il diritto alla libert\u00e0 di parola ed espressione\".\nComunque il precedente articolo ha una sottoclausola (2) che impone restrizioni sotto le quali la libert\u00e0 garantita dall'Articolo 19(1)(a) pu\u00f2 essere revocata. L'Articolo 19(2) afferma che questo diritto pu\u00f2 essere limitato soltanto per legge dello Stato per ragioni di: \"sovranit\u00e0 ed integrit\u00e0 dell'India, la sicurezza dello Stato, relazioni amichevoli con stati stranieri, ordine pubblico, preservazione della decenza pubblica, preservazione della moralit\u00e0, in relazione alle manifestazioni di disprezzo alla corte, di diffamazione, oppure per l'incitamento a compiere un reato\".\nMolte leggi sono state usate per frenare la libert\u00e0 di stampa in India. Alcune delle pi\u00f9 severe leggi sono l'Official Secrets Act e il Prevention of Terrorism Act(PoTA). Secondo il PoTa (Atto per la Prevenzione del Terrorismo) chiunque potrebbe essere arrestato dalla polizia o dall'esercito, se questi pensassero che la persona sia stata in contatto con un terrorista o un gruppo terroristico e che potrebbe essere un pericolo per la sicurezza dello stato. Questo ha fermato i giornalisti dall'usare completamente le loro fonti, e li ha costretti a utilizzare fonti pi\u00f9 sicure come ufficiali di governo, e ci\u00f2 ha ridotto drammaticamente l'efficacia della stampa. Il PoTa \u00e8 stato abolito dalla Alleanza Progressista Unita, quando fu eletta al governo, ma successivamente alla sua caduta si \u00e8 ripreso ad utilizzare la legge contro la sedizione di epoca coloniale per reprimere le \"attivit\u00e0 antinazionali\" anche quando consistono in mere espressioni del pensiero.\nRepressione della libert\u00e0 di stampa.\nRussia sovietica.\nIl regime comunista represse la libert\u00e0 di stampa fin dalla sua nascita. Immediatamente dopo la presa del potere dei bolscevichi furono requisite le biblioteche private con pi\u00f9 di 500 volumi. Il decreto sull'editoria statale, del 29 dicembre 1917, stabil\u00ec che la responsabilit\u00e0 della pubblicazione delle opere letterarie sarebbe spettata unicamente all'Accademia delle Scienze, riformata \u201din conformit\u00e0 al nuovo ordinamento statale e sociale della Russia\u201d.\nUn passo ulteriore per rafforzare il monopolio statale fu fatto nel 1919, quando fu attribuito al Gosizdat (la neonata casa editrice di stato) il diritto esclusivo alla pubblicazione dei classici, sia degli autori contemporanei, sia di quelli del passato.\nSuccessivamente si cominci\u00f2 ad eliminare quello che era stato stampato prima dell'avvento al potere dei soviet: al regime non bast\u00f2 tacitare il dissenso, si voleva rendere impensabile l'esistenza stessa di un'opposizione.\nFurono redatte liste nere degli autori dell'opposizione. Era sufficiente, per insospettire i censori di regime, essere di nazionalit\u00e0 non russa, addirittura poteva bastare la citazione nell'opera del nome di un \u201cnemico del popolo\u201d. Alla ricerca parossistica di qualsiasi traccia di dissenso, i censori andarono ad analizzare, nelle poesie, gli acrostici fatti con le prime lettere di ogni verso, per verificare che non formassero slogan antiregime. Si giunse a prendere in considerazione anche gli acrostici fatti con le seconde lettere di ogni verso.\nNel 1929 vi era una lista nera composta da duemila titoli, nel 1938 si arriv\u00f2 a cinquemila, per circa dieci milioni di libri. Nel 1948 si ebbero seimila titoli. Fu organizzato il rogo di libri: nel solo mese di luglio 1935 e nella sola Leningrado si ha notizia di oltre 20.000 libri bruciati. Secondo dati ufficiali, nel 1938-39 vennero distrutti 16.453 titoli per pi\u00f9 di 24 milioni di esemplari, mentre nel 1940 furono distrutte tutte le opere di 362 autori.\nDi un autore caduto in disgrazia, non venivano solamente bruciate le opere: veniva cancellata la sua presenza anche da cataloghi, bibliografie, dizionari (citazioni esplicative di un concetto), enciclopedie. Divenne proverbiale la storia della voce \u201cBerija\u201d nella Grande enciclopedia sovietica. Nel 1954, subito dopo la sua eliminazione, si volle eliminare anche la sua memoria. Ai possessori dell'enciclopedia fu inviato per posta un quartino con un nuovo testo che sostituiva la vecchia voce con una serie di ritocchi di voci contigue. Per indurre i destinatari ad eseguire effettivamente quanto richiesto, il tutto fu accompagnato da un fogliettino di istruzioni.\nItalia fascista.\nA partire dal 1923 il regime fascista procedette alla progressiva soppressione della libert\u00e0 d'informazione.\nNel dicembre 1925 la stampa di opposizione fu colpita duramente attraverso l'emanazione di una legge speciale (l. 31 dicembre 1925) che riconobbe come illegali tutte le testate non in linea con il regime.\nDopo l'8 settembre 1943, la repressione della libert\u00e0 di stampa continu\u00f2 nella Repubblica Sociale, mentre il resto della penisola venne gradualmente liberato dalle forze alleate.\nGermania nazista.\nLa dittatura di Adolf Hitler soppresse completamente il diritto alla libert\u00e0 di stampa. Ai giornalisti non era permesso dire nulla contro Hitler, il nazismo ed i nazisti altrimenti avrebbero rischiato la prigione in campo di concentramento, a volte estesa anche ai propri familiari, se non si ordinava l'esecuzione immediata come traditori. La propaganda era sempre usata dai nazisti nei loro giornali e negli altri mezzi di comunicazione.\nLa propaganda nella Germania nazista era accanitamente dedita alla falsificazione sistematica di tutta la storia tedesca, soprattutto glorificando gli aspetti marziali e guerreschi, sin dall'epoca ancestrale delle prime trib\u00f9 germaniche. Costantemente incentivava l'odio verso Francia, Stati Uniti ed Inghilterra e mirava a creare il mito della razza suprema tedesca e della inferiorit\u00e0 razziale e culturale degli ebrei. Inoltre mirava a sradicare l'ampia tradizione del Cristianesimo tedesco ed a sostituirlo con una serie di miti neopagani, vitalistici e nietzchiani, mescolati con idee esoteriche, di tipo reincarnazioniste proprie dell'Induismo simili a quelle della Golden Dawn.\nInoltre sottolineava come ogni problema mondiale in generale e tedesco in particolare, dipendesse da un complotto giudeo-plutocratico-massonico globale, e tendeva a spiegare moltissimi eventi e situazioni in base a questa teoria, basandosi sui \"presunti\" Protocolli dei Savi di Sion.\nNel campo dell'arte, per l'influenza dei gusti pittorici del paesaggista Adolf Hitler (che p.es ammirava Arnold B\u00f6cklin) si dedicava alla denigrazione sistematica delle varie avanguardie artistiche come l'astrattismo, il cubismo, il dadaismo, l'espressionismo, l'impressionismo, che definivano \"arte degenerata\".\nL'effetto pi\u00f9 nefasto della assenza di libert\u00e0 di stampa nella Germania Nazista (ma anzi una mancanza totale di libera circolazione delle idee, dovuta al regime ed alla guerra) \u00e8 stato l'Olocausto degli ebrei, che si pensavano soltanto deportati nei campi di lavoro, nonch\u00e9 la distruzione quasi totale e la divisione della Germania, gi\u00e0 praticamente sconfitta, ma che in base alla propaganda nazista aveva ancora qualche possibilit\u00e0 di vittoria.\nAlgeria.\nLe condizioni di lavoro dei giornalisti in Algeria sono cambiate a partire dall'indipendenza nel 1962. Dopo il 1990, il Codice della Stampa \u00e8 stato abrogato, permettendo cos\u00ec una maggiore libert\u00e0 di stampa. Comunque, a partire dallo scoppio della guerra civile negli anni novanta, sono stati assassinati pi\u00f9 di 70 giornalisti, sia da parte delle forze di sicurezza che degli islamisti.\nPi\u00f9 recentemente, il Presidente Abdelaziz Bouteflika ha ordinato la chiusura di molti giornali, ha fatto imprigionare giornalisti come Mohammad Benchicou, direttore di \"Le Matin\" e autore di una biografia critica di Bouteflika, facendolo condannare nel 2004 a due anni di prigione e costringendo altri giornalisti all'esilio, prevalentemente in Francia.\nL'indice di Reporter senza frontiere (RSF) per la libert\u00e0 di stampa d\u00e0 approssimativamente 40 per l'Algeria da cinque anni (sebbene la cifra sia aumentata, il che significa una minore libert\u00e0 di stampa).\nTra gli organi di informazione colpiti dalla censura in Algeria negli ultimi anni sono da ricordare il quotidiano \"La Tribune\", chiuso nel 1996, il giornale \"El Watan\", pi\u00f9 volte attaccato nel 1998 sia dal governo che dagli Islamisti, e il blog Sam, censurato nel marzo 2006. Giornalisti di \"Libert\u00e9\" e di \"Le Matin\" sono stati costretti ad andare in esilio in Francia.\nIl 7 febbraio 2007 le autorit\u00e0 algerine hanno bloccato un convegno sul tema ancora controverso delle \"sparizioni\" che si verificarono negli anni novanta nel corso della guerra civile, intitolato \"Pour la V\u00e9rit\u00e9, la Paix et la Conciliation\" (Per la Verit\u00e0, la Pace e la Conciliazione) e organizzato da varie associazioni di diritti civili (soprattutto rappresentanti delle famiglie degli scomparsi). Inoltre, i critici della controversa Carta per la pace e la riconciliazione nazionale, adottata il 29 settembre 2006, sono stati presi di mira dalle autorit\u00e0, che utilizzano vari metodi di intimidazione, compresi i processi, contro avvocati e difensori dei diritti umani.\nIndici mondiali della libert\u00e0 di stampa.\nDue organizzazioni non governative (ONG) molto note nel mondo, Reporter Senza Frontiere e Freedom House, stilano ogni anno una classifica delle nazioni in termini della libert\u00e0 di stampa. Entrambe utilizzano criteri propri:\nPer entrambe le ONG il concetto di indipendenza della stampa \u00e8 strettamente legato al concetto di libert\u00e0 di stampa. Inoltre la libert\u00e0 di stampa \u00e8 utile per tutto e in parte inviolabile.\nReporter senza frontiere.\nSecondo Reporter Senza Frontiere, pi\u00f9 di un terzo della popolazione mondiale vive in nazioni dove non esiste libert\u00e0 di stampa. Inevitabilmente, queste persone vivono in stati dove non esiste un sistema democratico o dove esistono gravi carenze nel processo democratico.\nLa libert\u00e0 di stampa \u00e8 un concetto estremamente problematico per molti sistemi non democratici di governo in quanto, nell'era moderna, lo stretto controllo dell'accesso all'informazione \u00e8 critico per l'esistenza della maggior parte dei governi non democratici e dei sistemi di controllo e degli apparati di sicurezza a loro associati. Per questo fine, molte societ\u00e0 non democratiche impiegano agenzie di stampa a conduzione statale per promuovere la propaganda che \u00e8 essenziale per mantenere la base di potere politico esistente e per sopprimere (spesso molto brutalmente, tramite l'uso di polizia, esercito o servizi segreti) qualsiasi tentativo significativo, da parte dei media o dei singoli giornalisti, di sfidare la \"linea governativa\" approvata su questioni contese. In tali paesi, i giornalisti operano ai limiti di ci\u00f2 che viene ritenuto accettabile e si trovano spesso soggetti a considerevoli intimidazioni da parte di rappresentanti dello stato. Queste possono andare dalle semplici minacce alla loro carriera professionale (licenziamento, lista di proscrizione) alle minacce di morte, rapimento, tortura e assassinio.\nReporter Senza Frontiere ricorda che, nel 2003, 42 giornalisti persero la loro vita svolgendo la loro professione e che, nello stesso anno, almeno 130 giornalisti finirono in prigione per via della loro attivit\u00e0.\nNel 2005, 63 giornalisti e 5 collaboratori sono stati uccisi in tutto il mondo.\nRapporto Freedom House.\nDal 1980 \"Freedom House\" analizza la libert\u00e0 di stampa in 195 Paesi e territori, assegnando dei valori in base a categorie oggettive. Ad ogni paese \u00e8 assegnato un punteggio che va da 0 (il migliore) a 100 (il peggiore) sulla base delle risposte a un questionario di 23 domande.\nI paesi che ottengono da 0 a 30 punti hanno una totale libert\u00e0 di stampa; in quelli che ottengono un punteggio da 31 a 60 la libert\u00e0 \u00e8 considerata parziale; i paesi che ottengono un punteggio da 61 a 100 non hanno libert\u00e0 di stampa."}
{"id": "495295", "revid": "834", "url": "https://it.wikipedia.org/wiki?curid=495295", "title": "Ftw", "text": ""}
{"id": "495297", "revid": "599013", "url": "https://it.wikipedia.org/wiki?curid=495297", "title": "Esn", "text": ""}
{"id": "495299", "revid": "125477780", "url": "https://it.wikipedia.org/wiki?curid=495299", "title": "Pantografo (trasporti)", "text": "Con il termine pantografo si definisce, in Italia, un dispositivo che trae corrente elettrica da una linea aerea di contatto, posto di massima sull'imperiale di un veicolo ferroviario, tranviario o a guida vincolata, atto ad alimentarne le apparecchiature elettriche.\nStoria.\nIl pantografo fu inventato nel 1879 da Walter Reichel, ingegnere capo alla Siemens &amp; Halske di Germania. Il pantografo piano scorrevole fu inventato nel 1895 per la linea ferroviaria Baltimore and Ohio Railroad\nIl pantografo romboidale (o a diamante) fu inventato da John Q. Brown della Key System per il commutatore delle linee tra San Francisco e la East Bay sezione della San Francisco Bay Area in California. Vennero fotografati per la prima volta in uso il 26 ottobre 1903. Il disegno romboidale \u00e8 tuttora in uso in tutto il mondo, affiancato negli anni da altre forme.\nIl pantografo fu lo sviluppo della semplice asta di captazione (trolley pole), rispetto a cui ha maggior capacit\u00e0 di rimanere in contatto con la linea elettrica seguendone anche ad alte velocit\u00e0.\nUtilizzo.\nIl pantografo, nel corso del XX secolo, ha gradualmente soppiantato, grazie alle migliori caratteristiche, gli altri apparecchi utilizzati per l'alimentazione dei mezzi di trasporto ferroviario e tranviario elettrici, cio\u00e8 l'archetto tranviario, il trolley a stanga e l'asta di captazione. Trova impiego anche negli apparecchi mobili di preriscaldamento e precondizionamento dei vagoni viaggiatori e, in alcune ferrovie estere, anche per le attrezzature di alcune vetture ristorante.\n\u00c8 composto da un parallelogramma a bracci snodabili che nel vertice superiore sorregge un pattino denominato \"strisciante\" realizzato con materiali resistenti agli agenti atmosferici, con basso coefficiente d'attrito e con buona conducibilit\u00e0 elettrica; nel tempo si sono succeduti vari tipi di materiali, in genere leghe a base di rame; in epoca moderna si cerca di utilizzare striscianti in grafite e rame sinterizzati, dal momento che risulta pi\u00f9 semplice la manutenzione del pantografo rispetto a quella della catenaria.\nViene montato sul tetto dei veicoli ferroviari su un telaio isolato e collegato, mediante cavo ad alto isolamento, a dei dispositivi di protezione contro le sovratensioni accidentali e quindi ai circuiti di utilizzazione di bordo.\nNei mezzi di trazione ferroviaria, in genere, vengono montati due pantografi, per evitare che, in caso di guasto del pantografo in uso, il treno venga immobilizzato, rendendo sufficiente escludere il pantografo guasto dal circuito facendolo abbassare e far sollevare l'altro pantografo per sostituirlo. Il doppio pantografo \u00e8 utile anche in caso di presenza di ghiaccio sulla linea aerea di contatto, che pu\u00f2 causare difficolt\u00e0 nella captazione dell'elettricit\u00e0: in tale circostanza \u00e8 possibile far sollevare entrambi i pantografi ed utilizzare quello anteriore rispetto al senso di marcia unicamente per raschiare ed eliminare il ghiaccio, in modo che quello posteriore, usato per l'alimentazione, possa scorrere su cavi puliti.\nDagli ultimi anni del XX secolo vengono costruiti sempre pi\u00f9 mezzi di trazione interoperabili, adatti cio\u00e8 alla circolazione su reti alimentate con tensioni e correnti differenti, con caratteristiche costruttive della catenaria diverse o con differente sagoma limite elettrica; ci\u00f2 ha comportato la necessit\u00e0 di dotare le locomotive e gli elettrotreni di un numero maggiore di pantografi, anche tre o quattro, adatti all'uso specifico di ogni singola variante."}
{"id": "495305", "revid": "819238", "url": "https://it.wikipedia.org/wiki?curid=495305", "title": "Automotrice FIAT Y 0160", "text": "L'automotrice , realizzata tra il 1970 e il 1971 dalla FIATSezione Materiale Ferroviario nello stabilimento di Torino, fu il primo prototipo realmente operativo di treno dotato di dispositivi per l'assetto variabile. La sua costruzione avvenne nell'ambito del programma delle Ferrovie dello Stato per la realizzazione di una flotta di treni di nuova generazione per aumentare la velocit\u00e0 commerciale sulle linee ad andamento tortuoso.\nL'automotrice prototipo viene spesso confusa con l', che fu invece il nome provvisorio assegnato alla prima unit\u00e0 di trazione dell'elettrotreno FS ETR 401 (composta dalla vettura di testa e da una vettura intermedia con pantografo), presentata ufficialmente tra Bologna e Chiusi il 2 ottobre 1975, in occasione del \"21\u00ba Congresso Internazionale delle Ferrovie\".\nStoria ed evoluzione del progetto.\nVerso la fine degli anni cinquanta molte amministrazioni ferroviarie - tra cui vanno citate quelle francese, italiana, tedesca, inglese, giapponese, canadese, svedese, statunitense e svizzera \u2013 realizzarono studi e progetti per la costruzione di rotabili ferroviari ad assetto variabile. Il comune scopo principale era quello di innalzare la velocit\u00e0 commerciale del treni sulle tratte ferroviarie pi\u00f9 importanti senza dover affrontare l'onere di rilevanti investimenti di capitale per la costruzione di nuove linee adeguatamente concepite con ampi raggi di curvatura. Il maggior problema nell'affrontare le tratte in curva \u00e8 costituito dalla sensazione, fastidiosa per il passeggero, dovuta alla forza centrifuga e non come si ritiene comunemente il pericolo di deragliamento; \u00e8 proprio, infatti, della circolazione ferroviaria l'elevato margine di sicurezza tra la velocit\u00e0 \"limite\" e quella massima consentita in esercizio. Le norme tecniche prevedono infatti, con lievi differenze tra le varie amministrazioni ferroviarie, un valore massimo di accelerazione trasversale non compensata tra 1,2 e . L'assetto variabile serve infatti a \"compensare\" con l'inclinazione proprio il valore di accelerazione agente sulla persona.\nAlcune societ\u00e0 ferroviarie giunsero fino alla costruzione e sperimentazione di prototipi, ma per un motivo o per un altro quasi tutte rinunciarono poi a svilupparli.\nSolo quattro amministrazioni, tutte europee, continuarono fino alla realizzazione di treni veri e propri: le FS con l'elettromotrice Y0160 \u2013 evoluta poi nell'ETR 400 \u2013, le BR inglesi con l'Advanced Passenger Train (APT), le SJ svedesi con l'X 15 e le RENFE spagnole con il Talgo Pendular. Le prime tre con pendolamento attivo, l'ultima con un sistema passivo. Ma mentre l'APT entr\u00f2 in crisi per problemi tecnici di difficile soluzione e l'X 15 non ebbe seguito evolutivo, i due progetti spagnolo ed italiano furono perfezionati tanto da giungere al servizio commerciale regolare. Il primo port\u00f2 alle varie serie di \"Talgo\", quello italiano agli elettrotreni \"Pendolino\" ETR 400, ETR 450, ETR 460, ETR 470, ETR 480, infine ETR 600 ed ETR 610.\nEvoluzione del prototipo FIAT Y 0160.\nIn Italia dopo una serie di studi teorici preliminari, alla fine degli anni sessanta le FS in collaborazione con la FIATSezione Materiale Ferroviario effettuarono una simulazione di \"assetto variabile\" sull'automotrice prototipo FIAT ALn 668.1999. Anzich\u00e9 far inclinare l'intera cassa del rotabile venne studiato il problema dell'assetto di un singolo passeggero costruendo un dispositivo oleopneumatico che inclinava una poltrona a bordo. I rilievi effettuati confermarono gli studi teorici e incoraggiarono la costruzione di un vero e proprio rotabile ad assetto variabile automotore, che permettesse la sperimentazione in linea \"dal vivo\", allo scopo di perfezionare gli studi dei dispositivi di inclinazione della cassa. Il veicolo era una automotrice elettrica \u2013 identificata dalla sigla FIAT Y 0160 \u2013 e per il suo modo visibilmente inconsueto di muoversi nell'affrontare le curve venne subito ribattezzata appunto \"Pendolino\". L'innovativo rotabile usc\u00ec dallo stabilimento di Torino della FIATSezione Materiale Ferroviario il 5 ottobre 1971 e nelle varie corse di prova raggiunse ripetutamente i . \nGli anni settanta videro a lungo la sperimentazione dell'elettromotrice; parecchie prove vennero effettuate, fra il 1971 e il 1973 sia sulla tortuosa linea fra Trofarello ed Asti che sulla Direttissima Roma-Napoli; nel corso di queste raggiunse velocit\u00e0 al di sopra di . Questi test furono talmente positivi che alla fine del 1974 diedero seguito all'ordinazione da parte delle FS alla FIAT di un treno completo di quattro elementi ad assetto variabile che venne denominato ETR 401. Questo, consegnato nel 1976, fu sottoposto ad ogni tipo di sperimentazione in linea, entrando poi in servizio commerciale sulla linea transappenninica tra Roma ed Ancona.\nIl prototipo , dopo la lunga sperimentazione che aveva dato luogo alla costruzione dell'ETR 401, venne accantonato all'esterno dello stabilimento della FIAT Ferroviaria Savigliano.\nNel 1983 la cassa dell'elettromotrice sperimentale fu concessa gratuitamente dalla FIAT al Museo Ferroviario Piemontese&lt;ref name=\"iT30/6\"&gt;.&lt;/ref&gt;, ma non entr\u00f2 a far parte del materiale del museo e fu demolita.\nCaratteristiche.\nNonostante molte caratteristiche del prototipo siano note solo agli esperti, che ne modificarono pi\u00f9 volte i dettagli di massima, l'automotrice sperimentale era costituita di un solo elemento con cabine di guida alle due estremit\u00e0 con frontali simmetrici a foggia aerodinamica simile a quella del successivo ETR 401. La cassa poggiava su due carrelli a passo corto di 2,45 metri in modo da diminuire l'aggressivit\u00e0 degli stessi nell'affrontare le curve. Un sistema a comando idraulico permetteva alla cassa dell'automotrice di inclinarsi verso l'interno delle curve in modo da poterle affrontare ad una maggiore velocit\u00e0 rispetto al rango \"C\" di velocit\u00e0 della linea con una accelerazione non compensata sui carrelli, superiore al valore massimo ammesso sulle linee FS, di che per\u00f2 in conseguenza dell'inclinazione della cassa veniva compensato mantenendolo entro i valori di accelerazione trasversale che garantivano il comfort ai passeggeri.\nIl circuito di potenza era del tutto tradizionale con motori di trazione a corrente continua a e presa di corrente dalla linea aerea mediante due pantografi."}
{"id": "495312", "revid": "125768357", "url": "https://it.wikipedia.org/wiki?curid=495312", "title": "Progetto SOCRATE", "text": "Il progetto SOCRATE (acronimo di \"Sviluppo Ottico Coassiale Rete Accesso TElecom\") fu una iniziativa ideata negli anni 1990 da Telecom Italia, al fine di diffondere lo sviluppo della televisione via cavo in Italia.\nStoria.\nPartito ufficialmente nel 1995, esso mirava alla realizzazione di una rete cablata a banda larga a copertura nazionale, destinata a raggiungere 10 milioni di abitazioni. Fu interrotto per\u00f2 all'inizio del 1998, quando la messa a punto della tecnologia dell'ADSL port\u00f2 le prestazioni del normale doppino in rame a livelli paragonabili a quelli previsti del progetto Socrate\nLa rete fu definitivamente spenta nel 2003, anno in cui fu dismesso il servizio di televisione via cavo, l'unico che fu attivo sulla rete del progetto.\nDescrizione.\nIl progetto Socrate mirava a cablare 10 milioni di abitazioni attraverso la tecnologia Hybrid fibre-coaxial, cio\u00e8 l'uso del cavi coassiali come ultimo miglio e fibra ottica come dorsale (tecnologia in cui il centro di ricerca di STET, lo CSELT, aveva raggiunto competenze di riconosciuta eccellenza internazionale) per diffondere servizi a banda larga come la televisione via cavo, accesso internet e altri servizi interattivi (triple play), con velocit\u00e0 di accesso che per l'epoca erano considerate elevate (1,5 Mb di velocit\u00e0 in download e 64 kb in upload). Sul fronte finanziario prevedeva un investimento di circa 13.000 miliardi di lire. La posa inizi\u00f2 da citt\u00e0 che necessitavano di elevate attenzioni dal punto di vista urbanistico e architettonico, come Bari, Venezia, Siena e San Gimignano. \nIl progetto, concepito da Ernesto Pascale, fu completamente abbandonato per ragioni finanziarie e tecnologiche (in particolare, queste ultime legate allo sviluppo della tecnologia ADSL) oltre che per la difficolt\u00e0 di stendere la rete in fibra ottica, che prevedeva numerose opere di scavo per le strade delle citt\u00e0, con le sue dimissioni da presidente di Telecom Italia nel 1998, lasciando incompleto il lavoro gi\u00e0 realizzato. Nel momento dell'interruzione dei lavori di estensione della rete (gennaio 1998), erano gi\u00e0 state raggiunte 1.500.000 di abitazioni distribuite in 64 citt\u00e0, per un investimento di 5.000 miliardi di lire. Nonostante l'interruzione dei lavori di estensione della rete, fu attivato per le abitazioni gi\u00e0 cablate il servizio di Televisione via cavo in formato DVB-C attraverso il lancio della piattaforma televisiva Stream TV alla guida di Miro Allione, che aveva gi\u00e0 partecipato al progetto da direttore generale STET.\nNon fu invece mai resa disponibile la fornitura di servizi di accesso a internet, poich\u00e9 nel frattempo erano state lanciate le prime offerte di servizi ADSL con velocit\u00e0 paragonabili a quelle previste dalla rete del Progetto Socrate. Il servizio di Televisione via cavo rest\u00f2 attivo fino al 2003, anno in cui Stream TV si fuse con TELE+ Digitale dando vita a Sky Italia, la quale interruppe nello stesso anno il servizio via cavo, mantenendo solamente quello satellitare gi\u00e0 disponibile sia per Stream TV, sia per TELE+ Digitale. Da allora, la rete restata in capo a Telecom Italia (parte fu acquisita da Fastweb) fu definitivamente dismessa e abbandonata.\nNegli anni successivi all'abbandono del progetto parte dell'infrastruttura gi\u00e0 posata nei principali centri urbani venne acquisita da Fastweb. Dal 2016, con la creazione della societ\u00e0 Flash Fiber (joint venture tra TIM e Fastweb), alcuni cavidotti del Progetto Socrate (in strada e nei condomini) sono stati riutilizzati per portare nelle abitazioni la fibra ottica con le modalit\u00e0 previste dalla tecnologia FTTH."}
{"id": "495314", "revid": "1543377", "url": "https://it.wikipedia.org/wiki?curid=495314", "title": "Hawker Tempest", "text": "L\u2019Hawker Tempest, evoluzione del precedente Typhoon, era un cacciabombardiere monoplano e monomotore progettato dall'azienda aeronautica britannica Hawker Aircraft e impiegato prevalentemente dalla Royal Air Force; realizzato con diverse motorizzazioni, entr\u00f2 in servizio nel corso della seconda guerra mondiale e rimase nei reparti delle forze aeree di India e Pakistan fino alla seconda met\u00e0 degli anni cinquanta.\nStoria del progetto.\nMentre la Hawker e la RAF erano alle prese con i problemi di sviluppo evidenziati dal Typhoon, gi\u00e0 nel mese di marzo del 1940 Sydney Camm e la sua squadra considerarono di rielaborarne il progetto concentrandosi in particolare sulla revisione dell'ala, considerata la causa principale delle insoddisfacenti performance in quota del nuovo caccia.\nNel nuovo progetto, che al momento aveva la designazione Hawker P. 1012 (o Typhoon II), venne studiato l'impiego di una nuova ala con profilo a flusso laminare, la stessa soluzione che i tecnici della statunitense North American Aviation stavano considerando per il progetto del loro P-51 Mustang.\nNel caso del P. 1012 il valore del rapporto tra lo spessore e la lunghezza dell'ala era pari al 14,5%, contro il 18% del Typhoon, ed il massimo spessore dell'ala veniva raggiunto in un punto relativamente distante dalla mezzeria della corda alare; la lunghezza dall'ala venne variata nel corso dello sviluppo progettuale: inizialmente pi\u00f9 lunga rispetto a quella del Typhoon, in un secondo momento venne sensibilmente accorciata finendo per risultare, al contrario, pi\u00f9 corta.\nCon queste caratteristiche la nuova ala risult\u00f2 troppo sottile perch\u00e9 vi potessero trovare posto i serbatoi di carburante, che furono spostati nella fusoliera davanti al pilota; questa modifica consent\u00ec, d'altro canto, di spostare nello spessore alare i radiatori per il raffreddamento del previsto motore Sabre IV, con prese d'aria disposte nel bordo d'entrata, in prossimit\u00e0 della radice alare.\nIl disegno della pianta dell'ala assunse inoltre una forma ellittica per consentire l'alloggiamento dei quattro cannoni Hispano Mk.II ed ai loro serbatoi da 200 proiettili ciascuno. La nuova forma dell'ala port\u00f2 Sydney Camm, famoso per il suo tagliente umorismo, ad osservare che \"Lo staff dell\u2019aeronautica non avrebbe voluto acquistare niente che non somigliasse a uno Spitfire.\".\nAll'inizio dell'autunno del 1941 il progetto del nuovo caccia era sostanzialmente definito e nel mese di ottobre il ministero dell'aria emise la specifica F.10/41, scritta appositamente per poter sottoscrivere, il mese seguente, un contratto per due prototipi del nuovo velivolo. All'epoca l'aereo era ancora identificato come \"Typhoon Mark II\", ma venne successivamente rinominato Tempest quando era ormai chiaro che le numerose modifiche introdotte avevano infine portato ad un velivolo diverso. A proposito della variazione della denominazione del nuovo aereo le fonti sono in disaccordo tra loro, facendo risalire tale decisione al gennaio 1942, al successivo mese di febbraio o ancora al mese di agosto.\nPoco meno di un anno dopo, il 2 settembre del 1942, il primo prototipo del Tempest venne portato in volo per la prima volta, anche se si trattava sostanzialmente di un velivolo \"ibrido\": con l'obiettivo di accelerare il processo di sviluppo, Camm e la Hawker decisero di utilizzare la nuova ala abbinata alla cellula di un Typhoon, modificata con l'aggiunta del serbatoio davanti al pilota ma ancora equipaggiata con il motore \"Sabre II\" ed il radiatore \"a mento\" nella zona frontale e l'abitacolo con gli sportelli di tipo automobilistico.\nNel frattempo per\u00f2, sulla scorta dell'esperienza infelice maturata con il progetto del Hawker Tornado, la Hawker aveva previsto soluzioni alternative per la motorizzazione del nuovo caccia: caratterizzati da diversi numeri di modello (Mark, in lingua inglese), furono studiate complessivamente cinque alternative ognuna dotata di un diverso apparato propulsivo.\nPressato dall'urgente necessit\u00e0 di aerei dalle prestazioni sempre migliori, l'Air Ministry aveva emesso gi\u00e0 nel mese di agosto (ancor prima del volo del prototipo) un ordine per 400 esemplari di Tempest Mk.I; i problemi riscontrati nella realizzazione del motore Sabre IV ed il conseguente ritardo nella realizzazione della prima variante del Tempest (poi definitivamente abbandonata) condussero a trasformare gli ordini in esemplari della variante Mk.V, il primo dei quali lasci\u00f2 le catene di montaggio il 21 giugno del 1943.\nLo sviluppo della versione Mk.II fu avviato in parallelo a quello delle Mk.I e Mk.V, raccogliendo l'eredit\u00e0 del Tornado, il cui esemplare noto come \"F.18/37C\" vol\u00f2 per la prima volta il 23 ottobre del 1941. Il programma tuttavia si protrasse considerevolmente a causa delle iniziali difficolt\u00e0 incontrate nell'evoluzione del motore Centaurus che si prevedeva di utilizzare come motorizzazione. Problemi di lubrificazione, di surriscaldamento, di infiltrazioni dei gas di scarico, ma soprattutto di vibrazioni ritardarono la messa in produzione del motore, determinando rallentamenti e rinvii anche a carico del Tempest Mk.II.\nNel frattempo i tecnici dell'Hawker furono in grado di visionare un esemplare di Focke-Wulf Fw 190 catturato il 23 giugno 1942, traendone particolare vantaggio nella realizzazione del sistema di raffreddamento dell'olio motore e nella conformazione del sistema di scarico dei gas combusti.\nAlla fine di giugno del 1943 il Tempest Mk.II riprese i voli di prova mentre il primo esemplare di serie pot\u00e9 prendere il volo solamente il 4 ottobre del 1944, dopo ulteriori ritardi causati dalla difficolt\u00e0 di individuare uno stabilimento disponibile per installarvi la catena di montaggio, stanti i considerevoli impegni gi\u00e0 assunti dalle aziende del gruppo Hawker per la produzione di altri velivoli.\nTecnica.\nCellula.\nDal punto di vista strutturale la Hawker sostanzialmente trasfer\u00ec nel Tempest tutte le soluzioni gi\u00e0 impiegate nel Typhoon provvedendo, sulla base delle prime esperienze operative, a irrobustire la struttura del tronco posteriore della fusoliera e a ingrandire le dimensioni dell'impennaggio.\nIl carrello d'atterraggio presentava gambe pi\u00f9 lunghe, per permettere l'installazione di una nuova elica quadripala dal diametro considerevole, e carreggiata pi\u00f9 ampia, al fine di migliorare la stabilit\u00e0 nell'atterraggio ad alte velocit\u00e0; furono utilizzate anche ruote pi\u00f9 sottili, per consentirne la ritrazione all'interno del ridotto spessore delle ali.\nIn ordine cronologico, la prima variante portata in volo fu la Mk.V, nel settembre del 1942; struttura alare a parte, riprendeva anche esteriormente le linee del Typhoon, per quanto affinate dal punto di vista aerodinamico: in particolare, utilizzando lo stesso motore Sabre II, manteneva il radiatore \"a mento\" nella parte anteriore della fusoliera, che nel progetto originale si era previsto di eliminare.\nNel mese di febbraio del 1943 venne portato in volo il prototipo della versione Mk.I, come inizialmente previsto equipaggiata con il motore Sabre IV e caratterizzata dallo spostamento nello spessore alare dei pacchi radianti per il raffreddamento del propulsore; contraddistinta dalla forma aerodinamica del muso pi\u00f9 affusolata, questa versione presentava una certa somiglianza con lo Spitfire, accentuata dal disegno ellittico della pianta alare.\nConsiderevole mutamento dell'aspetto esteriore del Tempest si ebbe con la comparsa, alla fine di giugno del 1943, della variante Mk.II equipaggiata con un motore radiale, ma la diversa architettura del propulsore non richiese radicali interventi strutturali sulla cellula dell'aereo che rimase sostanzialmente invariata rispetto alle precedenti versioni.\nMotore.\nElemento costante nel processo di sviluppo della famiglia Tornado-Typhoon-Tempest fu la difficolt\u00e0 di reperire un motore potente ed affidabile al tempo stesso: se il fallimento del progetto del motore Rolls-Royce Vulture aveva determinato l'abbandono del caccia Tornado, prima il Typhoon e poi il Tempest si trovarono a convivere con il complesso sviluppo del motore Napier Sabre.\nQuesto era un motore ad H a ventiquattro cilindri, che venne utilizzato fin dal principio sul Typhoon e che, nella versione \"IV\" (accreditata di 2\u00a0240\u00a0hp di potenza, pari a 1\u00a0670\u00a0kW) avrebbe dovuto equipaggiare anche il Tempest.\nIl Sabre IV diede buona prova di s\u00e9 durante test comparativi svolti nel giugno del 1943 quando, installato sulla versione Mk.I del Tempest (con i radiatori nello spessore alare), fece registrare velocit\u00e0 leggermente superiori a quelle del Tempest Mk.V dotato del collaudato Sabre II ma si dimostr\u00f2 particolarmente complesso da mettere a punto tanto che la Napier e le autorit\u00e0 britanniche decisero di abbandonarne lo sviluppo, rinunciando di conseguenza anche ad ogni ulteriore sperimentazione riguardante il Tempest Mk.I.\nIl Sabre II (2\u00a0200\u00a0hp, pari a 1\u00a0640\u00a0kW) equipaggi\u00f2 i Tempest della versione Mk.V mentre il Sabre VA (2\u00a0340\u00a0hp, pari a 1\u00a0745\u00a0kW) fu installato sull'ultima variante del Tempest, la Mk.VI.\nIl Tempest fu il primo dei caccia della Hawker a raggiungere la produzione in serie equipaggiato con il motore radiale Bristol Centaurus; questo era un motore a diciotto cilindri, disposti su due file (o \"stelle\"), caratterizzato dall'impiego di valvole a fodero. Accreditato della potenza di 2\u00a0520\u00a0hp (1\u00a0879\u00a0kW) venne adottato sulla variante Mk.II del Tempest al quale garantiva la velocit\u00e0 massima di 440\u00a0mph (pari a poco pi\u00f9 di 708\u00a0km/h).\nNel corso del processo di sviluppo del Tempest vennero studiate anche due varianti equipaggiate con motore Rolls-Royce Griffon: si trattava di un motore dodici cilindri a V di 60\u00b0 sovralimentato tramite compressore centrifugo il cui impiego sul Tempest non and\u00f2 oltre la fase sperimentale, anche perch\u00e9 prioritariamente destinato ad equipaggiare le pi\u00f9 recenti versioni dello Spitfire.\nArmamento.\nAnche nell'armamento il Tempest riprese inizialmente le stesse dotazioni del Typhoon, alloggiando nello spessore alare quattro cannoni Hispano Mk.II calibro 20\u00a0mm, camerati per il munizionamento 20 \u00d7 110 mm, caratterizzati esteriormente dalla carenatura che avvolgeva la parte della canna sporgente oltre il bordo d'entrata dell'ala.\nNei primi mesi del 1943 venne messa in produzione la versione Mk.V del cannone Hispano, pi\u00f9 leggera e corta della precedente, che risult\u00f2 adattarsi maggiormente all'ala del Tempest rimanendone completamente all'interno. Gli aerei dotati di questa versione del cannone vennero identificati come Mk.V \"Serie 2\".\nSotto le ali il pi\u00f9 recente caccia di Sydney Camm poteva trasportare bombe fino ad un carico massimo di 2\u00a0000\u00a0lb (907\u00a0kg) o in alternativa serbatoi supplementari di carburante sganciabili. A testimonianza del lavoro di affinamento aerodinamico svolto nel progettare il Tempest, i ganci subalari per le bombe erano ricoperti da apposita carenatura ed i serbatoi supplementari erano a forma di goccia.\nAnche nel caso del Tempest, per le missioni di attacco al suolo, trovarono impiego i proiettili a razzo da 3\u00a0pollici alloggiati, fino a quattro per ogni semiala, su apposite rotaie agganciate nell'intradosso alare.\nImpiego operativo.\nSecondo le indicazioni fornite dalla Air Fighting Development Unit, unit\u00e0 sotto il controllo del Fighter Command della RAF e del Ministero dell'aria incaricata dello svolgimento di prove comparative al fine di sviluppare e definire tattiche di combattimento efficaci contro il nemico, i primi reparti equipaggiati con il Tempest furono tra quelli che in precedenza avevano gi\u00e0 impiegato il Typhoon, al fine di agevolare l'introduzione in servizio del nuovo modello.\nLe prime consegne riguardarono gli esemplari della serie Mk.V ed ebbero inizio nel gennaio del 1944; i primi reparti completamente operativi furono il \"N\u00b0 486\" (reparto della Royal New Zealand Air Force inquadrato nella RAF) ed il \"N\u00b0 3 Squadron\", negli ultimi giorni del mese di aprile. Le prime missioni operative furono le stesse gi\u00e0 assegnate ai Typhoon, in particolare contro le linee di rifornimento del nemico, mentre nei rari casi di combattimento aereo il Tempest si dimostr\u00f2 essere in grado di avere la meglio contro qualsiasi avversario, tanto che alcuni ritengono che solo l'inesperienza dei piloti britannici abbia consentito qualche successo ai Bf 109 ed agli Fw 190 nemici.\nL'introduzione del Tempest non fu tuttavia priva di noie: nel giro di un mese ben cinque velivoli andarono perduti per problemi al motore; l'elemento critico fu presto individuato nell'elica che, al raggiungimento di elevate velocit\u00e0, trascinava con s\u00e9 senza pi\u00f9 controllo l'albero motore provocando una situazione di fuorigiri dagli esiti letali per i cuscinetti e per l'impianto di lubrificazione. In breve il problema venne risolto con l'utilizzo di una diversa elica.\nNei giorni dell'Operazione Overlord i Tempest furono tenuti tra le riserve, nell'attesa della reazione da parte della Luftwaffe contro le truppe appena sbarcate; in breve per\u00f2, riscontrando che tale minaccia non si era concretizzata, anche i nuovi caccia furono gettati nella mischia facendo registrare gi\u00e0 dalla prima uscita, effettuata da nove velivoli del \"N\u00b0 3 Squadron\", tre abbattimenti senza subire nessuna perdita.\nDopo una sola settimana dall'inizio dello sbarco, i cieli britannici vennero solcati da un nemico fino ad allora sconosciuto ai pi\u00f9: inizialmente identificate con il nome di \"divers\" (letteralmente, \"tuffatori\") le V1 divennero il principale pensiero per la Air Defense of Great Britain che assunse il compito vitale di impedire a questi nuovi ordigni di colpire Londra ed il sud dell'Inghilterra. I Tempest dei due \"Squadron\" gi\u00e0 operativi, cui presto si aggiunsero il \"N\u00b0 56\" ed il \"N\u00b0 501 Squadron\", vennero affiancati ai reparti equipaggiati con Spitfire, Mustang e Mosquito per giocare un ruolo di primo piano nel contrastare la prima delle Vergeltungswaffen tedesche.\nI piloti dei Tempest, operanti dalla base RAF di Newchurch (nel Kent), poterono alla fine fregiarsi di aver abbattuto pi\u00f9 di un terzo di tutte le \"bombe volanti\" neutralizzate dalla RAF tra il 13 giugno ed il 5 settembre del 1944, aggiudicandosi alla fine 638 abbattimenti (altre fonti, tuttavia, indicano numeri diversi o non forniscono dati specifici).\nLe operazioni di contrasto alle bombe volanti ebbero termine quando l'avanzata delle truppe alleate consent\u00ec di conquistare i territori sui quali erano state realizzate le rampe di lancio; per un paio di mesi i Mk.V destinati a questo compito furono oggetto di accurata manutenzione ed i loro piloti inviati presso le \"Operational Training Units\" per contribuire all'addestramento delle nuove leve. Altri reparti furono invece impiegati intensivamente nel supporto alle truppe di terra ed al conseguimento della supremazia aerea nei cieli d'Europa; in questo frangente i Tempest Mk.V ebbero l'occasione di scontrarsi, ed in alcuni casi avere la meglio, con i Messerschmitt Me 262.\nIl 19 aprile del 1945 un Tempest Mk.V del \"N\u00b0 80 Squadron\" reclam\u00f2 l'abbattimento di un velivolo fino ad allora sconosciuto, che dalle analisi registrate dalla fotomitragliatrice si rivel\u00f2 essere un Heinkel He 162; l'ultimo abbattimento di un velivolo da parte di un Tempest fu registrato il 3 maggio successivo. Al termine del conflitto erano complessivamente otto gli \"Squadron\" operativi equipaggiati con i Tempest, di cui sette appartenenti alla \"2nd Tactical Air Force\" ed uno alla \"Air Defense of Great Britain\".\nNel dopoguerra la RAF decise di utilizzare il Tempest Mk.V come velivolo standard dei propri reparti da caccia in attesa dell'entrata in servizio dei nuovi de Havilland DH.103 Hornet e dei jet Gloster Meteor e de Havilland DH.100 Vampire; in questo periodo i reparti operativi, ridotti nel numero in ragione della conclusione delle ostilit\u00e0, non superarono mai le dieci unit\u00e0, quattro delle quali furono nel frattempo riequipaggiate con i pi\u00f9 recenti velivoli della versione Mk.VI.\nA partire dall'ottobre del 1944, presso le basi di Aston Down e di Kemble del RAF Maintenance Command (entrambe situate nel Gloucestershire), furono concentrati i nuovi Tempest Mk.II in attesa di essere destinati ai reparti operativi. Gi\u00e0 nei primi mesi del 1945, quando fu chiaro che la guerra in Europa stava volgendo al termine, venne presa la decisione di fare della nuova variante del Tempest la punta di diamante della \"Tiger Force\", il reparto che la RAF stava approntando a supporto delle operazioni britanniche per la prevista invasione del Giappone, ed i primi sei esemplari furono inviati in Medio Oriente per lo svolgimento delle prove in ambiente tropicale. La repentina conclusione del conflitto contro il Giappone cambi\u00f2 drasticamente i progetti della RAF: gli ordini per la produzione dei Tempest Mk.II furono radicalmente ridotti e parte degli aerei gi\u00e0 completati utilizzata per costituire il materiale di volo dei \"N\u00b0 183\" e \"N\u00b0 247 Squadron\", unici reparti ad impiegare in patria i Mk.II.\nLa maggior parte dei Mk.II, per\u00f2, ebbe modo di operare al di fuori del territorio metropolitano: equipaggiati con questi aerei, tre \"Squadron\" facevano parte della \"2nd Tactical Air Force\", ridenominata \"British Air Forces of Occupation\" (BAFO) ed operante sul territorio tedesco occupato, ed altri tre erano parte della \"Far East Air Force\", basati in India.\nDurante un periodo di circa due anni i reparti della RAF operanti in India occasionalmente utilizzarono i loro aerei per operazioni di contrasto al movimento nazionalista ma furono progressivamente sciolti tra il dicembre del 1946 e l'agosto del 1947; con l'indipendenza del paese, tutti i Tempest Mk.II fino ad allora superstiti furono presi in consegna dalla Royal Indian Air Force, che a sua volta ne cedette alcuni alla Royal Pakistan Air Force l'anno successivo. India e Pakistan mantennero in servizio i Tempest Mk.II fino al 1953.\nGli ultimi Tempest Mk.II a rimanere in servizio con il Regno Unito appartenevano al \"N\u00b0 33 Squadron\" che, dal territorio tedesco, furono trasferiti (ad Hong Kong o a Singapore) nella campagna contro i guerriglieri del \"Tentera Pembebasan Rakyat Malaya\" (\"Esercito di Liberazione Nazionale della Malesia\"), facendo registrare la loro ultima sortita operativa il 6 giugno del 1951.\nInfine, tra il febbraio del 1950 ed il maggio del 1952, numerosi Tempest furono rivisti e trasformati per il traino di bersagli a scopo addestrativo: ottanta esemplari cos\u00ec modificati, ed identificati come TT Mk.5 e TT Mk.6, prestarono servizio presso alcune \"Armament Practice Stations\" sia in patria che in Germania.\nImpieghi sperimentali.\nIl Tempest fu utilizzato almeno in due occasioni come banco di prova volante. Nel primo caso vennero sperimentati, impiegando due diversi prototipi, due diversi tipi di radiatore anulare da utilizzare per il motore Napier Sabre VI, uno dei quali adottava anche un'elica semi-intubata; nessuno dei due radiatori super\u00f2 lo stadio sperimentale.\nLa seconda occasione riguard\u00f2 la fase sperimentale dello sviluppo del cannone Vickers P calibro 40\u00a0mm o 47\u00a0mm. Anche in questa occasione non si giunse alla produzione in serie.\nVarianti.\n\"I dati sono tratti da\" \"The Hawker Tempest I-VI, in Aircraft Profile, n\u00ba 197\" \"se non diversamente indicato\"."}
{"id": "495315", "revid": "256896", "url": "https://it.wikipedia.org/wiki?curid=495315", "title": "Congregazione per le chiese orientali", "text": ""}
{"id": "495320", "revid": "729019", "url": "https://it.wikipedia.org/wiki?curid=495320", "title": "Hawker Sea Fury", "text": "LHawker Sea Fury (Furia del mare) era un caccia imbarcato ad ala bassa prodotto dall'azienda britannica Hawker Siddeley Aircraft e sviluppato durante la seconda guerra mondiale, anche se entr\u00f2 in servizio a guerra finita. Il Sea Fury fu l'ultimo aereo da combattimento con motore a pistoni impiegato dalla Fleet Air Arm e, probabilmente, fu il pi\u00f9 veloce aereo con motore a pistoni mai prodotto in serie.\nDotato di fusoliera molto aerodinamica e compatta e propulso da un Bristol Centaurus da 2\u00a0500 cavalli, il Fury era in grado di raggiungere i 730 km/h; era armato con 4 cannoni da 20 millimetri.\nNon venne mai acquistato dalla RAF, data la fine della guerra, ma la Fleet Air Arm della Royal Navy ne ordin\u00f2 alcune centinaia, impiegate anche durante la guerra di Corea come cacciabombardiere, mentre molti altri vennero esportati. Alcuni volano ancora, trasformati spesso in aerei da competizione.\nIl Sea Fury viene spesso chiamato semplicemente Fury, anche se questo pu\u00f2 generare confusione con l'omonimo caccia biplano Hawker Fury risalente al periodo tra le due guerre mondiali.\nStoria del progetto.\nIl progetto del Fury nacque come sviluppo del Tempest: in particolare doveva essere caratterizzato dal peso inferiore e venne valutata la possibilit\u00e0 di equipaggiarlo con un propulsore radiale.\nNel 1943 la RAF ne ordin\u00f2 6 prototipi per la valutazione delle tre motorizzazioni da comparare: oltre al Napier Sabre che gi\u00e0 equipaggiava il Tempest, vennero scelti il Rolls-Royce Griffon ed il Bristol Centaurus (quest'ultimo era l'unico radiale dei tre).\nAlcune fonti indicano che il progetto fosse stato realizzato partendo dall'analisi di un Focke-Wulf Fw 190: il 23 giugno 1942, il pilota della Luftwaffe Arnim Faber atterr\u00f2 erroneamente con il suo caccia Fw 190-A3 presso la base di Pembrey (un aeroporto inglese sul litorale della Manica, assai simile a un aeroporto tedesco; l'atterraggio avvenne di notte, dopo una missione di bombardamento di rappresaglia). I Britannici ottennero cos\u00ec un esemplare funzionante del caccia che stava dando parecchio filo da torcere ai piloti della RAF. Altre fonti ritengono che tale evento sia accaduto in epoca troppo avanzata per poter influenzare la matita di Sydney Camm nel disegnare il velivolo.\nIl disegno era stato nel frattempo modificato, ma ancora nel 1943, per rispondere a una richiesta (7/43) della Royal Navy per un caccia imbarcato. Il velivolo fu adattato per consentire le operazioni dalle portaerei, e prese appunto il nome di Sea Fury. Mentre la Hawker avrebbe dovuto seguire il progetto per la versione terrestre, il compito di realizzare il Sea Fury fu affidato alla Boulton Paul Aircraft Limited di Wolverhampton.\nNell'aprile del 1944, dopo un aggiornamento della specifica tecnica da parte della Royal Navy, ed a seguito dell'esito positivo delle prove di volo e dei collaudi (svolti a bordo della HMS \"Ocean\"), arrivarono i primi ordini per 200 velivoli, sia da parte della RAF che della FAA. Il primo prototipo di Sea Fury, SR661, fu portato in volo il 21 febbraio 1945, ma non aveva ancora le ali ripiegabili da portaerei. Il secondo prototipo, propulso da un nuovo motore (il Bristol Centaurus XV, con una nuova elica a 5 pale), incorporava finalmente tutte le caratteristiche richieste per il modello navale (comprese le ali ripiegabili). Le prove erano ancora in corso quando nell'agosto 1945 il Giappone si arrese.\nCon la conclusione della seconda guerra mondiale, la RAF annull\u00f2 i contratti di produzione del Fury, decidendo di concentrare gli sforzi sui caccia con motore a getto. La Royal Navy ridusse il relativo ordine dei Sea Fury a 100 esemplari (designati F.10) e annull\u00f2 il contratto con la Boulton Paul, riassegnando pertanto i lavori di costruzione alla casa madre.\nNei reparti della Fleet Air Arm, il Sea Fury entr\u00f2 in servizio nell'agosto del 1947.\nTecnica.\nIl Sea Fury era un monoplano ad ala bassa, con fusoliera monoscocca. Le ali erano costituite dalle sezioni esterne delle ali dell'Hawker Tempest: queste, invece di congiungersi alla fusoliera lateralmente, erano unite l'una all'altra al di sotto della fusoliera medesima. Il risultato era quello di una ridotta misura dell'apertura alare (80\u00a0cm in meno) mantenendo, per\u00f2, le caratteristiche che ne avevano fatto apprezzare l'impiego nel predecessore.\nIl carrello era di tipo triciclo posteriore e la cabina di pilotaggio era sovrastata da un tettuccio a goccia in grado di fornire un'ottima visibilit\u00e0 al pilota.\nIl Sea Fury era equipaggiato con il Bristol Centaurus, un motore radiale a 18 cilindri (disposti su due stelle) caratterizzato dall'impiego di valvole a fodero capace, nelle ultime versioni, di potenze di circa 3\u00a0000 hp; l'elica era metallica, a 5 pale e con passo variabile.\nL'armamento era costituito da 4 cannoni Hispano-Suiza HS.404 Mk.V calibro 20\u00a0mm e, nella versione cacciabombardiere, erano previsti carichi di caduta costituiti da razzi (12 da 3 in) e da bombe per un massimo di 2\u00a0000 lb.\nImpiego operativo.\nMalgrado la mancata partecipazione al secondo conflitto mondiale, il Sea Fury ebbe modo di dimostrarsi una macchina estremamente valida nel corso della guerra di Corea: impiegato a partire dal 1950 nell'807th Squadron, di stanza sulla , equipaggi\u00f2 in seguito sia reparti della FAA (sulle portaerei e ) che quelli della Royal Australian Navy (sulla portaerei ).\nDurante il conflitto coreano, divenne operativa la seconda versione di produzione del Sea Fury: denominata F.B.11 e destinata al ruolo di cacciabombardiere, fu la versione prodotta nel maggior numero di unit\u00e0 (615 esemplari). Fu proprio con un velivolo di questa serie che, l'8 agosto 1952, il Tenente Peter Carmichael abbatt\u00e9 un MiG-15: uno dei pochi casi di aereo con motore a pistoni che riusc\u00ec ad abbattere un jet. Tale abbattimento risulta, peraltro, anche essere l'unico ottenuto da un pilota inglese a bordo di un aereo inglese.\nGli esemplari in servizio presso l'aviazione cubana vennero impiegati per contrastare lo sbarco della Baia dei Porci del 1961.\nL'impiego del Sea Fury nella Repubblica Federale Tedesca si intreccia con gli eventi del secondo dopoguerra: dopo il 1945 non era consentito ai tedeschi conseguire brevetti di pilotaggio per aerei e la stessa ricostituzione dell'aviazione militare fu completamente proibita fino all'ingresso della Germania Ovest nella NATO. I Sea Fury vennero acquistati dalla Deutsche Luftfahrt Beratungsdienst (Servizio di Consulenza Aeronautica Tedesca) per fungere da velivoli per il traino dei bersagli, necessari per l'addestramento all'uso delle armi contraerei. Questi aerei rimasero in servizio fino al 1976.\nLa Fleet Air Arm sostitu\u00ec i propri Sea Fury con i nuovi jet Hawker Sea Hawk e Supermarine Attacker nel 1953."}
{"id": "495329", "revid": "1748167", "url": "https://it.wikipedia.org/wiki?curid=495329", "title": "Brigata Maiella", "text": "La Brigata Maiella fu una formazione militare della Resistenza italiana attiva durante la seconda guerra mondiale.\nFu l'unica formazione partigiana a essere decorata di medaglia d'oro al valor militare alla bandiera, nonch\u00e9 tra le pochissime formazioni di patrioti di ispirazione repubblicana aggregate alle forze alleate dopo la liberazione dei territori d'origine, assieme alla 28\u00aa Brigata Garibaldi \"Mario Gordini\" e alla Divisione Modena-Armando; fu la formazione combattente con il pi\u00f9 lungo e ampio ciclo operativo, continuando a lottare risalendo la penisola sino alla liberazione delle Marche, dell'Emilia-Romagna e del Veneto.\nStoria.\nLa situazione in Abruzzo.\nLa notte dell'8 settembre 1943 inizia a circolare, attraverso la radio e poi la stampa, la notizia della firma dell'armistizio dell'Italia con le truppe Alleate. La fuga di Vittorio Emanuele III e Pietro Badoglio era inizialmente rivolta a Pescara, ma in realt\u00e0 solo Badoglio vi si imbarc\u00f2, nottetempo. Lo Stato Maggiore e gli altri esponenti istituzionali in fuga pernottarono a Chieti mentre il re, con la famiglia e la corte, pernott\u00f2 nel castello Ducale di Crecchio ospite dei duchi di Bovino. Tutti, il giorno successivo, si imbarcarono dal porto di Ortona sulla corvetta \"Baionetta\" per raggiungere un porto disposto ad accoglierli, fu Brindisi, lasciando le truppe italiane allo sbando e senza ordini precisi.\nGli Alleati, sul versante adriatico, erano gi\u00e0 nei pressi di Termoli e contavano di arrivare entro Natale a Ortona, per poi arrivare agevolmente a Roma percorrendo la via Tiburtina Valeria, a ostacolare l'avanzata alleata verso l'Abruzzo c'era la Linea Gustav, una linea difensiva voluta da Hitler e coordinata direttamente dal generale Albert Kesselring.\nI paesi che si trovavano lungo la linea, cui i principali sono Ortona e Lanciano vennero sfollati e gli abitanti furono sottoposti a numerose angherie, soprusi e delitti da parte degli occupanti, e costretti ad andare altrove. Molti finirono, triplicandone gli abitanti, nella citt\u00e0 di Chieti, considerata citt\u00e0 aperta, altri presso Pianella.\nL'occupazione fu dura e crudele. I divieti imposti alla popolazione furono sempre pi\u00f9 restrittivi; In molti furono passati per le armi avendo dato rifugio o favorito prigionieri alleati fuggiti dai campi di prigionia oppure per atti di insofferenza e ribellione nei confronti dell'occupante. Venne inoltre messa in pratica la strategia della terra bruciata, i comuni a ridosso della Linea Gustav furono sistematicamente rasi al suolo e minati per ostruire l'avanzata degli Alleati. Questi atti crearono ulteriore disperazione e rabbia nella popolazione, che inizi\u00f2 a raggrupparsi in bande partigiane. Gli Alleati, nel frattempo, si erano arenati a nord di Ortona, in localit\u00e0 Riccio, e li rimasero, bloccati, fino alla primavera dell'anno successivo. Ortona, vittima di terribili combattimenti porta a porta, venne anche definita come \"piccola Stalingrado\".\nMessi al bando dalle numerose ordinanze emesse dai tedeschi e dai fascisti, numerosi i gruppi di partigiani che si formarono nell'Abruzzo meridionale in quel periodo. Tra i vari gruppi emergono quello guidato da Domenico Troilo operante inizialmente a Gessopalena e quello dell'avvocato Ettore Troilo, socialista, che aveva preso il nome della Maiella, la \"montagna madre\", per battezzare la sua formazione. I due, nonostante avessero lo stesso cognome, non avevano alcun vincolo di parentela. Si ricorda, poi, la rivolta di Lanciano, tra il 5 e il 6 ottobre 1943. Altre bande operavano sulle localit\u00e0 montane della Maiella, nei pressi di Sulmona, nel chietino e in numerosi centri abruzzesi.\nLa nascita e le prime azioni.\nLe prime presenze di militari a Casoli, comune posto in posizione dominante, dopo Altino, sul fiume Aventino, e porta di accesso alla fascia orientale della Maiella, si ebbero alla met\u00e0 di settembre del 1943, e successivamente le truppe tedesche, sempre pi\u00f9 consistenti, occuparono tutto il centro, acquartierandosi in specifiche case requisite. Il 27 ottobre ci fu il rastrellamento di uomini validi ad adibire lavori di fortificazione delle zone montane circostanti, per fortificare la linea Gustav. L'occupazione nei giorni seguenti mostr\u00f2 i suoi lati peggiori, gli uomini si dettero alla macchia piuttosto che venire reclutati, i principali esercizi pubblici rimasero chiusi, i rapporti tra tedeschi e civili divennero pi\u00f9 che ostili.Il rancore raggiunse il culmine il 14 novembre quando per un incidente provocato da un tedesco che aveva gettato a terra una sigaretta ancora accesa, salt\u00f2 in aria il Palazzo Di Florio, nel cui piano terra era depositata una gran quantit\u00e0 di ordigni; lo scoppio provoc\u00f2 la distruzione del palazzo, con la morte di militari tedeschi e di civili.\nPrima che il palazzo crollasse, al momento in cui era ancora in fiamme, intervennero dei volontari civili per salvare gli intrappolati, e alcuni rimasero feriti, come i fratelli Belfatto Pietro e Angelo, che venne decorato pi\u00f9 avanti con la Medaglia d'Argento al Valor Civile. Il 24 novembre il comando tedesco si install\u00f2 nel castello ducale in cima al paese, e stabil\u00ec un punto di osservazione strategico sulla torre normanna. Il giorno seguente Casoli fu sottoposta a cannoneggiamenti e a bombardamenti aerei da parte degli alleati, che danneggiarono le abitazioni e soprattutto il soffitto della chiesa di Santa Reparata. Il 27 novembre i tedeschi si ritirarono da Casoli, e una pattuglia di neozelandesi in ricognizione entr\u00f2 nel paese, attraversando il centro sotto l'applauso della folla, ma non pose un comando militare di occupazione, proseguendo altrove.\nIl gesto gett\u00f2 la popolazione nello sconforto, dato che Casoli dal 28 al 20 novembre divenne \"terra di nessuno\", e si temeva il ritorno delle truppe tedesche, che avrebbero forse dato sfogo a violente rappresaglie.\nIl 1\u00ba dicembre una delegazione di notabili si rec\u00f2 a Sant'Eusanio dal comandante inglese che amministrava la municipalit\u00e0, chiedendo di occupare simbolicamente anche Casoli. Il comando inglese si sistem\u00f2 nel castello, chiedendo dei volontari civili nelle operazioni belliche contro i tedeschi, e numerosa fu l'affluenza, poich\u00e9 i cittadini ancora ricordavano le vessazioni subite, e coltivavano il desiderio comune di liberare il territorio dagli oppressori.\nInizialmente il comando inglese fu riluttante, quando si present\u00f2 l'avvocato torricellano Ettore Troilo per creare il gruppo civile dei giovani volontari, che si stava costituendo, con numerose affluenze di iscritti, provenienti da Casoli e anche dai paesi circostanti di Gessopalena, Torricella, Civitella, Fara, Lama, Pizzoferrato. Quando gli accordi furono presi, giunse a Casoli il Maggiore Lionel Wigram; il progetto di Troilo era di costituire ufficialmente il Corpo Volontari della Maiella, poi strutturato in \"Brigata Maiella\", aggregato all'VIII Armata Britannica operante sulla direttrice adriatica, sino allo scioglimento del 5 maggio 1945.\nIn questo contesto vennero rilasciati anche i profughi ex jugoslavi ebrei rinchiusi nel campo di internamento di Casoli, ossia presso Palazzo Tilli. Casoli bench\u00e9 sotto la protezione britannica, sub\u00ec alcuni cannoneggiamenti tedeschi nel giugno 1944, provenienti dalla piana di Guardiagrele. Il 5 dicembre 1943 dalle campagne di Torricella Peligna, dove si erano rifugiate le famiglie civili dopo lo sgombero del paese, molti partirono per Casoli, tra cui i giovani guidati da Ettore Troilo. Nei discorsi con i generali neozelandesi, oltre al desiderio di costituite un corpo d'azione partigiano, le richieste di Troilo riguardavano il ripristino della strada da Casoli a Torricella, distrutta dalle mine tedesche, l'occupazione neozelandese di Torricella prima che i tedeschi mettessero in pratica la \"terra bruciata\", e gli stesi torricellani si offrirono come guide per gli alleati.Il tenente inglese ader\u00ec alla proposta e invi\u00f2 degli uomini a Torricella, per riparare la strada, cose che avvenne immediatamente, mentre veniva messa in pratica anche la principale richiesta di vettovagliamenti e munizioni per costituire il Corpo Volontari della Maiella.\nTuttavia ci furono momento di diffidenza da parte degli inglesi, poich\u00e9, come racconta Nicola Troilo (1930-2017), figlio di Ettore, il comandante inglese precis\u00f2 che gi\u00e0 aveva autorizzato il 6 e il 7 dicembre i cittadini di Civitella M. Raimondo ad armarsi con le munizioni rastrellate sul luogo degli scontri con i tedeschi, sotto richiesta della moglie inglese di uno dei civili. Il maggiore inglese consigli\u00f2 Ettore Troilo di rivolgersi al Quartier generale Alleato che stazionava in localit\u00e0 Taverna Nuova a Casoli, e lo avvert\u00ec che avrebbe richiesto al suo servizio informazioni di procurarsi armi per proprio conto. I colloqui con gli inglesi divennero degli interrogatori per l'estrema diffidenza, tanto che il desiderio dell'avvocato venne giudicato \"assurdo e ridicolo\", lamentando inoltre la presunta tipicit\u00e0 degli italiani di comportarsi da traditori nei momenti bellici.Ettore Troilo continu\u00f2 la sua attivit\u00e0 di mediatore, sopportando anche gli insulti e gli stereotipi inglesi contro gli italiani, mentre pian piano Casoli diveniva una sorta di \"citt\u00e0 aperta\" come Chieti, ospitando gli sfollati dei principali centri dell'Aventino, e vennero usate anche le masserie e le stalle, comprese le chiese di Santa Maria Maggiore e Santa Reparata, che ospitava un centinaio di persone.Mentre i colloqui continuavano, la vita del paese stentava a riprendere, e Nicola Troilo ricorda l'episodio del tavolo in marmo della pescheria usato dalle donne per impastare il pane da dare alla popolazione che si accumulava in fila indiana, al freddo e al gelo, per ricevere la propria razione.\nIl nervosismo generale si acu\u00ec sempre di pi\u00f9 sino a quando i civili per prendere ulteriori quantit\u00e0 di cibo e legna, si avvicinarono ai paesi ancora occupati dai tedeschi, violando l'ordine del Comando militare alleato di muoversi in prossimit\u00e0 del fronte. Molti contadini vennero arrestati senza precisi motivi, accusati di essere spie collaborazioniste, e tradotte al castello ducale, con interpellazione quotidiano di Ettore Troilo, che doveva riconoscere i presunti colpevoli. Nel gennaio 1944 arrivarono altri profughi, stavolta dall'Alta Val di Sangro e dalla Piana delle Cinquemiglia: Roccaraso, Ateleta, Castel di Sangro, Rivisondoli, Rocca Pia, tutti centri gravemente danneggiati se non distrutti dalle operazioni militari tedesche. I profughi gi\u00e0 smistati dal dicembre 1943 rimasero al loro posto, mentre gli altri vennero tradotti nei campi di San Salvo e Vasto, e tornarono alle loro case soltanto nel 1945-46.Queste decisioni dettate dalla situazione estrema non solo per le condizioni igienico-sanitarie della popolazione civile, ma anche per il complicarsi delle operazioni militari con l'arrivo della neve, comport\u00f2 una serie di proteste e di sconforto morale da parte degli sfollati.\nL'avvocato Troilo fu incaricato dal Comando inglese di costituire alcuni reparti di polizia civile per controllare l'abitato e garantire l'ordine pubblico, e di assistere gli sfollati, smistarli e incolonnarli, di controllare e reprimere le azioni di sciacallaggio verso il fronte nemico, di raccogliere notizie sui collaborazionisti, di far rispettare il coprifuoco e di censire eventuali ruberie e saccheggi. Mentre il comitato di Troilo era occupato in questi intenti, anche sotto pagamento, nel momento in cui l'avvocato era occupato nel ripristino della viabilit\u00e0 stradale tra Casoli e centri limitrofi, giunse in paese il maggiore Lionel Wigram, che si mostr\u00f2 subito entusiasta delle richieste di Troilo di costituire il corpo volontario della Maiella, arrivando ad addossarsi ogni responsabilit\u00e0, parlamentando con i suoi superiori del Quartier generale, e offrendosi di fornire il suo personale aiuto nelle prossime operazioni militari contro i tedeschi.\nCos\u00ec Ettore Troilo venne richiamato a Taverna Nuova dai superiori, e i suoi punti sulla costituzione del gruppo vennero ascoltati con pi\u00f9 attenzione, precisando che negli intenti patriottici del gruppo non sarebbero rientrati ideali politici, sovversivi, che non esistessero secondi fini se non quello di ricacciare i tedeschi dal territorio abruzzese. La caratteristica speciale della \"apoliticit\u00e0\" del gruppo convinsero i superiori, grazie anche all'intercessione di Wigram, soprattutto quando Troilo appunt\u00f2 che il corpo di liberazione avrebbe continuato a combattere al fianco degli alleati sino alla liberazione totale dell'Italia, e non solo della regione Abruzzo. A ciascun militante sarebbe stata concessa la libert\u00e0 di esprimere il proprio credo politico, purch\u00e9 non cozzasse con il principale punto cardine del contratto di nascita del Corpo volontari, il corpo sarebbe stato equipaggiato adeguatamente per le operazioni belliche, non vi era un capo vero e proprio, ma una guida riconosciuta nella persona di Ettore Troilo.Nicola Troilo ricorda che non venne spiegato ai volontari il motivo pratico e politico riguardo alle operazioni tattiche contro i tedeschi, ma sembrava che fosse insito in ciascuno degli uomini volontari il desiderio ardente di libert\u00e0 e di rivalsa contro gli oppressori, di difendere il territorio, le case, le terre e le famiglie anche a costo della vita.Il primitivo nucleo era composto da un centinaio di uomini, suddiviso in plotoni di 25-30 unit\u00e0, sottostanti alle leggi militari del Comando Supremo Alleato, e le operazioni iniziarono nel gennaio del 1944, dopo che i casolani trascorsero, stavolta in un clima pi\u00f9 festivo e di rivalsa, la notte di San Silvestro con i militari alleati.\nIl rapporto con gli Alleati e gli scontri sul Sangro e a Ortona.\nL'esercito cobelligerante italiano ebbe molte difficolt\u00e0 in battaglia; gli Alleati li consideravano non idonei all'impiego sul fronte, anche perch\u00e9 fino a qualche mese prima si trovavano dall'altro lato della barricata. I partigiani erano visti ancora peggio, a causa del rischio di innescare rappresaglie naziste e per la paura che potessero vanificare importanti azioni belliche.\nIl 5 dicembre 1943, successivamente alla liberazione di Casoli da parte degli Alleati, Ettore Troilo parte da Torricella Peligna con un gruppo di 15 uomini per prendere contatti con il Comando inglese, insediato presso il castello Masciantonio che svetta sul paese, per offrirsi come volontari per la Liberazione. Era l'embrione di quella che diventer\u00e0 la \"Brigata Maiella\". In un primo tempo tutte le proposte di collaborazione vennero respinte dal Comando britannico, guidato dal generale Bernard Law Montgomery di stanza a Vasto. Il 28 dicembre viene liberata Ortona. Gi\u00e0 nella notte precedente i tedeschi avevano smobilitato dopo giorni di battaglia urbana contro le truppe canadesi. La battaglia fu cruenta e si contarono oltre 3 000 morti tra ambo i contendenti. I canadesi trovarono una cittadina ridotta a un cumulo di macerie, per giunta minate.\nNel gennaio 1944, dopo un incontro tra il maggiore Lionel Wigram ed Ettore Troilo, finalmente viene concesso ai primi combattenti della Maiella la possibilit\u00e0 di combattere sotto il comando alleato. Con il diffondersi della notizia in pochissimo tempo si contano circa 350 nuove reclute smaniose di combattere sotto l'effigie della Maiella. Tra loro figurano Domenico Troilo e il suo gruppo. Il 15 gennaio 1944, una forza mista di maiellini e britannici guidata dal maggiore Wigram \u2013 per questo chiamata \"Wigforce\" part\u00ec per una missione congiunta, la prima. Conquista, non senza difficolt\u00e0, Colle dei Lami; il 17 arriva a Colle Ripabianca.\nIl 30 gennaio una nuova missione per la \"Wigforce\", con obiettivo Pizzoferrato paese posto in posizione strategica, a quota 1 300 metri e lungo il corso del fiume Sangro, occupato dalla 305\u00aa Divisione di Fanteria Tedesca. La notte del 30 gennaio viene liberata Quadri. Il 31 procedono lungo Torricella Peligna e Lama dei Peligni distrutti e abbandonati dai tedeschi. Il 2 febbraio, giorno del suo compleanno, il maggiore Wigram con una formazione di 29 inglesi e 60 patrioti lascio Montelapiano recandosi a Fallo, dove doveva incontrarsi con due plotoni di paracadutisti italiani al comando del capitano Carlo Gay. Fu deciso che la Wigforce sarebbe arrivata a Pizzoferrato prima dell'alba del 3 febbraio per poi attendere l'arrivo dei par\u00e0 italiani alle prime luci del giorno. Wigram con gli inglesi e il capitano Mancini con tre plotoni di patrioti raggiunsero il paese come da programma, ognuno con un obiettivo preciso.\nLa formazione mista guidata da Wigram sferr\u00f2 subito l'attacco a Casa Casati, sul pianoro roccioso, certo dell'arrivo dei paracadutisti italiani attesi per le prime ore del giorno, ma i combattimenti si risolsero in una terribile carneficina, dove, purtroppo, il primo a cadere sotto il fuoco tedesco fu proprio l'eroico maggiore, sempre alla testa del suo plotone. Il tenente Glieca ordin\u00f2 subito la ritirata nei dintorni della vicina chiesa. Poco dopo le 7 giunse il tenente inglese Exelle che assunse il comando disponendo un nuovo attacco. Si scaten\u00f2 una violenta spatatoria, lo stesso Exell fu ferito gravemente. Inglesi e patrioti fecero fronte come meglio poterono, certi dell'imminente arrivo dei par\u00e0 di Gay.\nMa i rinforzi giunsero troppo tardi, quando, dopo un'ultima disperata resistenza dentro la chiesa, patrioti e inglesi si sganciarono lasciando i feriti e riuscendo a guadagnare la valle del Parello e rientrare a Fallo. Il 4 febbraio uomini della Brigata Maiella e del ricostituito Esercito Italiano raggiungono il paese e lo presidiano. Negli scontri la Brigata registra 14 uomini caduti, 10 prigionieri e 12 feriti. Il corpo del maggiore fu ritrovato sepolto sotto un albero (tuttora esistente) all'interno del giardino di Casa Casati, sul cui muro di cinta una lapide ricorda oggi la sanguinosa battaglia del 3 febbraio 1944 che condusse alla liberazione di Pizzoferrato, confermando l'efficacia del piano messo a punto dal maggiore inglese coadiuvato dai partigiani maiellini.\nI patrioti della Maiella devono molto al maggiore Lionel Wigram, del V Corpo d'Armata Britannico, che diede a questo strano esercito l'occasione di dimostrare il suo valore. Adesso gli Alleati non poterono che riconoscere il valore di questo gruppo di Patrioti e concedere loro quello che volevano: battersi contro gli invasori. A partire dal febbraio 1944 Domenico Troilo si distinse in una leggendaria difesa di Fallascoso, una frazione di Torricella Peligna, avamposto sulla Linea Gustav. Il 23 febbraio con soli 20 uomini fronteggi\u00f2 per tutta la notte un possente attacco della . La difesa riusc\u00ec senza perdere neanche un uomo. La difesa resse intatta a tutti gli attacchi sferrati. Dopo gli innegabili successi riportati, il 28 febbraio il Capo di Stato Maggiore Giovanni Messe riconobbe la formazione con il nome \"Banda Patrioti della Maiella\" e li inquadr\u00f2 nella 209\u00aa Divisione di fanteria. Divennero, finalmente, una unit\u00e0 militare pienamente riconosciuta e la loro bandiera di combattimento la prima al di fuori di quella del ricostituito Regio Esercito.\nLa Banda dei Patrioti della Maiella.\nDopo i primi successi e con la fiducia da parte degli Alleati, i due Troilo, Ettore e Domenico, fonderanno le loro bande in una formazione pi\u00f9 ampia: la banda dei Patrioti della Maiella, che raccoglier\u00e0 partigiani provenienti da diverse parti dell'Abruzzo. Ettore divenne il comandante, Domenico il suo vice, e comunque il comandante sul campo.\nGrazie ad alcune concessioni ottenute anche da parte del capo di stato maggiore Giovanni Messe, i patrioti iniziarono a disporre di un migliore armamento e di una divisa, che era comunque quella britannica. Sul bavero al posto, delle stellette a cinque punte, riconducibili alla monarchia e quindi espressione del giuramento di fedelt\u00e0 al Re (che i maiellini, tutti repubblicani, rifiutavano), c'erano due nastrini tricolori. Il gruppo, che disponeva di piena autonomia di organico, era coordinato dal comando alleato. L'adesione alla Banda della Maiella era volontaria. Se ne poteva uscire liberamente, senza neanche spiegare la motivazione.\nLa Banda non aveva connotati partitici. Nonostante il comandante, Ettore Troilo, fosse socialista, nessuno venne mai classificato in base alla connotazione politica. Non c'erano commissari politici, come nelle altre formazioni, cosa questa che conferma l'atipicit\u00e0 della Maiella e l'impossibilit\u00e0 di collocarla nel novero delle unit\u00e0 partigiane.\nAnche gli organigrammi erano anomali. Ai posti di comando vennero promossi, via via che il gruppo cresceva di dimensioni, quei maiellini che si erano distinti sul campo. Il gruppo infatti cresceva con il passare del tempo, e dalle 400 unit\u00e0 iniziali si arriv\u00f2, allo scioglimento del gruppo a guerra conclusa, a circa 1 500 unit\u00e0. Ma molti non poterono entrare a far parte della Maiella a causa dell'impossibilit\u00e0 di accettare ulteriori reclute.\nLa liberazione dell'Abruzzo.\nArrivata la primavera del 1944 si rianim\u00f2 l'attivit\u00e0 bellica degli Alleati, che sul fronte adriatico disponevano di armate britanniche, neozelandesi, indiane, pachistane e polacche. La Brigata Maiella partecip\u00f2 al fianco degli Alleati contribuendo alla riuscita dell'azione bellica, guidandoli nei sentieri montani e con operazioni di ricognizione. Numerosi centri liberati vennero affidati in gestione ai patrioti della Maiella.\nL'8 giugno 1944 i volontari della Maiella valicano Guado di Coccia e approdano a Campo di Giove. Il giorno seguente i patrioti della Maiella, insieme con le Armate Britanniche, liberano Pacentro, Cansano, Roccacaramanico, Caramanico Terme, Sant'Eufemia, Popoli, Tocco da Casauria, Bussi sul Tirino e Pratola Peligna. I volontari della Maiella sono i primi a entrare a Sulmona liberata.\nSempre il 9 giugno 1944, gli Alleati e le forze del CIL liberano Chieti, Guardiagrele e numerosi comuni del versante adriatico grazie alla divisione Nembo del Battaglione S. Marco e da truppe indiane. Il 10 tocc\u00f2 a Pescara. Al 15 giugno buona parte dell'Abruzzo era libero dall'oppressione nazifascista.\nLa fine del conflitto.\nLiberato l'Abruzzo la banda avrebbe potuto sciogliersi, ma cos\u00ec non accadde. Gli uomini della Brigata Maiella infatti, liberata la propria terra, vollero mettere ancora le loro vite a disposizione della Patria laddove in molti avrebbero desistito. Continuarono a combattere insieme con il II Corpo polacco risalendo l'Italia fino ad Asiago liberando numerosi centri tra Marche, Emilia-Romagna e Veneto. Entrarono, insieme con i polacchi, nella citt\u00e0 di Bologna, liberata la mattina del 21 aprile 1945.\nAlcune pattuglie proseguirono fino ad Asiago ma, informati della cessazione di ogni resistenza nazifascista, si fermarono l\u00ec il 1\u00ba maggio, portando il loro saluto ai resistenti locali, prima di ricongiungersi agli altri patrioti. Questa fu l'ultima azione militare della \"Maiella\". La cerimonia ufficiale di scioglimento dell'unit\u00e0 si tenne a Brisighella (RA) il 15 luglio del 1945, alla presenza di rappresentanti polacchi e britannici.\nComposizione e ideologia.\nLa questione delle mancanza delle stellette sul bavero, sostituite da un nastro tricolore, ha una motivazione specifica: pur apartitica, la Brigata Maiella era formata da repubblicani che si erano rifiutati di giurare fedelt\u00e0 al Re, perch\u00e9 ritenuto corresponsabile della dittatura fascista e del disastro della guerra. Di qui, dopo l'esperienza come banda di patrioti aggregata alle unit\u00e0 inglesi del maggiore britannico Lionel Wigram, la decisione di assegnare l'unit\u00e0 al Regio Esercito dal solo punto di vista amministrativo (col conferimento di tesserino e paga), ma con la caratteristica di non riconoscere alcun vincolo di subordinazione alla struttura militare e alle gerarchie.\nDa giugno 1944 i volontari entrarono a far parte ufficialmente in organico del II Corpo polacco del generale W\u0142adys\u0142aw Anders, come fanteria da montagna, inserita in tutti i piani operativi della campagna d'Italia. L'atipicit\u00e0 della Brigata costituisce un unicum dell'intera guerra di liberazione italiana, e in Europa.\nInno.\nL'inno della Brigata Maiella, improvvisato come canto di accompagnamento alle marce e agli spostamenti nel corso della guerra e della risalita della penisola italiana, \u00e8 intitolato \"Sul ponte fiume Sangro\" ed era intonato sulle note di un canto degli alpini \"Ponte di Perati\". Il testo recitava:\nSUL PONTE FIUME SANGRO\n\"\"Sul ponte fiume Sangro\"\n\"bandiera nera\"\n\"\u00e8 il lutto della Maiella\"\n\"che va alla guerra.\"\n\"La meglio giovent\u00f9\"\n\"che va sotto terra.\"\n\"Quelli che son partiti\"\n\"non son tornati\"\n\"sui monti dell'Abruzzo\"\n\"sono restati.\"\n\"Sui monti della Romagna\"\n\"sono caduti\".\"\nOnorificenze.\nIl conferimento della medaglia fu complesso. Promessa dal Luogotenente del Regno Umberto II di Savoia in un incontro con il vice comandante Domenico Troilo, la cerimonia di conferimento sarebbe dovuta svolgersi a Jesi il 10 marzo 1945, ma la medaglia non fu consegnata. La difficolt\u00e0 era legata al fatto che l'unica Bandiera di Guerra riconosciuta ufficialmente a rappresentanza di tutte le formazioni partigiane italiane era quella del Corpo Volontari della Libert\u00e0, formazione della quale la \"Maiella\" non aveva mai fatto parte e dalla quale non intendeva essere rappresentata, rendendo di fatto impossibile l'effettivo conferimento che era, per l'appunto, \"alla bandiera\". La Brigata si sciolse poco dopo, il 15 luglio 1945, rendendo la situazione ancora pi\u00f9 complicata.\nNel dopoguerra Ettore Troilo sollecit\u00f2 ripetutamente i vertici delle istituzioni per sbloccare la situazione e finalmente il 14 novembre 1963 su decreto del presidente della Repubblica Antonio Segni la bandiera del Gruppo Patrioti della Maiella, riconosciuta come Bandiera di Guerra, fu decorata con la medaglia d'oro al valore militare. La cerimonia ufficiale si tenne a Sulmona il 2 maggio 1965, presenti il ministro della Difesa, Giulio Andreotti, il vice presidente del Consiglio dei ministri, Pietro Nenni, il vice presidente del Senato, Giuseppe Spataro, il sen. Ferruccio Parri e l'on. Arrigo Boldrini.\nIl 5 marzo 1970 la bandiera di guerra della Brigata Maiella venne finalmente deposta con pieni onori militari nel Sacrario delle Bandiere di Roma, ove vengono custodite le bandiere dei reparti disciolti delle Forze armate italiane, a fianco della bandiera del Corpo Volontari della Libert\u00e0, l'unica altra unit\u00e0 combattente partigiana decorata di Medaglia d'oro al Valor Militare.\nDocumentario sulla storia della Brigata Maiella.\nLa Brigata Maiella \u00e8 stata ricordata in vari programmi Rai, e interviste private, soprattutto a Domenico ed Ettore Troilo.\nNel 1992 Massimo Sani realizza il primo documentario interamente dedicato alla storia delle vicende belliche in Abruzzo e alla Brigata Maiella, con la consulenza storica dell'abruzzese Costantino Felice. Il documentario Rai \u00e8 in 2 puntate di circa 60 min, chiamato \"Abruzzo 1943-1945: La guerra dimenticata. I partigiani della libert\u00e0\"; la prima parte tratta delle prime vicende, dall'occupazione di Vasto a Lanciano, fino alla battaglia di Ortona, la seconda si concentra sul riscatto dei patrioti della Maiella.\nBench\u00e9 il documentario sia datato e non mostri con assoluta precisione tutte le vicende belliche, proprio perch\u00e9 accorpate in due puntate, tuttavia risulta interessante per il materiale d'archivio e per le testimonianze da ex ufficiali ed ex patrioti ancora in vita.\nFra il 2007 e il 2009 i registi Anna Cavasinni e Fabrizio Franceschelli hanno realizzato, per l'assiciazione documentaristi \"Territorilink\" di Chieti, un documentario sulla storia della Brigata Maiella, facente parte della serie \"La guerra in casa\" sulla seconda guerra mondiale in Abruzzo.\nIl film, della durata di 58 minuti, parte dalla occupazione tedesca della valle del fiume Aventino nell'autunno del 1943 e \u2013 attraverso interviste di testimoni oculari e protagonisti \u2013 racconta le distruzioni, i lutti, le stragi subite dalla popolazione civile. Prosegue con l'azione diplomatica condotta da Ettore Troilo per mediare fra i gruppi di patrioti, nati spontaneamente per contrastare e sabotare i militari della Wehrmacht, e il comando delle truppe britanniche giunte a Casoli e comandate dal maggiore inglese Lionel Wigram. Epilogo del racconto \u00e8 la descrizione dell'assalto al presidio tedesco di Pizzoferrato, prova di fuoco della Brigata Maiella conclusasi con un disastro. Uno dei protagonisti di quella spedizione, Franchino Teti \u00e8 l'ultimo superstite vivente di quella battaglia che cost\u00f2 un grosso tributo di vite umane, appare nel documentario.\nIl documentario, distribuito in DVD dall'associazione culturale \"Territori-Link\" di Chieti, \u00e8 stato trasmesso da Rai Storia dal 2011 al 2018, quando il copyright \u00e8 ritornato all'associazione.\nRappresentazione teatrale sulla storia della brigata.\nDa marzo del 2012, la compagnia teatrale abruzzese Compagnia dei Guasconi di Pescara, ha portato in scena uno spettacolo dal titolo \"Banditen \u2013 I partigiani che salvarono l'Italia\". Il lavoro \u00e8 il frutto di una ricerca storica lunga e accurata, durata pi\u00f9 di un anno, articolata in interviste, studi di pubblicazioni esistenti, e approfondimenti sul materiale presente nell'Archivio di Stato di Chieti. Lo spettacolo viene replicato almeno una volta l'anno, il 25 aprile, in diversi luoghi. Il 6 novembre del 2016 lo spettacolo venne rappresentato a Montecitorio, alla presenza della Presidente della Camera. https://www.youtube.com/watch?v=KU4ueyS8Pm8"}
{"id": "495330", "revid": "1543377", "url": "https://it.wikipedia.org/wiki?curid=495330", "title": "Hawker Sea Hawk", "text": "LHawker Sea Hawk \u00e8 un aereo da caccia imbarcato a getto, monomotore, monoposto e monoplano ad ala dritta, sviluppato dall'azienda aeronautica britannica Hawker Aircraft Limited nei tardi negli anni quaranta e avviato alla produzione sia dalla stessa che dall'Armstrong Whitworth Aircraft nel decennio successivo.\nPrimo caccia a reazione britannico di successo tra quelli specificatamente progettati per l'impiego imbarcato, il Sea Hawk era caratterizzato dagli scarichi motore sdoppiati e posizionati sul bordo d'uscita alare.\nStoria del progetto.\nDurante la fase finale della Seconda guerra mondiale, l'ufficio tecnico della Hawker inizi\u00f2 ad approcciarsi alle tecnologia del motori a getto, inizialmente valutando un intervento sulla struttura alare dell'Hawker Fury/Sea Fury, modificandola ed \"allungandola\" allo scopo di trovare spazio per l'installazione centrale del turbogetto Rolls-Royce Nene nella cellula e spostando la cabina di pilotaggio all'estremit\u00e0 anteriore della fusoliera; questi studi preliminari portarono allo sviluppo del P.1035. Il progetto attir\u00f2 l'attenzione dell'Air Ministry, il ministero che nel Regno Unito sovraintendeva l'intera aviazione, il quale visionandolo sugger\u00ec l'introduzione di numerose correzioni modificando sostanzialmente i disegni originali; la forma dell'ala abbandon\u00f2 la pianta ellittica del Fury introducendo, nelle radici alari, nella parte anteriore la coppia di prese d'aria ed in quella posteriore il corto ugello di scarico biforcato, una soluzione battezzata in seguito \"a gambe di pantaloni\". Questa riprogettazione si concretizz\u00f2 nella costruzione, su iniziativa privata dell'azienda, nel P.1040. L'inusuale ugello biforcato consent\u00ec sia di ridurre le perdite di potenza che la creazione di uno spazio nella parte posteriore della fusoliera per i serbatoi di combustibile, dotando il velivolo di un'autonomia superiore a molti dei primi velivoli a reazione. I serbatoi di carburante furono installati a prua ed a poppa del motore al fine di garantire un centro di massa stabile durante il volo. Inizialmente, bench\u00e9 la velocit\u00e0 massima prevista raggiungibile fosse di soli 600 mph (965,61 km/h), il P.1040 fu concepito per ricoprire il ruolo di caccia intercettore nei reparti della Royal Air Force (RAF). Quando nel 1945 la RAF si dimostr\u00f2 poco interessata al progetto in quanto riteneva offrisse caratteristiche non sufficientemente superiori ai caccia gi\u00e0 in servizio, i Gloster Meteor e de Havilland Vampire, il P.1040 venne offerto all'Admiralty, in una versione opportunamente modificata per operare dalle portaerei, nel ruolo di caccia imbarcato a supporto della flotta, il P.1046.\nIl prototipo P.1040 (\"VP401\"), citato a volte come Hawker N.7/46 in base alle convenzioni della marina, venne portato in volo per la prima volta il 2 settembre 1947, ai comandi del pilota collaudatore Bill Humble. Le successive prove in volo rivelarono alcuni problemi di giovent\u00f9 tra i quali vibrazioni trasmesse alla cellula, violente nella sezione dell'impennaggio, che costrinsero a ridisegnare la carenatura dei condotti di scarico del motore e l'aggiunta di una carenatura \"a pallottola\" in coda. Altri problemi minori, tra cui l'elevata forza da imprimere alla barra di comando e le distorsioni dovute alla forma del tettuccio durante le fasi del lungo decollo furono attribuite alla bassa spinta fornita dal Nene 1, valori non forniti da costruttore in regime di piena potenza.\nIl prototipo della versione imbarcata, il \"VP413\", che integrava tutte le tecnologie atte all'uso da portaerei, tra cui le ali ripiegabili e l'equipaggiamento per consentire l'aggancio alla catapulta, e l'installazione completa dell'armamento in dotazione, non riusc\u00ec a volare prima del 31 agosto 1948. Il terzo prototipo, portato in volo nel 1949, abbinava all'adozione di una serie di modifiche sperimentate sul \"VP413\", l'installazione di un gancio di coda di maggior lunghezza ritenuto necessario per ovviare ai numerosi mancati agganci avvenuti durante le simulazioni di appontaggio. Dopo che l'installazione del gancio di coda cos\u00ec modificato diede riscontri positivi la modifica venne estesa a tutti i prototipi fino al termine delle simulazioni a terra. La successiva fase di prove venne iniziata quello stesso anno dal ponte di volo dalla . Il \"VP401\", il primo prototipo, continu\u00f2 nel programma di test e prima di essere radiato venne coinvolto in due eventi significativi. Il 1 agosto 1949 la Royal Navy iscrisse il velivolo alle National Air Races, competizione aeronautica, riuscendo ad aggiudicarsi il primo posto nella SBAC Challenge Cup Race, davanti ad un Vampire 3 e ad un DH.108. Il prototipo venne in seguito convertito nel P.1072 a propulsione mista, integrando nella cellula un motore a razzo ausiliario, diventando il primo aereo britannico dotato di propulsione a razzo. Dopo alcuni voli effettuati nel 1950, il motore a razzo esplose durante un test e, anche se riparata, la cellula venne scartata.\nIl terzo prototipo venne utilizzato, al fianco di un Vampire Mk 21 appositamente modificato, in una serie di test atti a valutare la fattibilit\u00e0 di operare senza carrello d'atterraggio utilizzando un dispositivo identificato come \"flexible deck\" (piattaforma flessibile). Decollando dall'aeroporto di Farnborough, il \"VP413\" riusc\u00ec ad effettuare con successo alcuni test, sia nel lancio da catapulta che nell'atterraggio sul dispositivo elastico approntato allo scopo, mantenendo retratto il carrello durante i voli. Nonostante fosse stato dimostrato che il sistema era funzionale, il progetto venne abbandonato nel 1950, quando l'adozione di motori dalla maggior potenza preclusero la necessit\u00e0 di adeguare radicalmente il progetto al concetto di aerei militari privi di carrello d'atterraggio.\nIl modello, che venne identificato come Sea Hawk, ottenne una serie di successivi ordini di fornitura da parte della Royal Navy per un totale di 100 esemplari. Il primo Sea Hawk F1 di produzione in serie fu il \"WF143\", che effettu\u00f2 il primo volo il 14 novembre 1951, caratterizzato da un'ala da 39\u00a0ft (12\u00a0m) di apertura ed un impennaggio dalle superfici maggiorate.\nA differenza del suo concorrente, il Supermarine Attacker (il primo velivolo a getto ad entrare in servizio nella FAA), il Sea Hawk era equipaggiato con un carrello di tipo triciclo anteriore, soluzione che permetteva rispetto a quella con classico ruotino sotto la coda di operare con maggior facilit\u00e0 dai ponti di volo delle portaerei. Caratterizzato da un'impostazione, nei confronti dei pari ruolo dell'epoca, convenzionale, il Sea Hawk era dotato di ala dritta quando, ad esempio, il North American F-86 Sabre ne adottava una pi\u00f9 evoluta a freccia. In seguito venne avviato lo sviluppo di una versione con ala a freccia, concretizzatosi nei prototipi P.1052 e P.1081, che pur non essendo avviati alla produzione in serie fornirono l'esperienza necessaria, determinante nei test del P.1081, ad avviare lo sviluppo del progetto del futuro Hawker Hunter. Come molti progetti relativi ai caccia a reazione di prima generazione, il suo periodo operativo fu breve, ben presto superato da modelli avanzati caratterizzati da prestazioni pi\u00f9 elevate.\nTecnica.\nCellula.\nSi trattava di un caccia monoposto, monoplano ad ala diritta e monomotore, con una struttura metallica e un carrello triciclo anteriore, straordinariamente corto, tanto da lasciare una luce libera di pochi decimetri tra il ventre e il ponte di volo (specialmente al momento dell'appontaggio).La principale caratteristica della fusoliera era la sua struttura affusolata con un diametro continuamente variabile dal muso alla coda, dando una forma aerodinamica molto raffinata e con un aspetto quasi \"ad oliva\" allungata.\nLa velatura dell'aereo verteva su di un'ala diritta con elevato angolo di diedro positivo, mentre i piani di coda erano parimenti semplici, ma per essere pi\u00f9 efficaci gli elementi orizzontali erano posti sul timone verticale, dietro ad un grande cono aerodinamico. Al di sotto della coda c'era il gancio di arresto, un'altra relativa novit\u00e0.\nIl pilota aveva un ottimo campo visivo, anche perch\u00e9 l'abitacolo era sistemato molto in avanti, praticamente a ridosso del muso, in quanto i caricatori dei cannoni erano sistemati dietro di esso, non davanti (come ad esempio sul Messerschmitt Me 262). Questo costitu\u00ec una felice intuizione dei progettisti britannici a partire dal Gloster Meteor (se non dal Westland Whirlwind, praticamente il suo antesignano ad elica, anche se decisamente pi\u00f9 piccolo) per liberare finalmente il campo visivo del pilota in basso e in avanti.\nMotore.\nLa sistemazione dell'apparato propulsivo era la principale ragione d'interesse del progetto. Il Motore era un R.R. Nene da circa 2.200 kg di spinta, sistemato al centro della fusoliera, con le prese d'aria elegantemente annegate sul bordo d'entrata delle ali e il condotto dei gas di scarico sdoppiato ed uscente dalla radice del bordo d'uscita alare. Si lasciava cos\u00ec la parte posteriore della fusoliera libera da ogni compromesso relativo alla presenza dell'apparato motore, dandogli la possibilit\u00e0 di essere costruita con la massima aerodinamicit\u00e0 possibile, come se si trattasse del progetto di un aereo da caccia a pistoni, senza motori dorsali, doppie travi di coda o semplicemente perdita di potenza attraverso la lunghezza dello scarico del motore, che essendo un turbogetto centrifugo doveva necessariamente, a motivo del suo diametro, essere posizionato nella parte pi\u00f9 larga della fusoliera.\nArmamento.\nL'armamento, inizialmente solo di lancio, verteva sul classico quartetto di cannoni Hispano da 20 mm, probabilmente con 200 colpi l'uno. In seguito vennero aggiunti razzi da 76mm e bombe da 227 kg.\nImpiego operativo.\nIl Sea Hawk venne messo in ombra dall'Hawker Hunter, e la produzione venne assegnata alla Armstrong Whitworth (per lMk.2).\nL'entrata in servizio avvenne ben 6 anni dopo il volo del prototipo, per confronto il Grumman F9F Panther vol\u00f2 nel novembre 1947 ed entr\u00f2 in linea nel maggio 1949, ovvero meno di 2 anni dopo. Il modello era il Mk.1, dotato di motore Nene da 2.270 kg.\nIl successivo Mk.3 ebbe capacit\u00e0 di attacco al suolo, come anche lMk.4. Dal 1956 divenne disponibile il Nene Mk.102 con una spinta statica di circa 2.450 kg, motivo per cui le macchine in servizio vennero aggiornate allo standard Mk.5 e Mk.6.\nIl jet della Hawker era un velivolo di successo anche nell'export, con acquisti da parte della Germania Ovest (aviazione di marina basata a terra), Paesi Bassi ed India per la portaerei all'epoca in servizio, anch'essa di origine britannica.\nPartecip\u00f2 alla guerra arabo-israeliana del 1956, in cui vi fu una partecipazione anglo-francese. I Sea Hawk vennero impiegati dalle portaerei Albion, Bulwark ed Eagle, conducendo una buona parte delle 2.000 missioni belliche dell'aviazione navale britannica, in qualit\u00e0 di unico aviogetto disponibile sui ponti delle navi britanniche. Due esemplari andarono persi a causa della reazione egiziana negli attacchi contro gli aeroporti.\nIl Sea Hawk venne usato anche dalla Germania Ovest come inizio per la propria componente dell'aviazione navale (Marinefliege) e divenne centrale nel controllare la flotta sovietica del Baltico.\nL'India ebbe modo di usare il cacciabombardiere inglese dalla sua portaerei , capace di portarne 16 oltre a varie altre macchine, nella guerra contro il Pakistan del 1971, usato in ruoli di difesa aerea e soprattutto attacco di obiettivi terrestri.\nIn termini di colorazione ed araldica, il Sea Hawk aveva in comune con l'Attacker una mimetizzazione con un verde scuro sul dorso e un colore chiaro, quasi bianco sul muso, ventre e fianchi. Gli aerei impiegati nel 1956, durante la guerra arabo-israeliana, avevano strisce sulle ali di colore giallo e nero, simili a quelle usate per gli aerei usati nell'operazione Overlord, lo sbarco in Normandia del 1944, che erano bianche e nere."}
{"id": "495331", "revid": "256896", "url": "https://it.wikipedia.org/wiki?curid=495331", "title": "Congregazione del clero", "text": ""}
{"id": "495334", "revid": "14480", "url": "https://it.wikipedia.org/wiki?curid=495334", "title": "Brigata maiella", "text": ""}
{"id": "495335", "revid": "3668549", "url": "https://it.wikipedia.org/wiki?curid=495335", "title": "Giovanni Ambrogio Figino", "text": ""}
{"id": "495337", "revid": "3668561", "url": "https://it.wikipedia.org/wiki?curid=495337", "title": "Giovan Ambrogio Figino", "text": ""}
{"id": "495339", "revid": "56620", "url": "https://it.wikipedia.org/wiki?curid=495339", "title": "Sisma", "text": ""}
{"id": "495340", "revid": "400518", "url": "https://it.wikipedia.org/wiki?curid=495340", "title": "Congregazione per l'Educazione Cattolica", "text": ""}
{"id": "495342", "revid": "125354663", "url": "https://it.wikipedia.org/wiki?curid=495342", "title": "Partito Liberal Democratico (Giappone)", "text": "Il , frequentemente abbreviato in o LDP (dalla sigla inglese \"Liberal Democratic Party\"), \u00e8 il primo partito giapponese, appartenente alla frangia conservatrice. Dal 1955 al 2009 \u00e8 stato alla guida praticamente incontrastata del paese, salvo una parentesi di governo dal 1994 al 1996 con il Partito Socialista Giapponese. L'attuale presidente \u00e8 il primo ministro Fumio Kishida. Alle elezioni del settembre 2005 il partito ottenne un successo imprevisto da tutti e pot\u00e9 per la prima volta dal 1990 governare da solo, ma segu\u00ec un periodo di instabilit\u00e0 con l'avvicendamento di quattro premier: Koizumi, poi nell'ordine Abe, Fukuda e As\u014d.\nIl 30 agosto 2009, il Jimint\u014d subisce una sconfitta alle elezioni per la camera bassa, finendo cos\u00ec per la prima volta all'opposizione. In seguito agli interventi poco efficaci al contrasto della crisi economica, all'imminente superamento economico della Cina, all'incapacit\u00e0 di mantenere un esecutivo stabile (in tre anni il Partito Democratico ha nominato tre governi diversi, in aggiunta ai quattro precedenti degli ultimi quattro anni) e alla impreparazione del governo nel gestire in modo efficiente il disastro nucleare di Fukushima, i Democratici (centro-sinistra), che per la prima volta governavano dalla loro nascita (nel 1998), perdono pi\u00f9 di dieci milioni di voti alle elezioni anticipate del 2012 garantendo cos\u00ec la vittoria al centro-destra che dopo soli tre anni di opposizione torna al governo del paese guidato da Shinz\u014d Abe, delfino di Jun'ichir\u014d Koizumi e primo ministro dal 2006 al 2007.\nStoria.\nIl Partito Liberal Democratico \u00e8 nato nel 1955 come frutto dell'unione di due partiti contrapposti, il , guidato da Shigeru Yoshida e il vecchio guidato da Ichir\u014d Hatoyama. Entrambi appartenenti all'ala conservatrice, i due partiti si unirono per fronteggiare l'allora Partito Socialista Giapponese.\nDopo aver vinto le elezioni, la nuova coalizione form\u00f2 il primo governo a maggioranza conservatrice della storia del Giappone nel 1955 e avrebbe continuato a governare nella maggioranza fino al 1993.\nTra i suoi dirigenti di spicco vi sono Nobusuke Kishi, primo ministro tra il 1957 e il 1960, e Jun'ichir\u014d Koizumi, capo del governo dal 2001 al 2006.\nPresidenti dell'LDP.\nL'attuale presidente \u00e8 Fumio Kishida, subentrato il 4 ottobre 2021 a Yoshihide Suga, che a sua volta il 14 settembre 2020 era subentrato a Shinz\u014d Abe. Prima di quest'ultimo, ha ricoperto questo ruolo Sadakazu Tanigaki che, assieme a Y\u014dhei K\u014dno, \u00e8 stato uno dei due soli presidenti dell'LDP a non avere anche ricoperto la carica di primo ministro. Inoltre Abe \u00e8 il primo ad aver ricoperto per due occasioni la carica di presidente del partito. Le date fra parentesi si riferiscono al periodo di governo del relativo presidente."}
{"id": "495344", "revid": "729019", "url": "https://it.wikipedia.org/wiki?curid=495344", "title": "Hawker Hunter", "text": "Lo Hawker Hunter era un aereo da caccia britannico di seconda generazione impiegato a partire dalla met\u00e0 degli anni cinquanta.\n\u00c8 stato uno dei migliori jet da caccia della seconda generazione, ma era anche uno dei pi\u00f9 recenti, perch\u00e9 giunto in ritardo rispetto agli altri equivalenti come l'F-86 Sabre statunitense e il MiG-15 sovietico.\nProdotto in oltre 1.900 esemplari, venne esportato in decine di nazioni, tra le quali la Svizzera che lo ha equipaggiato addirittura con due missili aria-terra AGM-65 Maverick. Dotato di un turbogetto assiale, di una fusoliera snella e un'ala a freccia moderata ma a larga corda con prese d'aria sul bordo d'attacco, lo Hunter era uno dei pi\u00f9 agili e longevi caccia della storia, ma non ha mai avuto missili aria-aria e radar di ricerca nel muso, dove invece vi era un set di quattro cannoni Aden da 30\u00a0mm, uno degli armamenti pi\u00f9 potenti mai installati su di un aereo da caccia.\nStoria del progetto.\nLo sviluppo dello Hunter ha avuto un precursore con il P.1040, che sarebbe poi diventato il Sea Hawk, ordinato dalla Royal Navy dopo il rifiuto della RAF, d'altra parte gi\u00e0 servita sia da monoreattori de Havilland DH.100 Vampire e da bireattori Gloster Meteor, e questo pur non essendo n\u00e9 una grossa macchina come il secondo, n\u00e9 con una struttura anticonvenzionale e assai complessa come il primo. In tutto sono stati costruiti 1.972 Hawker Hunter.\nAvendo avuto il battesimo dell'aria nel settembre 1947, il Sea Hawk era in sensibile ritardo rispetto alle macchine statunitensi e sovietiche con ali a freccia (e nel primo caso) con un turbogetto assiale. La Hawker aveva bisogno di un salto in avanti notevole per recuperare il \"gap\" creatosi e mise mano ad un nuovo progetto, che cominci\u00f2 ad essere sviluppato dalla struttura pi\u00f9 avanzata tra quelle concepite dai propri progettisti, ovvero proprio quella del Sea Hawk.\nLa RAF, a sua volta conscia del rischio di ritrovarsi con una prima linea totalmente superata, emise la specifica F.3/48 per un nuovo caccia transonico. Sydney Camm, autore del progetto dello Hurricane e di altre macchine di successo, conserv\u00f2 le eleganti prese d'aria sul bordo d'attacco alare del disegno basico, e inaugur\u00f2 la serie di macchine sperimentali con il P.1052, praticamente un Sea Hawk con ali a 35 gradi, decollato per la prima volta nel 1948.\nCon la sostituzione degli impennaggi di coda diritti, inefficienti ad alta velocit\u00e0, con un nuovo disegno che mostrava una marcata freccia, un secondo prototipo, designato P.1081, decoll\u00f2 successivamente, ma oramai era il 19 giugno 1950, all'inizio della guerra di Corea. Oltre al ritardo notevole, il problema si aggrav\u00f2, quando il 3 aprile successivo cadde il P.1081 con la perdita del pilota. Il problema era dato dai comandi manuali e dall'impennaggio verticale fisso, inadeguati in regime transonico ad impedire la perdita di controllo dell'aereo. Questa tragedia allontan\u00f2 anche l'interesse dell'Australia, che non sarebbe mai pi\u00f9 tornata ad acquistare caccia inglesi, ordinando invece F-86, Dassault Mirage III (francesi) e pi\u00f9 avanti gli F-18 (statunitensi). Appena 9 giorni dopo, gli F-86 e i MiG-15 si diedero battaglia in uno dei pi\u00f9 grandi scontri aerei della guerra coreana, e la superiorit\u00e0 di tali macchine rispetto ai jet con ali dritte risult\u00f2 ancora una volta estremamente convincente, malgrado il fatto che a bassa velocit\u00e0 essi erano meno manovrieri. La RAF ordin\u00f2 come misura d'emergenza 480 F-86.\nIl successivo P.1067 aveva alcuni interessanti sviluppi, come il quartetto di cannoni da 20 o 30\u00a0mm ventrali. I disegni dell'aereo presentavano originariamente impennaggi a T, presa d'aria frontale ed un motore Rolls-Royce Avon o l'Armstrong-Withworth Sapphire, due nuovi turbogetti a flusso assiale, molto promettenti e di elevata potenza.\nMentre il governo inglese, preoccupato dalla guerra coreana, ordinava 113 aerei, il progetto veniva completato e il prototipo vol\u00f2 gi\u00e0 il 20 luglio 1951, pilotato da Neville Duke, al centro sperimentale di Boscombe Down. Aveva il motore Avon, mentre per il Sapphire si sarebbe dovuto aspettare addirittura il 30 novembre 1952. Il caccia ebbe quindi ritardi notevoli nel completamento dello sviluppo, tanto che tra il volo del P.1051 e quello del P.1067 intercorsero circa 3 anni. Ma i guai non finirono con i decolli inaugurali, anche non considerando l'incidente mortale del 3 aprile 1951.\nLo Hunter aveva problemi di controllabilit\u00e0 ad alta velocit\u00e0 e sull'asse longitudinale. Con l'adozione di \"denti di cane\" sul bordo d'attacco e di servocomandi i problemi vennero risolti. L'Avon aveva vari, ulteriori problemi, con un'inaffidabilit\u00e0 preoccupante nella spinta erogabile. Durante le prove di tiro dei cannoni, i gas di scarico si accumulavano talvolta dietro il cupolino del telemetro radar, che letteralmente saltava per la sovra pressione susseguente. Il peggior problema era la progettazione dell'aerofreno, che inizialmente era sistemato sul dorso alare, ma questo diede instabilit\u00e0 durante le variazioni d'assetto. Alla fine venne sistemato sotto la fusoliera, ma nel frattempo altri preziosi mesi erano trascorsi e piuttosto che coetaneo dell'F-86, lo Hunter lo divenne dell'F-100 Super Sabre.\nMalgrado tutti questi problemi iniziali, lo Hunter si perfezion\u00f2 poco a poco come un'eccellente macchina da guerra, e persino la valutazione dell'USAF del 1952-53 fu positiva, nonostante che il velivolo di riferimento fosse l'F-86E, per via delle ottime prestazioni in picchiata e del potente armamento, tra l'altro sistemato in un contenitore facilmente removibile.\nIl Supermarine Swift, concorrente diretto dello Hunter, venne invece criticato per la scarsa manovrabilit\u00e0 e le prestazioni di volo che almeno nella versione iniziale erano tutt'altro che entusiasmanti. Cos\u00ec finalmente la RAF poteva avere un caccia di costruzione nazionale di nuova generazione per la propria prima linea, sia pure con anni di ritardo rispetto a quanto accaduto negli USA e nei paesi del Patto di Varsavia. Nel frattempo molti F-86E erano entrati in servizio negli squadroni inglesi e questo, pi\u00f9 che l'eccellenza della macchina americana, dimostrava bene la sofferenza dell'industria inglese postbellica.\nTecnica.\nLa nuova creazione del team di Sydney Camm era un velivolo estremamente armonioso nelle sue forme, con una fusoliera affusolata e un tettuccio basso ed aerodinamico, collegato al dorso della struttura con una leggera gobba ed una costola dorsale accentuata. Le ali erano a freccia media, con una grande superficie grazie ad un'elevata corda; anche lo spessore era notevole.\nLe ali avevano anche i cosiddetti \"denti di cane\" (o \"di sega\") sul bordo d'attacco, per generare vortici e migliorare le caratteristiche di controllo ad alta velocit\u00e0. Possedevano una freccia crescente sul bordo d'attacco e un angolo fisso su quello d'uscita, dove erano presenti alettoni ed ipersostentatori.\nNelle ali erano presenti le prese d'aria del motore, annegate alla radice del bordo d'attacco e con una sezione triangolare, serbatoi di carburante (verso il bordo d'attacco) e gli elementi principali del carrello d'atterraggio (dietro i serbatoi). I piani di coda erano praticamente la copia del disegno alare, con gli equilibratori orizzontali posti sulla parte bassa del timone verticale, con un cono aerodinamico per il raccordo sul bordo d'uscita. Presenti superfici servo-comandate, ma non estese all'intera struttura dell'impennaggio, solo alla met\u00e0 posteriore.\nIl motore, Avon o Sapphire, era un turbogetto a flusso assiale, che permetteva un bel disegno aerodinamico ed allungato della fusoliera, ma esigeva molto volume interno, cosicch\u00e9 i circa 1.700 litri di carburante interni dovevano essere ripartiti tra serbatoi dietro l'abitacolo, serbatoi attorno al motore e quelli dietro il bordo d'attacco delle ali.\nIl pilota aveva a disposizione un seggiolino eiettabile della Martin-Baker, anche se non ancora di tipo \"zero-zero\", un buon campo visivo, un telemetro radar nell'aggraziato, piccolo muso.\nL'armamento verteva su ben quattro cannoni-revolver Aden da 30\u00a0mm, derivati dal Mauser MG 213 del tempo bellico, dotati di circa 500 colpi complessivi e sistemati in un contenitore ventrale abbassabile per il riarmo, come nel caso dei MiG-15. Era questo uno dei primissimi aerei inglesi che usciva dalla tradizione dei cannoni Hispano-Suiza HS.404.\nUlteriori carichi potevano essere trasportati sotto le ali, in quattro piloni d'aggancio, che nel caso dell'FGA Mk.9 potevano comprendere circa 3.000 litri di carburante per i voli di trasferimento, un valore elevato se si pensa che il cherosene interno era di 1.700-1.800 litri, e che dava alla macchina un'autonomia massima di circa 3.000\u00a0km, circa il triplo dei modelli iniziali che possedevano solo i 1.550 litri interni. Possibile anche l'aggancio di razzi da 76\u00a0mm, bombe da 227\u2013454\u00a0kg, razzi multipli da 51 o 68\u00a0mm.\nImpiego operativo.\nI primi aerei della versione Mk.1 avevano un'autonomia tutt'altro che soddisfacente. A causa della nebbia, su un aeroporto dell'Inghilterra meridionale dove era previsto l'atterraggio, 8 Hunter vennero deviati su di un secondo campo di volo, ma la digressione di 19\u00a0km caus\u00f2 la perdita per l'esaurimento di carburante di 6 apparecchi, che non erano stati in aria pi\u00f9 di 40 minuti. Cos\u00ec lo Hunter Mk.1, con il suo Avon da 3.402\u00a0kg di spinta, e l'Mk.2, con il Sapphire da 3.600, vennero presto rimpiazzati sulle unit\u00e0 di prima linea dagli Mk.4-5, con serbatoi alari interni ed esterni, nonch\u00e9 con motori pi\u00f9 efficienti. L'Mk.4, con l'Avon, venne dedicato all'attacco e schierato in Germania, mentre l'Mk.5, con il Sapphire, rimase in Gran Bretagna per la difesa aerea.\nMa fu solo con l'Mk.6, dotato di un Avon 200 da ben 4.500\u00a0kg di spinta, che la macchina raggiunse la piena maturit\u00e0. Vol\u00f2 nel 1954, ma solo dopo 2 anni i primi entrarono in servizio, costituendo rapidamente 19 \"squadron\". A causa di un'ennesima lunga messa a punto, solo nel 1957 lo Hunter T Mk.7 biposto venne introdotto in servizio, seguito dall'FGA Mk.9 da attacco al suolo, con razzi e 4 serbatoi ausiliari (due da 1.065 litri e due da 4.551 litri) che ne incrementarono l'autonomia di trasferimento a valori inimmaginabili solo qualche anno prima.\nNel frattempo, centinaia di Hunter vennero esportati in numerosi paesi, che all'inizio del 1983 ne mantenevano in linea ben 550. Tra gli altri, si \u00e8 gi\u00f9 visto come il Benelux avesse acquistato da solo circa 450 macchine Mk.4-6, un quarto dell'intera produzione, marcando cos\u00ec una netta differenza, assieme alla Francia, tra le nazioni NATO che in genere si affidavano ad un certo momento solo a prodotti americani in conto FMS. Ma questi non furono che i primi utenti esteri, almeno per quantit\u00e0. Versioni \"ad hoc\" vennero studiate per decine di paesi esteri, e vertevano essenzialmente sui modelli Mk.4,6,7,9,10.\nTra le macchine simili all'F Mk.4:\nPer quelle simili all'Mk.6:\nSimili all'Mk.9:\nPiccole quantit\u00e0 di caccia-ricognitori simili all'Mk.10 e addestratori derivati dal T Mk.7 vennero inoltre esportati in numerosi paesi, spesso in piccole quantit\u00e0: Kenya, Emirati Arabi Uniti, Kuwait, Svizzera ed altri ancora, cos\u00ec i circa 1900 Hunter realizzati, (circa 400 ex-RAF vennero ceduti a clienti esteri durante gli anni sessanta e settanta, aumentando ancora la confusione su quali versioni e quali clienti ne beneficiarono) sono ad un certo punto diventati obliqui, malgrado il non elevatissimo numero di esemplari prodotti.\nInevitabilmente, questi velivoli hanno anche combattuto numerose guerre. Nel 1967 gli Hunter presero parte alla guerra dei sei giorni, ed uno giordano abbatt\u00e9 uno dei soli quattro Mirage persi in duello aereo dalle forze aeree israeliane. Altri colpirono ulteriori caccia israeliani, tanto che essi sono considerati in quel conflitto al secondo posto tra i caccia arabi per efficienza aria-aria, dietro solo ai MiG-21. Vennero impiegati dai golpisti cileni di Pinochet l'11 settembre 1973, con bombe incendiarie, per distruggere il Palacio de la Moneda dove aveva sede il governo democratico di Salvador Allende; vennero poi adoperati sia dalla Giordania che dall'Iraq.\nGli inglesi stessi hanno fatto largamente uso degli Hunter, cominciando dalla guerra arabo-occidentale del 1956, quando si schierarono con Israele; successivamente hanno continuato l'impiego in regioni dove era necessario contrastare la guerriglia. Nel 1961 giunsero rapidamente anche in territorio kuwaitiano, per scoraggiare la minaccia posta dagli iracheni che rivendicavano come 25\u00aa provincia del loro Stato il piccolo principato del Golfo. Tale problema, originato primariamente dalle scelte post-colonialiste occidentali, si sarebbe poi riproposto nei decenni successivi.\nL'India ha impiegato gli Hunter contro i pakistani sia nella guerra del 1965 che nella guerra del 1971; 118 Hunter erano presenti nel 1965, e vennero estensivamente usati come macchine d'attacco al suolo e, pi\u00f9 limitatamente, come caccia. Il caso pi\u00f9 impressionante si verific\u00f2 quando, nel difendere una base aerea pakistana, quella di Sarghota, un F-86 pilotato dal capitano Alam, (praticamente un eroe nazionale in Pakistan) abbatt\u00e9 uno Hunter con un Sidewinder e poi gli altri 5 con le mitragliatrici. Anche se pi\u00f9 tardi venne appurato che gli Hunter persi erano \"solo\" 2 con un possibile terzo, la cosa fece effetto, specie se si considera quanto difficile fosse abbattere un singolo MiG-15 con tutte le munizioni dell'F-86.\nLa causa pi\u00f9 verosimile della vulnerabilit\u00e0 dimostrata dai robusti Hunter \u00e8 quella della presenza del serbatoio sistemato attorno al motore. In effetti, nessuno si aspettava che gli Hunter si dimostrassero inferiori agli F-86. Un totale di 19 Hunter abbattuti venne reclamato dai piloti pakistani su F-86, poi ridotto a 12. Ancora nel 1971 i pakistani si attribuirono la distruzione (con tutte le armi, e forse anche con attacchi sugli aeroporti) di ben 32 Hunter, ma le loro affermazioni si sono dimostrate, come anche quelle indiane, assai sovrastimate.\nGli Hunter sono noti anche per aver partecipato al golpe di Pinochet del settembre 1973. La loro bella sagoma compare sinistramente nelle immagini che rimangono di quella giornata tragica in cui i militari presero il controllo del paese nella maniera pi\u00f9 violenta: iniziando con il bombardamento della sede del governo di Salvador Allende.\nUna nota particolare per la Svizzera, che non ha usato bellicamente i propri apparecchi ma li ha potenziati in maniera consistente, \u00e8 l'adozione di due missili aria-terra AGM-65 Maverick subalari, che si aggiungevano a 16 razzi da 80\u00a0mm SURA e quattro cannoni da 30\u00a0mm Aden, oltre a spazio per due serbatoi da 450 litri (quelli da 1.000 vennero usati per le missioni di trasferimento, generalmente). Gli aerei sono stati tenuti in rifugi corazzati ed usati spesso su autostrade per diminuire la loro vulnerabilit\u00e0, e vennero ritirati dal servizio solo all'inizio degli anni novanta.\nConclusioni.\nLo Hunter \u00e8 stato il pi\u00f9 evoluto ma anche quello pi\u00f9 in ritardo tra i caccia della sua generazione. Ha avuto il pregio di possedere degli eccellenti motori, un armamento poderoso, una struttura semplice ma robusta e duratura come poche altre. Malgrado la sua robustezza, possedeva anche un'armonia estetica che lo rende senza dubbio uno dei pi\u00f9 belli aerei da combattimento mai realizzati, e certamente tra quelli della sua epoca.\nIl suo muso, privo dell'ingombro delle prese d'aria, era gradevole e arrotondato. L'abitacolo era sufficientemente ben fornito di visibilit\u00e0. Le qualit\u00e0 di manovra, nonostante l'inizio problematico, erano assolutamente impeccabili, a parte una certa instabilit\u00e0 a velocit\u00e0 transonica, e lo hanno fatto definire da piloti collaudatori inglesi come una macchina \"per pivelli\" data la sua semplicit\u00e0 e l'assenza di vizi di volo. Altri hanno aggiunto che \"\u00e8 bello per quanto vola bene\", con riferimento alla sua armonia di forme che si addiceva anche alla distribuzione delle masse e degli sforzi sui comandi.\nIl limite principale dello Hunter \u00e8 stato il ritardo con cui \u00e8 entrato in servizio, praticamente 5 anni dopo i progetti USA e sovietici, addirittura in contemporanea con i primi supersonici quali l'F-100. Un altro limite, pi\u00f9 difficile da capire, \u00e8 stato quello che lo ha visto sempre privo di un radar di ricerca aerea, nonostante il muso fosse libero da prese d'aria. Persino nei MiG-15 si era riusciti a sistemare un radar di ricerca, ma sullo Hunter no.\nUn altro problema \u00e8 stato dato dal fatto che gli inglesi non avevano missili Sidewinder e forse anche per questo, con le loro armi tanto pesanti e complesse, come i Firestreak, non vi adattarono gli Hunter, che vennero usati solo in esperimenti con i missili Fairey Fireflash. Eppure almeno i clienti esteri, cos\u00ec numerosi, avrebbero ben potuto sfruttare l'elevata capacit\u00e0 di carico del velivolo per alloggiarvi 2-4 Sidewinder o anche gli AA-2 Atoll, ma nulla di questo \u00e8 accaduto.\nPersino negli anni ottanta, quando esistevano addestratori armati come gli Aermacchi MB-326K teoricamente (ma non in pratica) armati di missili come gli R550, gli Hunter ne sono rimasti privi, scadendo cos\u00ec immeritatamente dal novero di caccia dotati di efficaci capacit\u00e0 aria-aria, mentre gli F-86 pakistani che li incontrarono gi\u00e0 nel 1965 erano stati in parte modificati con gli AIM-9B, un forte elemento del successo aereo che ottennero. Per contro gli svizzeri li hanno modificati con i ben pi\u00f9 impegnativi AGM-65, da oltre 210\u00a0kg, e bisognosi di uno schermo TV in cabina per l'acquisizione dei bersagli e armati con missili Sidewinder.\nLo Hunter nella cultura di massa.\nLe storiche immagini del bombardamento della Moneda a Santiago del Cile l'11/9/1973."}
{"id": "495345", "revid": "339392", "url": "https://it.wikipedia.org/wiki?curid=495345", "title": "Trattato di ninfeo", "text": ""}
{"id": "495348", "revid": "8862", "url": "https://it.wikipedia.org/wiki?curid=495348", "title": "Crisi economica del 1929", "text": ""}
{"id": "495354", "revid": "1305772", "url": "https://it.wikipedia.org/wiki?curid=495354", "title": "Bulgaro", "text": ""}
{"id": "495356", "revid": "1442080", "url": "https://it.wikipedia.org/wiki?curid=495356", "title": "Stone Castle Studios", "text": "Gli Stone Castle Studios sono stati degli studi di registrazione situati nel castello di Carimate in provincia di Como.\nStoria degli Stone Castle Studios.\nL'idea di aprire dei nuovi studi di registrazione con apparecchiature all'avanguardia (per l'epoca) venne ad Antonio Casetta, celebre discografico della Bluebell e della Produttori Associati, tra gli artefici del successo di Fabrizio De Andr\u00e9, con l'intento di realizzare una struttura che consentisse agli artisti, ai musicisti ed ai tecnici di vivere a stretto contatto in un ambiente isolato per dedicarsi alla realizzazione dei dischi in maniera totale, senza vincoli di orario.\nPer questo motivo individu\u00f2 un vecchio castello a Carimate (da cui deriva il nome degli studi), ed inizi\u00f2 l'attivit\u00e0 nel 1977: l'enorme investimento fatto da Casetta fu una delle cause del fallimento della sua etichetta, la Produttori Associati (che venne rilevata dalla Dischi Ricordi).\nNel corso degli anni vi hanno inciso, tra gli altri gli Yes, Fabrizio De Andr\u00e9, Edoardo Bennato, Lucio Dalla con \"Come \u00e8 profondo il mare\" (1978) e \"Dalla\" (1980), gli Stadio, Skiantos, Pino Daniele, Francesco Guccini, Luca Barbarossa, Antonello Venditti, Pooh, Decibel, Gianni Togni, Mauro Pagani, Roberto Vecchioni, la PFM, i Vanexa, Teresa De Sio, Loredana Bert\u00e8, Mango, Riccardo Zappa, Bobby Solo, Mia Martini, Ivan Graziani, Franco Fanigliulo, Nicola Di Bari, Alice, Paul Young, Patty Pravo, Eugenio Finardi, Riccardo Cocciante, Alberto Fortis, David Riondino, Giovanni Fenati e molti altri.\nGli Stone Castle Studios erano composti dalla sala Rossa e dalla sala Verde, oltre ad una mixing room allestita nel teatrino del castello. Tutti gli ambienti erano stati realizzati dalla Eastlake Audio. L'attrezzatura era di altissimo livello, e i banchi Cadac furono i primi in Italia ad essere dotati di un sistema di mix automation realizzato dalla Melquist.\nNel 1987, a seguito della decisione di Casetta di ritirarsi a vita privata, gli studi si sono trasferiti e hanno cambiato nome.\nIl Castello di Carimate \u00e8 divenuto un hotel a partire dal 1990."}
{"id": "495360", "revid": "120410038", "url": "https://it.wikipedia.org/wiki?curid=495360", "title": "Mario II Sforza di Santa Fiora", "text": "Biografia.\nLe vicissitudini di Mario II Sforza sono tra le pi\u00f9 sfortunate e disastrate dell'intero Seicento: erede di una famiglia, gli Sforza, che era stata grande nei secoli precedenti, si ritrova con possedimenti territoriali alquanto limitati.\nXV conte di Santa Fiora fino al 1633, ne vendette la sovranit\u00e0 al Granduca di Toscana; l'anno dopo vendette (sempre al Granduca di Toscana) anche Lugnano, Plumbiano e Valmontone. \nDal 1612 era stato investito anche del titolo di I duca di Onano. Nel 1650 gli vennero per\u00f2 confiscati per debiti Varzi e Castell'Arquato. Dal 1636 rimase col solo titolo di Nobile Romano.\nDiscendenza.\nSpos\u00f2 nel 1612 Renata di Lorena, figlia di Carlo Duca di Majenne e Aguillon e Conte di Sommariva. La coppia ebbe un figlio, Ludovico I Sforza di Santa Fiora, II duca di Onano e XVI conte di Santa Fiora. La moglie Renata, delusa dal matrimonio, lo lasci\u00f2, trasferendosi in Francia con il figlio. Successivamente, alla morte di Mario II, le signorie di Onano e Santa Fiora vennero riacquisite dalla duchessa Renata, che ne fece dono al figlio Ludovico, ridando un minimo di prestigio alla famiglia Sforza."}
{"id": "495364", "revid": "729019", "url": "https://it.wikipedia.org/wiki?curid=495364", "title": "Supermarine Attacker", "text": "Il Supermarine Attacker era un caccia monoreattore ad ala bassa prodotto dall'azienda britannica Supermarine Aviation Works, Ltd dalla fine degli anni quaranta ed impiegato nel secondo dopoguerra principalmente dalla Fleet Air Arm della Royal Navy.\nSviluppo.\nLo sviluppo dell'Attacker si deve alla specifica E.10/44 emessa per la richiesta di fornitura di un caccia a reazione da fornire alla Royal Air Force. Oltre alla Supermarine anche la Gloster Aircraft Company realizz\u00f2 il Gloster E.1/44, una versione migliorata del Gloster Meteor, da presentare come possibile candidato, ma la commissione di valutazione rifiut\u00f2 entrambi i progetti in favore del Meteor e del de Havilland DH.100 Vampire, i primi caccia a reazione RAF ad entrare in servizio operativo. La Supermarine allora propose una versione navalizzata del suo progetto all'Admiralty che accett\u00f2 di valutarne le caratteristiche. Il prototipo dell'Attacker, \"Prototype 392\", venne portato in volo per la prima volta il 27 luglio 1946 ai comandi del pilota collaudatore Jeffrey Quill.\nIl progetto dell'Attacker prevedeva l'uso delle ali dritte a regime laminare gi\u00e0 utilizzate dallo Spiteful, lo sviluppo del pi\u00f9 celebre Spitfire e destinato a sostituirlo come caccia con motore a pistoni, e per questo motivo l'Attacker fu originariamente soprannominato \"Jet Spiteful\". Il velivolo era afflitto da una serie di carenze progettuali che lo portarono ad essere rapidamente superato: una era che manteneva l'ormai sorpassata configurazione a triciclo classico del carrello d'atterraggio, col ruotino d'appoggio posto sotto la coda che creava problemi in fase di appontaggio. La complessit\u00e0 nella riprogettazione di un carrello sotto il muso avrebbe necessitato una serie di interventi, ad esempio sulle ali per lo spostamento dei carichi necessari a riequilibrare il velivolo. Inoltre una simile configurazione inviava i gas di scarico del motore direttamente verso terra, danneggiando gravemente le piste in erba.\nIl primo prototipo della versione navalizzata fu portata in volo il 17 giugno 1947 ai comandi di Mike Lithgow, tre anni pi\u00f9 tardi del volo inaugurale del Meteor. Il successivo ordine di fornitura, che confermava l'acquisizione del modello da parte della Fleet Air Arm (FAA), si fece attendere fino al novembre 1949. La prima versione di serie, la F.1, era spinta da un turbogetto Rolls-Royce Nene Mk.101 da circa 22,2 kN (2\u00a0313 kg, 5\u00a0000 lbf) ed era equipaggiata con 4 cannoncini automatici Hispano da 20 mm. La F.1, entrata in produzione il 1950, inizi\u00f2 ad essere consegnata ai reparti nell'agosto 1950.\nStoria operativa.\nL'Attacker ha avuto una breve carriera equipaggiando la Fleet Air Arm della Royal Navy, non partecipando ad alcuna azione durante il suo servizio di prima linea nella FAA fino al 1954. Rimase in servizio operativo con la Royal Naval Volunteer Reserve (RNVR) per un periodo leggermente pi\u00f9 lungo, per poi essere ritirato definitivamente nel 1956. In patria l'Attacker venne sostituito dai pi\u00f9 moderni e capaci Hawker Sea Hawk e de Havilland Sea Venom.\nL'Attakker venne esportato solamente ad uno stato estero, il Pakistan. Tra il 1950 ed il 1951 vennero venduti 30 esemplari che andarono ad equipaggiare la locale aeronautica militare, la Pakistani Fida'iyye, con la quale rimase in servizio operativo fino al 1960."}
{"id": "495370", "revid": "253269", "url": "https://it.wikipedia.org/wiki?curid=495370", "title": "Alexandra Paul", "text": "Biografia.\nOltre a Baywatch, \u00e8 apparsa in film tv della serie \"Perry Mason\", nel telefilm \"Melrose Place\", nel TV movie \"Dangerous Isolation\", in Miliardi (1991) e in 50 e pi\u00f9 film e programmi televisivi. Nel 1983 ha partecipato al film \"Christine - La macchina infernale\", recitando nel ruolo di Leigh Cabot. Questa partecipazione ha influenzato ancor di pi\u00f9 la sua fama d'attrice.\n\u00c8 un'attivista politica, tanto che nel marzo 2003, in un'azione di disobbedienza civile, \u00e8 stata arrestata per cinque giorni. Fa parte di un'associazione - \"Plug in America\" - che si occupa di promuovere la vendita di automobili elettriche.&lt;ref name=\"activism/electric-cars\"&gt;Electric Cars | The Official Alexandra Paul Website&lt;/ref&gt; Ha una sorella gemella, di nome Caroline.\nDoppiatrici italiane.\nNelle versioni in italiano dei suoi film, Alexandra Paul \u00e8 stata doppiata da:"}
{"id": "495372", "revid": "1934238", "url": "https://it.wikipedia.org/wiki?curid=495372", "title": "Unione doganale", "text": "L'unione doganale (\"customs union\") rappresenta un tipico esempio di accordo di commercio preferenziale (su base regionale) tra Paesi. Tra i paesi aderenti ad una unione doganale, vengono abbattute le barriere commerciali che impediscono la libera circolazione delle merci e, a differenza dell'area di libero scambio, viene istituita una tariffa doganale esterna comune.\nClassico esempio di unione doganale \u00e8 stata la Comunit\u00e0 Economica Europea (CEE), mentre l'Unione europea (UE) \u00e8 un mercato comune.\nIl principale problema alla base della costituzione di un'unione doganale \u00e8 l'esistenza di costi causati dalla diversione commerciale, ossia l'invio delle merci da una destinazione autorizzata ad un'altra non sottoposta all'approvazione delle autorit\u00e0 competenti.\nTra i primi accordi doganali si ricordano lo Zollverein tedesco nel 1834 ed il progetto di Lega doganale italiana nel 1847.\nAlcune unioni doganali.\nIl Mercosur \u00e8 invece un mercato comune."}
{"id": "495376", "revid": "24823", "url": "https://it.wikipedia.org/wiki?curid=495376", "title": "Disuguaglianza di Tchebicheff", "text": ""}
{"id": "495378", "revid": "729019", "url": "https://it.wikipedia.org/wiki?curid=495378", "title": "Supermarine Swift", "text": "Il Supermarine Swift (Rondone) era un aereo da caccia monoreattore con ala bassa a freccia prodotto dall'azienda britannica Supermarine Aviation Works Ltd. negli anni cinquanta ed utilizzato dalla Royal Air Force.\nDopo un lungo sviluppo lo Swift \u00e8 entrato in servizio come caccia intercettore, ma, a causa di una serie di incidenti di volo, la sua vita operativa rimase limitata. Una successiva versione da fotoricognizione venne realizzata a seguito della risoluzione di parte dei problemi delle versioni iniziali.\nStoria del progetto.\nIl programma dello Swift mosse i primi passi nel 1948 quando venne realizzato un primo prototipo, derivato dal caccia imbarcato Supermarine Attacker, dal quale si distingueva, prevalentemente, per l'impiego dell'ala a freccia. Questo primo progetto venne identificato dall'azienda produttrice con la sigla interna di \"Type 510\" e, dopo una serie di prove poco soddisfacenti, venne seguito da un secondo prototipo (\"Type 535\", dotato di motore turbogetto Rolls-Royce Nene con postbruciatore) ammodernato e dalle prestazioni sensibilmente migliori.\nNelle intenzioni dell'Air Ministry lo Swift avrebbe dovuto affiancare, nei reparti da caccia, lo Hawker Hunter come sostituto del Gloster Meteor.\nDopo una serie di collaudi incoraggianti, nel novembre del 1950, venne il primo ordine di produzione che riguardava 2 prototipi e 100 esemplari di serie dello Swift. Il debutto del primo prototipo, questa volta motorizzato con un Rolls-Royce Avon, avvenne il 5 agosto 1951 mentre il secondo prototipo vol\u00f2 il 18 luglio dell'anno successivo.\nIn questa fase comparvero gravi inconvenienti che, successivamente, vennero attribuiti a problemi di natura aerodinamica e che impegnarono in un gravoso lavoro di studio i tecnici della Supermarine.\nIl primo dei 20 Swift della versione \"F.1\" venne completato il 25 agosto 1952.\nLa seconda versione (\"F.2\") fu caratterizzata da modifiche all'ala al fine di provvedere all'installazione di altri 2 cannoni da 30\u00a0mm, ma tali modifiche produssero una nuova serie di problemi di stabilit\u00e0 che si aggiungevano ai problemi nel frattempo manifestati dai propulsori, per risolvere i quali furono necessarie modifiche alle prese d'aria.\nLa successiva realizzazione di due nuove versioni (\"F.3\" ed \"F.4\") risolse solo in parte questa serie di inconvenienti; nel frattempo, era giunto il febbraio del 1954, la RAF decise di equipaggiare un solo reparto operativo con gli Swift.\nL'ultima versione di serie (\"FR.5\"), oggetto di sostanziali modifiche strutturali e destinata a compiti di ricognizione fotografica, vol\u00f2 per la prima volta nel maggio del 1955.\nTecnica.\nStruttura.\nMonoplano, con struttura interamente metallica, ad ala bassa. Le ali erano a freccia con angolo di 40 \u00b0; nella versione \"F.4\" i piani orizzontali di coda avevano incidenza variabile. Era dotato di carrello triciclo anteriore e tutti gli elementi erano caratterizzati dalla presenza di una singola ruota.\nMotore.\nLa propulsione dello Swift venne affidata ad un turbogetto Rolls-Royce Avon 114, malgrado l'impiego di un Rolls-Royce Nene nel \"Type 535\" servito per lo sviluppo. A partire dalla variante \"F.3\" venne adottata la versione con postbruciatore. Il motore era alloggiato nel tronco centrale della fusoliera e le prese d'aria erano sistemate in posizione avanzata, immediatamente sotto la cabina di pilotaggio; il terminale di scarico era posizionato ben oltre il piano di coda verticale, per fare in modo che il flusso di scarico non disturbasse l'azione aerodinamica del timone.\nArmamento.\nL'armamento era costituito da 2 cannoni Aden da 30\u00a0mm, posizionati sul ventre della fusoliera, immediatamente dietro alle prese d'aria; nella versione \"F.2\", con una modifica del bordo d'entrata, vennero installati altri due cannoni dello stesso tipo.\nImpiego operativo.\nLa carriera operativa dello Swift fu in realt\u00e0 piuttosto breve (soprattutto in relazione al tempo impiegato per sviluppare il velivolo e per tentare di porre rimedio ai problemi evidenziati).\nUn primo periodo di operativit\u00e0 vide impegnati i caccia (nelle diverse versioni realizzate), e dur\u00f2 tra il febbraio del 1954 ed il maggio del 1955. In questo periodo, a causa di una serie di incidenti occorsi nel frattempo, gli Swift dovettero sottostare a penalizzanti limitazioni operative: ai piloti vennero trasmesse indicazioni di non superare i 7\u00a0600 m di quota e di astenersi dal raggiungere la velocit\u00e0 del suono.\nNel corso dello stesso mese di maggio del 1955, divenne operativa la versione da ricognizione FR.5 che fu quella di maggior successo, poich\u00e9 pot\u00e9 godere di tutte le migliorie nel frattempo apportate alla cellula che risolsero gran parte delle problematiche fino ad allora evidenziate. Impiegati dai reparti della RAF dispiegati in Germania nel corso della Guerra fredda, ebbero modo di vincere, nel 1957 e nel 1959, competizioni indette tra i reparti di volo in ambito NATO.\nAlcuni esemplari vennero utilizzati, sul finire del 1956, per condurre osservazioni e rilevazioni nell'ambito dei test nucleari condotti nei pressi di Marlinga (Australia Meridionale) e conosciuti con il nome in codice di \"Operazione Buffalo\".\nGli Swift vennero radiati dalla RAF nel 1961, sostituiti dagli Hawker Hunter FGA.10.\nVersioni.\nDati tratti dall'Enciclopedia \"L'Aviazione\"."}
{"id": "495383", "revid": "125726276", "url": "https://it.wikipedia.org/wiki?curid=495383", "title": "Le mille luci di New York (film)", "text": "Le mille luci di New York (\"Bright Lights, Big City\") \u00e8 un film di James Bridges del 1988, tratto dall'omonimo romanzo di Jay McInerney, che ne ha curato anche la sceneggiatura.\nTrama.\nUn giovane giornalista di successo attraversa un periodo di depressione dopo aver perso la madre ed essere stato abbandonato dalla moglie, partita per Parigi in cerca di successo come modella. Dando ascolto ai pessimi consigli dell'amico Tad, gira ogni notte alla ricerca di piaceri effimeri scivolando lentamente in una spirale di vizi, droga e alcolismo. Questa condotta lo far\u00e0 licenziare dal lavoro ma, quando tutto sembra perduto, trover\u00e0 la forza di reagire."}
{"id": "495386", "revid": "6923", "url": "https://it.wikipedia.org/wiki?curid=495386", "title": "Serhij Rebrov", "text": "\u00c8 primatista di gol (31) della nelle competizioni UEFA per club.\nCarriera.\nClub.\nNato calcisticamente nello \u0160akhtar Donec'k, con il quale esordisce nel 1990 nella massima serie ucraina (a 16 anni), segna 10 reti nella stagione 1992. Nella stagione 1992-1993 \u00e8 acquistato dai rivali della , con i quali si afferma a livello europeo. Gioca 8 stagioni nel club (vincendo 8 campionati consecutivi e 6 Coppe d'Ucraina), segnando 139 gol (media di 17 gol a stagione) e vincendo la classifica marcatori 1997-1998.\nIn UEFA Champions League realizza 26 gol in 42 partite (di cui 8 pi\u00f9 2 nei preliminari della stagione 1999-2000, in cui \u00e8 capocannoniere della competizione) facendo coppia in attacco con Andrij \u0160ev\u010denko dal 1994 fino al 1999, anno in cui quest'ultimo passa al Milan. L'anno dopo Rebrov si trasferisce al club inglese del per 16,3 milioni di euro, realizzando al suo primo anno 12 gol complessivi (miglior marcatore stagionale della squadra).\nRimane per due stagioni senza per\u00f2 riuscire a imporsi a pieno. Nel 2002 viene ceduto in prestito per due anni al Fenerbah\u00e7e, dove segna solo 5 reti vincendo per\u00f2 il campionato nel suo secondo anno in Turchia. Nel 2004, alla scadenza del contratto con il , passa al West Ham firmando un contratto annuale, segnando appena 2 gol (di cui uno nella coppa nazionale).\nNel 2005 da svincolato ritorna nella squadra che lo ha fatto affermare a livello continentale, la , dopo 5 anni tra Inghilterra e Turchia. Nella stagione 2005-2006 mette a segno 14 gol e nella stagione stagione 2007-2008 diventa capitano della squadra. In 3 anni vince un campionato, 2 coppe d'Ucraina e 2 supercoppe d'Ucraina, diventando il miglior realizzatore di sempre del campionato ucraino con 123 gol e il secondo miglior marcatore nella storia della squadra di Kiev.\nA marzo 2008 si accorda con la squadra russa del , con cui vince il primo e il secondo campionato russo nella storia del club. Il 9 luglio 2009, ritorna in patria in Ucraina, di nuovo a Kiev, per\u00f2 all'altra compagine calcistica della capitale ucraina, l'Arsenal Kiev. Il 20 luglio 2009, all'et\u00e0 di 35 anni, senza aver giocato alcuna partita con il suo nuovo club, si ritira dal calcio giocato e decide di intraprendere la carriera di allenatore.\nNazionale.\nHa esordito nella nazionale maggiore nel 1992 e nel 1996 contro l'Irlanda del nord ha realizzato il suo primo gol. Ha partecipato al campionato del mondo 2006, dove ha segnato un gol con un tiro dalla distanza contro l'Arabia Saudita nella partita terminata 4-0 per la sua nazionale. Conta 75 presenze con 15 gol messi a segno in nazionale; al momento del ritiro dall'attivit\u00e0 agonistica era il quarto giocatore con pi\u00f9 presenze e il secondo con pi\u00f9 gol in nazionale.\nAllenatore.\nClub.\nIl 17 aprile 2014 dopo l'esonero di Oleg Blokhin viene nominato allenatore a interim della squadra. Il 20 maggio dopo la vittoria in coppa d'Ucraina viene confermato come allenatore firmando un contratto triennale. L'anno successivo vince il campionato nazionale dopo sei anni dall'ultimo. Il 5 giugno 2015 vince la coppa d'Ucraina per il secondo anno consecutivo in finale contro lo , aggiudicandosi successivamente anche la Supercoppa. Al termine della stagione 2016-17, conclusasi con un secondo posto e una finale di coppa persa contro lo Shakhtar, lascia il club.\nIl 22 giugno viene nominato tecnico della squadra saudita dell\u2019Al-Ahli. Esordisce nella prima partita di campionato persa per 2-1 dall\u2019Al-Ettifaq. Viene eliminato ai quarti di finale della Champions League asiatica 2017 dal Persepolis e in semifinale nella Coppa dei campioni saudita dall\u2019Al-Faisaly per 1-0. Il 19 aprile 2018 nonostante abbia superato la fase a gironi della Champions League asiatica 2018 al primo posto e ha condotto la squadra al secondo posto in campionato a un punto dalla capolista viene esonerato.\nA seguito dell'esonero di Thomas Doll, dal Ferencvaros, il 22 agosto 2018 viene nominato allenatore della squadra. Durante la sua prima stagione in Ungheria, il Ferencvaros diventa campione d'Ungheria per la 30\u00aa volta, e diventa la prima squadra ungherese ad avere 3 stelle sopra lo stemma, simbolo delle 3 decine di scudetti vinti. Inoltre, la squadra si qualifica al primo turno preliminare della UEFA Champions League 2019-2020. Dopo aver superato con un risultato totale di 5-3 i bulgari del Ludogorets, affronta il Valletta FC, squadra che sconfigge con il risultato totale di 4-2, qualificandosi al terzo turno preliminare da giocare contro la Dinamo Zagabria. Nonostante l'andata a Zagabria finisca 1-1, il Ferencv\u00e1ros si deve arrendere ai croati, che vincono per 4-0 come ospiti della formazione ungherese. Dopo l'amara sconfitta, la sua squadra si gioca l'Europa League 2019-2020 con i lituani del Suduva. Conclude l'esperienza ungherese con tre titoli nazionali nel giugno 2021.\nNel settembre 2021 firma per il club emiratino dell'Al-Ain.\nStatistiche.\nStatistiche da allenatore.\n\"Statistiche aggiornate al 19 aprile 2018.\" In grassetto le competizioni vinte.\nFuori dal campo.\nRebrov \u00e8 anche un radioamatore."}
{"id": "495388", "revid": "6066", "url": "https://it.wikipedia.org/wiki?curid=495388", "title": "Mattia I Corvino", "text": ""}
{"id": "495394", "revid": "599013", "url": "https://it.wikipedia.org/wiki?curid=495394", "title": "Universit\u00e0 popolare", "text": "L'universit\u00e0 popolare \u00e8 un'istituzione generalmente privata che giuridicamente si propone come associazione di promozione sociale o di volontariato.\nStoria.\nLe universit\u00e0 popolari sono istituti che si diffusero a partire dall'Ottocento in tutta l'Europa. I principi ispiratori di tali enti, in tutto il continente, furono quelli di fare avvicinare alla cultura tutti i ceti sociali, specialmente quelli pi\u00f9 emarginati (donde appunto il termine \"popolare\" che spesso figura nelle denominazioni di tali enti). In questa azione sociale operarono soprattutto membri del movimento socialista e i sindacalisti, ma in seguito questi principi furono affermati da tutti gli spiriti democratici e liberali. Sul movimento delle universit\u00e0 popolari esiste una vasta letteratura dalle origini del fenomeno fino ai giorni nostri.\nNel mondo.\nItalia.\nLe universit\u00e0 popolari nacquero in Italia tra il 1900 e 1901 ad opera del Partito Socialista Italiano e dei sindacati, seguendo gli esempi gi\u00e0 attivi nel XIX secolo in Danimarca e Svezia, e sul finire dello stesso secolo in Inghilterra. La diffusione fu rapida in Italia come lo fu contemporaneamente in tutta Europa. Nacquero nelle maggiori citt\u00e0, nelle citt\u00e0 di provincia, ma anche in piccoli comuni di tutta Italia (come dimostra la sottostante bibliografia). Alla base di quel movimento vi era l'idea di diffondere l'istruzione tra il popolo per mezzo di conferenze, dibattiti, distribuzione di opuscoli e libri.\nFondamentale fu in tal senso l'apporto della rivista quindicinale \"L'Universit\u00e0 Popolare\", fondata da Luigi Molinari (1866-1918) a Mantova nel 1901 e poi trasferita a Milano; qui Molinari diresse fino al 1918, con pubblicazioni periodiche, l'Universit\u00e0 Popolare Milanese. Altrettanto fondamentale fu l'apporto fornito dal linguista e indologo Francesco Lorenzo Pull\u00e8 (1850-1934), che organizz\u00f2 a Milano nel 1906 il \"I Congresso internazionale delle Opere di educazione popolare\", a cui partecip\u00f2 un buon numero delle circa 70 universit\u00e0 popolari allora operanti in Italia.\nNel 1908 Pull\u00e8 partecip\u00f2 a Parigi al II Congresso internazionale e costitu\u00ec, insieme alla consorelle europee, la \"Confederazione Internazionale delle Universit\u00e0 Popolari\", di cui gli fu affidata la presidenza per i meriti nel frattempo acquisiti. Le vecchie universit\u00e0 popolari ripresero vita nel dopoguerra dopo la caduta del fascismo che le aveva chiuse o inglobate. In seguito sorsero e si svilupparono altre istituzioni culturali che assunsero denominazioni differenti, come ad esempio l'Unitre - Universit\u00e0 della Terza Et\u00e0.\nRiconoscimento giuridico.\nLe universit\u00e0 popolari, in Italia, sono generalmente associazioni private, che possono (eventualmente) interagire con le Universit\u00e0 di Stato per il rilascio di crediti formativi (CFU). Bisogna comunque sottolineare che soltanto le universit\u00e0 statali (o legalmente riconosciute) possono rilasciare titoli accademici. \nChi \u00e8 esterno a queste strutture, come le universit\u00e0 popolari, pu\u00f2 stipulare convenzioni affinch\u00e9 gli attestati di corsi esterni al percorso accademico ufficiale possano valere quale Credito Formativo Universitario, e ci\u00f2 dipender\u00e0 dal deliberato del relativo Consiglio di Corso di Laurea. \u00c8 inoltre possibile collaborare con un Ateneo stipulando una convenzione mirata alla realizzazione di \"Master\" Universitari, o di percorsi di Alta Formazione; sar\u00e0 comunque sempre un regolare Bando Rettorale a conferire valore legale al titolo.\nDa ci\u00f2 deriva necessariamente che un corso di studi (anche se di alta qualit\u00e0) non pu\u00f2 essere definito \"Master\" (n\u00e9 tantomeno cos\u00ec pubblicizzato) se non \u00e8 bandito da un Rettorato universitario. Senza dubbio nel panorama italiano un ruolo fondamentale \u00e8 svolto dalla Confederazione Nazionale delle Universit\u00e0 Popolari Italiane (CNUPI), fondata nel 1982 e riconosciuta come ente dotato di personalit\u00e0 giuridica privata dal Ministero dell'universit\u00e0 e della ricerca scientifica e tecnologica con apposito decreto del 21 maggio 1991, e l'UNIEDA (\"Unione Italiana di Educazione degli Adulti\") con sede a Roma, che fanno entrambe parte dell'EAEA (\"European Association for the Education of Adults\").\nIn particolare l'UNIEDA, fondata nel 1998 come FIPEC (\"Federazione Italiana per l'Educazione Continua\"), rientra tra le associazioni nazionali di promozione sociale, ai sensi della legge 7 dicembre 2000 n. 383 (\"Disciplina delle associazioni di promozione sociale\"). Diverse universit\u00e0 popolari dal 1984 sono qualificate come \"Istituti di Cultura Generale\" riconosciuti dal Ministero dei Beni Culturali. Alcune di esse hanno poi avuto particolari riconoscimenti, ad esempio il 2 giugno 1977 il Presidente della repubblica confer\u00ec all'Universit\u00e0 Popolare di Trieste il Diploma di 1\u00aa classe con Medaglia d'oro ai Benemeriti della scuola della cultura e dell'arte, e il 15 dicembre 1992 all'Universit\u00e0 Popolare di Biella. Nel 2012 Il Presidente dell'India Shri Pranab Kumar Mukherjee ha consegnato la medaglia d'oro al fondatore e presidente dell'UniPSI - Universit\u00e0 Popolare degli Studi Indovedici di Ponsacco per il contributo, attraverso l'istituto culturale, alla divulgazione nel mondo della conoscenza dei veda per il miglioramento e il benessere dell'umanit\u00e0.\nAttivit\u00e0.\nNelle universit\u00e0 popolari \u00e8 possibile studiare un'ampia gamma di materie, dal latino alla psicologia, dall'inglese al disegno, dalla filosofia alla storia e le scienze olistiche. Esse sono rivolte prevalentemente alla popolazione adulta.\nIn Italia la pi\u00f9 grande universit\u00e0 popolare \u00e8 l'Universit\u00e0 Popolare di Roma (UPTER): nata nel 1987, ha raggiunto i 30.000 iscritti nel 2006. Oltre ai corsi, organizza viaggi, visite culturali, concerti e altre attivit\u00e0 culturali e sportive che promuovono socialit\u00e0 e formazione. Il Campus pi\u00f9 grande per le attivit\u00e0 in presenza \u00e8 invece in Toscana in provincia di Pisa, dove ha sede il C.S.B. - UniPSI - Universit\u00e0 Popolare degli Studi Indovedici. Il campussi sviluppa in oltre 2000 mq distribuiti in tre edifici con aule didattiche, aula magna, mensa e gesthouse con 40 posti letto per gli studenti ed \u00e8 sede distaccata in Italia della Dev Sanskriti University di Haridwar con cui UniPSI ha una partnerships.\nIn Lombardia \u00e8 stata istituita anche l'Universit\u00e0 Popolare di Milano; in Veneto si trova invece l'Universit\u00e0 Popolare di Mestre.\nValidit\u00e0 degli attestati rilasciati.\nLe universit\u00e0 popolari, a differenza delle Universit\u00e0 di Stato (o di quelle dallo Stato legalmente riconosciute) non possono rilasciare titoli accademici, n\u00e9 tantomeno i loro attestati hanno un intrinseco valore legale, come confermato dalla stessa CNUPI nel proprio sito web ufficiale.\nNel sistema giuridico italiano, infatti, soltanto le Universit\u00e0 statali (o legalmente riconosciute) possono rilasciare titoli accademici.\nDiverse universit\u00e0 popolari sono accreditate come enti di formazione presso la Regione di appartenenza o presso il Ministero dell'universit\u00e0 e della ricerca scientifica e tecnologica. In tal caso, sono abilitate a organizzare e gestire specifici corsi valutabili anche come CFU a discrezione delle universit\u00e0, ovvero corsi con il rilascio di un attestato finale valutabile nei casi previsti dalla legge."}
{"id": "495395", "revid": "61051", "url": "https://it.wikipedia.org/wiki?curid=495395", "title": "Bartolomeo Roverella", "text": "Biografia.\nFu vescovo di Adria, arcivescovo di Ravenna e cardinale del titolo di San Marcello. Suo segretario fu Callimachus Experiens.\nFiglio del conte palatino Giovanni Roverella e di Beatrice Leopardi da Lendinara, a vent'anni fu associato alla corporazione dei notai rodigini. Il 23 aprile 1438 si laurea in diritto civile nello Studio bolognese. Decisivi per il suo destino furono personalit\u00e0 capaci ed influenti quali Guarino da Verona, Ludovico Trevisan, Scipione Mainenti e papa Eugenio IV.\nNel 1474 promosse la costruzione di un maestoso edificio, Palazzo Roverella, affacciato all'allora piazza Maggiore, in seguito intitolata a Vittorio Emanuele II, di Rovigo."}
{"id": "495396", "revid": "17340", "url": "https://it.wikipedia.org/wiki?curid=495396", "title": "Edwin Van der Sar", "text": ""}
{"id": "495397", "revid": "24823", "url": "https://it.wikipedia.org/wiki?curid=495397", "title": "Disuguaglianza di Chebychev", "text": ""}
{"id": "495402", "revid": "124945277", "url": "https://it.wikipedia.org/wiki?curid=495402", "title": "Keith Tippett", "text": "Ottimo pianista, ha saputo farsi apprezzare da una discreta cerchia di appassionati ma non ha mai avuto un travolgente successo di pubblico: raggiunse il massimo della fama nel momento in cui il rock stava soppiantando il jazz, genere che Tippett predilige.\nOltre che comporre la musica e suonare nei suoi lavori solisti e in quelli delle svariate band di cui ha fatto parte, ha scritto musiche per film, per la televisione e brani di musica contemporanea per quartetti d'archi e per piano.\nBiografia.\nFiglio di un poliziotto, form\u00f2 la sua prima jazz band a scuola. Nel 1967 form\u00f2 un sestetto che comprendeva Elton Dean al sassofono, Mark Charig alla tromba e Nick Evans al trombone. Il gruppo trov\u00f2 un duraturo ingaggio al famoso locale 100 Club di Londra, che gli permise di mettersi in luce e di pubblicare per la Vertigo Records un album nel 1970 ed uno nel 1971.\nSignificativo fu in quel periodo per Tippett l'incontro con i jazzisti sudafricani dei Blue Notes di Chris McGregor, con i quali avrebbe sviluppato negli anni successivi diverse collaborazioni. Tra questi vi erano Dudu Pukwana, Louis Moholo, Mongezi Feza e Harry Miller. Quest'ultimo era il fondatore della Ogun Records, che avrebbe poi pubblicato alcuni degli album di Tippett.Con il contrabbassista Harry Miller ed il batterista Louis Moholo, ha formato una formidabile sezione ritmica le cui combinazioni sono state tra le pi\u00f9 eccitanti del panorama jazzistico britannico.\nNel 1970 ha sposato la cantante ed attrice Julie Driscoll, con cui ha dato vita anche ad un sodalizio artistico attivo fino alla morte del compositore. Oltre ad eseguire diversi album insieme, entrambi hanno anche collaborato a lavori solisti del partner. Il timbro da soprano della Driscoll avrebbe aggiunto nuovi spunti alla musica di Tippett, che nello stesso periodo cominci\u00f2 a scrivere colonne sonore per la TV.\nSempre nel 1970 form\u00f2 la \"big band\" Centipede, che riun\u00ec insieme diverse generazioni di musicisti jazz e rock britannici. Il gruppo si \u00e8 esibito in alcuni concerti ed ha pubblicatoato l'album doppio \"Septober Energy\", prodotto da Robert Fripp. A causa dei costi eccessivi di gestione - i Centipede erano composti da circa cinquanta elementi - il gruppo si sciolse l'anno successivo.\nNei primi anni settanta ebbe una discreta fama partecipando a tre dei primi album dei King Crimson, e apparendo con loro alla trasmissione della BBC \"Top of the Pops\"). I suoi due lavori con il trio Ovary Lodge, da lui formato nel 1973 e prodotto da Robert Fripp, si collocano tra le atmosfere della free improvisation.\nNegli anni settanta ed ottanta, tra i pi\u00f9 importanti artisti nei cui album collabor\u00f2 ci furono Elton Dean, Arthur Brown, Dennis Gonzalez, Dudu Pukwana, Louis Moholo e Hugh Hopper. Durante tutta la carriera ha formato numerosi gruppi. Nel 1978 fu la volta degli Ark, una banda di 22 elementi che si sciolse dopo la pubblicazione dell'unico disco realizzato. Tra i vari gruppi nei quali \u00e8 entrato, particolare importanza hanno i Dreamtime, di cui fa parte anche Nick Evans, vecchio compagno degli esordi musicali, e la Dedication Orchestra, che fa riferimento al progetto dei Brotherhood of Breath.\nVerso la fine degli anni ottanta form\u00f2 i Mujician, gruppo con cui ha inciso diversi album e suonato musica di free improvisation. Tra gli innumerevoli dischi e tourn\u00e9e compiute, vi \u00e8 un concerto tenuto nel 2004 a Ruvo di Puglia con una band italiana di 20 elementi, i Canto Generale, con la moglie Julie e con Louis Moholo. Una registrazione di questo evento \u00e8 stata pubblicata nel 2007 dalla Ogun Records nell'album \"Viva la Black Live at Ruvo\".\nNel 2009 \u00e8 stato ospite della manifestazione \"Eventi in Campus\", parallela ai Campus di Alta Formazione Artistica e Musicale tenuti a Santa Severina (Kr).\nNel 2011, con il nuovo Keith Tippett Octet, ha inciso l'album \"From Granite To Wind\", pubblicato dalla Ogun Records.\nMuore il 14 giugno 2020"}
{"id": "495404", "revid": "125486377", "url": "https://it.wikipedia.org/wiki?curid=495404", "title": "Ir\u00e8ne N\u00e9mirovsky", "text": "Nata in Ucraina, di religione ebraica convertitasi poi al cattolicesimo nel 1939, ha vissuto e lavorato in Francia. Arrestata dai nazisti, in quanto ebrea, Ir\u00e8ne N\u00e9mirovsky fu deportata nel luglio del 1942 ad Auschwitz, dove mor\u00ec un mese pi\u00f9 tardi di tifo. Il marito, Michel Epstein, si attiv\u00f2 per cercare di salvare la moglie inviando un telegramma il 13 luglio 1942 a Robert Esm\u00e9nard (il suo editore del momento) ed a Andr\u00e9 Sabatier presso Albin Michel, proprietario della casa editrice Grasset che pubblic\u00f2 molte opere di Irene, per chiedere aiuto:\n\" \"Ir\u00e8ne partita oggi all'improvviso. Destinazione Pithiviers (Loiret). Spero che voi possiate intervenire urgenza stop Cerco invano telefonare\"\"\nAnche il marito mor\u00ec nel novembre dello stesso anno ad Auschwitz. Dal 2005 la casa editrice Adelphi ha iniziato a pubblicare le sue opere.\nBiografia.\nIr\u00e8ne (in russo: \u0418\u0440\u0438\u043d\u0430 \u041b\u0435\u043e\u043d\u0438\u0434\u043e\u0432\u043d\u0430 \u041d\u0435\u043c\u0438\u0440\u043e\u0432\u0441\u043a\u0430\u044f, Irina Leonidovna Nemirovskaja) N\u00e9mirovsky, figlia di un ricco banchiere ebreo ucraino, Leonid Borisovi\u010d N\u00e9mirovsky (1868-1932) e di Anna Margoulis, detta Fanny (1887-1989), venne allevata dalla sua governante francese Zezelle, che fece del francese quasi la sua seconda lingua madre, dal momento che la madre di Ir\u00e8ne non fu mai interessata alla sua educazione.\nImparer\u00e0 poi sia il russo che l'inglese.\nNel 1913 la famiglia ottenne il permesso di trasferirsi a San Pietroburgo, che diventer\u00e0 poi Pietrogrado. Nel gennaio del 1918, i soviet misero una taglia sulla testa del padre e, quindi, la famiglia fu costretta a scappare (si travestirono da contadini). Trascorse poi un anno in Finlandia ed un anno in Svezia.\nNel luglio del 1919 i N\u00e9mirovsky si trasferirono in Francia dopo un avventuroso viaggio su di una nave. A Parigi, Ir\u00e8ne N\u00e9mirovsky and\u00f2 a vivere in un quartiere chic, nel XVI arrondissement. Una governante inglese si occup\u00f2 della sua educazione. Super\u00f2 l'esame di maturit\u00e0 nel 1919, nel 1921 si iscrisse alla facolt\u00e0 di lettere della Sorbona. Conosceva sette lingue. Aveva iniziato a scrivere in francese sin dai 18 anni, nell'agosto del 1921, quando pubblic\u00f2 il suo primo testo sul bisettimanale \"Fantasio\".\nNel 1923, N\u00e9mirovsky scrisse la sua prima novella: \"l'Enfant g\u00e9nial\" (ripubblicata con il nome di \"Un enfant prodige\" nel 1992), che sar\u00e0 pubblicata nel 1927 e che rivela una sorprendente fantasia e maturit\u00e0 di scrittura per un'autrice ventenne che non aveva ancora terminato gli studi. Ir\u00e8ne riprese quindi a studiare ottenendo nel 1924 la laurea in lettere alla Sorbona. Nel 1926, nel municipio del XVI arrondissement prima e poi alla sinagoga di Rue de Montevideo, Ir\u00e8ne N\u00e9mirovsky spos\u00f2 Michel Epstein, un ingegnere russo emigrato, divenuto poi banchiere, da cui avr\u00e0 due figlie: Denise nel 1929 ed \u00c9lisabeth nel 1937. Il contratto matrimoniale stipulato le permetter\u00e0 di ottenere i diritti d'autore fin dalla pubblicazione delle sue opere. La famiglia Epstein si trasfer\u00ec a Parigi, dove Ir\u00e8ne scrisse dei dialoghi per \"Fantasio\" e pubblic\u00f2 il suo primo romanzo \"Le malentendu\".\nIr\u00e8ne N\u00e9mirovsky divenne celebre nel 1929 con il suo romanzo \"David Golder\". Il suo editore Bernard Grasset la introdusse subito nei salotti e negli ambienti letterari francesi. L\u00ec incontr\u00f2 Paul Morand, che pubblicher\u00e0 presso Gallimard quattro delle sue novelle con il titolo \"Films parl\u00e9s\". \"David Golder\" fu adattato nel 1930 per il teatro ed il cinema (David Golder fu interpretato da Harry Baur). Ne \"Le Bal\" 1930 descrisse il passaggio difficile di un'adolescente all'et\u00e0 adulta. L'adattamento al cinema di Wilhelm Thiele riveler\u00e0 Danielle Darrieux. Di successo in successo, Ir\u00e8ne N\u00e9mirovsky divent\u00f2 una promessa della letteratura, amica di Tristan Bernard e di Henri de R\u00e9gnier.\nNel 1933, abbandon\u00f2 la casa editrice Grasset per Albin Michel e cominci\u00f2 a pubblicare alcune novelle sul \"Gringoire\". Sebbene fosse una scrittrice francofona riconosciuta, membro totalmente integrato della societ\u00e0 francese, il governo francese le rifiuter\u00e0 la nazionalit\u00e0 richiesta per la prima volta nel 1935. Si convert\u00ec al cattolicesimo il 2 febbraio 1939 nella cappella dell'Abbazia di Sainte-Marie a Paris, anche se sua figlia Denise dice: \"Non parlerei di conversione, ma di \"farsi battezzare cattolici\"\". Scrisse poi per il settimanale di destra \"Candide\", con il quale interromper\u00e0 la collaborazione quando venne pubblicato il primo statuto degli ebrei, nell'ottobre del 1940, mentre \"Gringoire\", divenuto apertamente antisemita, continuer\u00e0 a pubblicarla, ma sotto pseudonimo.\nVittime delle leggi antisemite varate nell'ottobre del 1940 dal governo di Vichy, Michel Epstein non pot\u00e9 pi\u00f9 continuare a lavorare in banca e a Ir\u00e8ne N\u00e9mirovsky fu proibito pubblicare. Dopo la primavera i coniugi Epstein si trasferirono a Issy-l'\u00c9v\u00eaque, nel Morvan, dove avevano messo al riparo nel settembre del 1939 le loro figlie. N\u00e9mirovsky scrisse ancora diversi manoscritti. Fu considerata un'ebrea per la legge e dovette applicare la stella gialla sui suoi abiti. Le sue opere non furono pi\u00f9 pubblicate. Solo l'editore Horace de Carbuccia, sfidando la censura, pubblic\u00f2 le sue novelle fino al 1942. Il 13 luglio 1942, Ir\u00e8ne fu arrestata dalla guardia nazionale francese. Michel Epstein mand\u00f2 un telegramma il 13 luglio del 1942 a Robert Esm\u00e9nard e Andr\u00e9 Sabatier presso Albin Michel per chiedere aiuto:\nFu subito trasferita a Toulon-sur-Arroux, dove rimase imprigionata due notti. Il 15 luglio, fu trasportata al campo d'internamento di Pithiviers. N\u00e9mirovsky fu autorizzata a scrivere e sped\u00ec una cartolina a suo marito, in cui non si lamenta delle condizioni difficili. Fu deportata il giorno dopo a Auschwitz, dove venne trasferita nel Rivier (l'infermeria di Auschwitz in cui venivano confinati i prigionieri troppo ammalati per lavorare) per essere poi uccisa il 17 agosto 1942. Suo marito (cos\u00ec come Andr\u00e9 Sabatier e Robert Esm\u00e9nard) intraprese numerosi procedimenti per farla liberare, ma fu arrestato lui stesso nell'ottobre del 1942, deportato ad Auschwitz assieme alla sorella e ucciso nelle camere a gas al suo arrivo, il 6 novembre 1942.\nLe sue due figlie salvarono alcuni documenti e finirono sotto la tutela di Albin Michel e Robert Esmenard (che dirigevano la casa editrice) fino alla loro maggiore et\u00e0. Denise conserv\u00f2 tali documenti in una valigia, la stessa in cui li aveva trovati e, per anni, non apr\u00ec neppure la valigia forse per il rancore che nutriva nei confronti dei genitori che per salvarle le avevano affidate ad un'amica francese, tale Sig.ra Dumas, di cui presero il cognome conservando il loro nome francese. Poi un giorno Denise apr\u00ec la valigia e vi scopr\u00ec un manoscritto della madre. Ne riconobbe la grafia, il colore azzurro dell'inchiostro preferito. Lo lesse, erano i primi due tomi di un'opera in cinque volumi che rester\u00e0 incompiuta: \"Suite francese\". Tempo dopo Denise parteciper\u00e0 alla presentazione di un romanzo di una scrittrice francese. Le si avvicin\u00f2 con in mano una copia del libro per chiederle un autografo. La scrittrice, come si usa per fare una dedica, le chiese: \"Come ti chiami?,\" \"Denise Epstein\", \"Curioso hai il nome della pi\u00f9 grande scrittrice francese del secolo\". \"Era mia madre - disse subito Denise - posseggo anche un manoscritto inedito\". Fu chiamato l'editore, che decise di pubblicarlo senza neppure leggerlo e cos\u00ec Ir\u00e8ne N\u00e9mirovsky Epstein, scrittrice del tutto dimenticata, torn\u00f2 a vivere riguadagnando un posto nella storia della letteratura francese del '900.\nRiscoperta di una scrittrice.\nDopo l'arresto dei loro genitori durante la guerra, \u00c9lisabeth e Denise Epstein si nascosero grazie all'aiuto di alcuni amici di famiglia, portando con loro i manoscritti inediti della loro madre, fra i quali \"Suite francese\". Si tratta dei due primi tomi di un romanzo incompiuto, che doveva contarne cinque, avendo come cornice l'esodo del giugno 1940 e l'occupazione tedesca della Francia. Venne pubblicato in Francia soltanto nel 2004 dalle Edizioni Deno\u00ebl. Questo romanzo ricevette il Prix Renaudot a titolo postumo, facendo eccezione al regolamento del premio che prevede la premiazione di soli scrittori viventi. Le fu invece negato il Premio Goncourt per il fatto di non essere francese.\nLe due figlie hanno conservato la memoria della loro madre, con diverse riedizioni. Nel 1992, sua figlia \u00c9lisabeth Gille, che ha diretto per le Edizioni Deno\u00ebl la collezione Pr\u00e9sence du futur, pubblica una biografia, \"Le Mirador\".\nCronologia.\n1868 - 1903 - La famiglia N\u00e9mirovsky.\nLeon N\u00e9mirovsky, padre di Ir\u00e8ne, nasce nel 1868 a Elizavetgrad (oggi Kropyvnyc'kyj), citt\u00e0 in cui si erano susseguiti diversi pogrom contro gli ebrei, fino al 1881. Il cognome N\u00e9mirovsky proviene da N\u00e9mirov, cittadina ucraina che, durante il XVIII secolo, era un importante centro del movimento ebraico chassidico. La famiglia N\u00e9mirovsky prospera nel commercio di cereali. Leon viaggia molto nelle province russe e ucraine, accumulando capitali che inizia a prestare e a far fruttare, fino a diventare un importante finanziere con una sua banca. Nel suo biglietto da visita scrive: \"N\u00e9mirovsky Leon, Presidente del Consiglio della Banca Commerciale di Vorone\u017e, Amministratore della Banca dell'Unione di Mosca, Membro del Consiglio della Banca Commerciale di Pietrogrado\".\nQuindi, nonostante siano ebrei, i N\u00e9mirovsky scalano il dislivello che li separa dall'aristocrazia russa e si mettono direttamente sotto la protezione dello zar. Ir\u00e8ne parla francese prima di conoscere il russo: \u00e8 la lingua della tata cui \u00e8 affidata. Come molti cosmopoliti (parola spregiativa, all'epoca), anche Ir\u00e8ne \u00e8 poliglotta: padroneggia il polacco, il finlandese, l'inglese, il basco e lo yiddish. La madre Fanny (Fa\u00efga, in ebraico) nasce a Odessa nel 1887. Nel 1903 - l'11 febbraio, nel quartiere yiddish, nel cuore di Kiev, nasce Ir\u00e8ne. \u00c8 una bambina infelice e solitaria, nonostante gli sforzi dei precettori. Come spesso accadeva nelle famiglie ricche, i genitori facevano vita separata frequentando assai poco i figli, fino all'adolescenza. In questo caso Fanny rifiut\u00f2 sempre di confrontarsi con la ragazza, che rischiava di oscurare la sua avvenenza.\nLe due donne si odiano, Ir\u00e8ne lo dice ne \"Il vino della solitudine\", in \"Jezabel\", ma \u00e8 forse ne \"Il ballo\" che, nel finale, si definisce con maggior chiarezza il rapporto tra le due donne: \u2014 \"Ah! ma pauvre fille...\" Elle la saisit dans ses bras. Comme elle collait contre ses perles le petit visage muet, elle ne le vit pas sourire. Elle dit: - \"Tu es une bonne fille, Antoinette...\" \"et l'une allait monter, et l'autre s'enfoncer dans l'ombre. Mais elles ne le savaient pas.\" Cependant Antoinette r\u00e9p\u00e9ta doucement: - \"Ma pauvre maman..\". (\"Ah, mia povera figlia...\" La strinse tra le braccia. Il piccolo viso schiacciato contro le perle della sua collana, non la vide sorridere. \"Sei una buona figlia Antoniette...\" \"mentre una stava per spiccare il volo, l'altra sprofondava nell'ombra. Ma non lo sapevano\". Eppure Antoniette ripeteva con dolcezza: - \"Povera mamma.\"...) In quel sorriso malizioso, reso ancor pi\u00f9 perfido dallo scherzo crudele appena andato a segno c'\u00e8 tutta l'ambiguit\u00e0 della relazione tra Ir\u00e8ne e la madre.\n1914 - 1919 - La fuga dal regime sovietico.\nAnche il padre, un uomo d'affari dai natali incerti, grande viveur, che accumula e scialacqua fortune, isolato e lontano dai figli, dedito ai giochi, alla finanza e al casin\u00f2, divenne il modello dei caratteri maschili di molti romanzi della scrittrice: il David Golder dell'omonimo romanzo. Mr. Kampf de \"Il ballo\". Gli zii di Harry ne \"I cani e i lupi\". Mentre Ir\u00e8ne \u00e8 ancora piccola la famiglia viaggia molto: dall'Ucraina a Biarritz, Saint-Jean-de-Luz, Hendaye e la Costa Azzurra. Fanny occupa solitamente ville o grandi alberghi. La piccola viene confinata con la governante in qualche modesta pensioncina nei paraggi. Si usava cos\u00ec all'epoca. Nel 1914 i N\u00e9mirovsky si installano in una vasta propriet\u00e0, situata in una strada tranquilla, circondato da giardini di limoni, nella zona alta della citt\u00e0 di San Pietroburgo (sar\u00e0 il modello della casa di Harry ne \"Il ballo\".\nNel 1917 muore la governante francese di Irene. La solitudine si intensifica, gli unici compagni sono i grandi scrittori russi che Ir\u00e8ne cerca di imitare: Turgenev, Tolstoj, \u010cechov. Nel mese di ottobre del 1918, Leon subaffitta, da un ufficiale della Guardia imperiale, un appartamento a Mosca e vi trasferisce la famiglia. Ir\u00e8ne - nella biblioteca di Des Esseintes - incontra Platone, \"\u00c0 rebours\" di Huysmans, Maupassant e \"Il ritratto di Dorian Gray\" di Oscar Wilde, che rester\u00e0 uno dei suoi libri preferiti. Nel mese di dicembre i Soviet prendono il potere. Tutti i beni dei privati devono essere confiscati, i N\u00e9mirovsky fuggono in Finlandia. Solo Leon rientra clandestinamente in Russia per cercare di salvare parte delle sue fortune. Fuggono di nuovo: questa volta in Svezia, dove passano tre mesi a Stoccolma. Nel luglio del 1919, a causa di una tempesta, la nave che trasporta la famiglia N\u00e9mirovsky, \u00e8 costretta ad attraccare a Rouen. Da qui raggiungono Parigi dove si stabiliranno.\nAnni '20 - \"The roaring twenties\".\nLeon N\u00e9mirovsky riesce a recuperare parte delle propriet\u00e0 e apre un ufficio della sua banca a Parigi. Da questo momento il processo di assimilazione ha inizio e i profughi ebrei ucraini, si trasformano in alto borghesi parigini. Mai completamente e soprattutto mai irreversibilmente, sostiene Ir\u00e8ne ne \"I cani e i lupi\": - \"Che il tuo cadavere si fatto a pezzi! Non avrai pace n\u00e9 riposo n\u00e9 una morte serena! Sia maledetta la tua discendenza! Siano maledetti i tuoi figli!\" - \"La smetta!\" esclam\u00f2 con durezza Harry. \"Non siamo in un ghetto dell'Ucraina qui!\". \"Eppure \u00e8 da l\u00ec che vieni, come me, come lei! Se sapessi quanto ti odio! Tu che ci guardi dall'alto in basso, che ci disprezzi, che non vuoi avere niente in comune con la marmaglia giudea! Lascia passare un po' di tempo! Presto ti confonderanno di nuovo con quell'ambiente! Tornerai a farne parte, tu che ne sei uscito, che hai creduto di liberartene!\"\". Sono gli anni ruggenti: lusso, feste, viaggi a Biarritz e a Nizza all'H\u00f4tel N\u00e9gresco naturalmente. Rolls che scorrazzano su \u00e8 gi\u00f9 per la costa azzurra. Principi spiantati che fanno di mestiere i gigol\u00f2 e giovani ereditiere (come Ir\u00e8ne) che mettono in ombra le madri quarantenni e si scatenano. Cos\u00ec scrive da Nizza: \"\u00abMi agito come una pazza, che vergogna! Non faccio altro che ballare. Ogni giorno, nei vari alberghi, ci sono dei gal\u00e0 molto chic, e poich\u00e9 ho la fortuna di poter disporre di qualche gigol\u00f2, mi diverto moltissimo\u00bb\". Poi, di ritorno da quella citt\u00e0: \"\u00abNon ho fatto la brava... tanto per cambiare... Il giorno prima della partenza, al nostro albergo, il Negresco, c'era una festa. Ho ballato e mi sono scatenata fino alle due del mattino; dopo sono andata a flirtare bevendo champagne ghiacciato in mezzo a una corrente d'aria fredda\u00bb\n1926 - 1929 - I primi successi.\nDurante questo periodo, Irene continua i suoi studi di lettere, presso l'Universit\u00e0 della Sorbona (dove si laurea con menzione d'onore) e invia i suoi \"Piccoli racconti divertenti\" alla rivista bimestrale Fantasio, che li pubblica e le paga 60 franchi al pezzo. Scrive anche su Matin e su Les Oeuvres libres, dove pubblica la sua prima novella: \"Le Malentendu\". Ha diciotto anni.\nConosce Michel Epstein (Mikhail in russo): \"un omino piccolo, e moro di carnagione scura\", ingegnere diplomato a San Pietroburgo e - come suo padre - ebreo e banchiere. Nel 1925 inizia a scrivere \"David Golder\" a Biarritz. Nel febbraio del 1926 pubblica su Oeuvres libres, \"L'Enfant g\u00e9nial\", che poi prender\u00e0 il titolo di \"Un Enfant prodige\". Ir\u00e8ne e Michel Epstein si sposano e vanno a vivere al numero 10 di via Constant-Coquelin. Nel 1929 Bernard Grasset riceve i manoscritti di \"David Golder\". Entusiasta, l'editore Bernard Grasset lesse in una notte il manoscritto, mise un annuncio sul giornale per rintracciarne l'anonimo autore. Ma la N\u00e9mirovsky non pot\u00e9 recarsi subito all'incontro perch\u00e9, il 9 novembre, stava dando alla luce la sua prima figlia Denise.\nQuando finalmente Grasset si vide davanti Ir\u00e8ne N\u00e9mirovsky, sulle prime non volle credere che fosse stata quella giovane spigliata ed elegante, figlia dell'alta borghesia russa, rifugiatasi a Parigi dopo la rivoluzione, a scrivere una storia tanto audace, insieme crudele e brillante \u2013 un'opera in tutto e per tutto degna di un romanziere maturo\". Pieno di ammirazione ma ancora dubbioso, l'editore la interrog\u00f2 a lungo per assicurarsi che la N\u00e9mirovsky non stesse facendo da prestanome a un qualche scrittore pi\u00f9 noto, che voleva restare nell'ombra. Appena usc\u00ec, \"David Golder\" fu elogiato all'unanimit\u00e0 dalla critica, tanto che Ir\u00e8ne N\u00e9mirovsky divenne subito celebre e fu lodata da scrittori di diversa estrazione, come Joseph Kessel, un ebreo, e Robert Brasillach, un monarchico di estrema destra e antisemita. Brasillach elogi\u00f2 in particolare la purezza della prosa di quella nuova arrivata nel mondo letterario parigino.\nIl regista Julien Duvivier adatta \"David Golder\" per il teatro e quasi contemporaneamente esce la pellicola tratta dal libro: - La beffa della vita\" (1931), regia di Julien Duvivier con Harry Baur nel ruolo del protagonista.\n1930 - 1940 - Successi editoriali, la guerra e i nazisti in Francia.\nFinalmente \u00e8 famosa e raccoglie i favori dei grandi dell'epoca: Morand, Drieu de La Rochelle, Cocteau, Brasillach e Kessel. La sua vita si divide tra la figlia Denise e personaggi del gran mondo, come Tristan Bernard, l'attrice Suzanne Devoyod o la principessa Obolensky con cui passa lunghi periodi alle terme per riprendersi dai suoi attacchi di asma.\nNel 1930 pubblica \"Il ballo\", adattato per il cinema nel 1931 da Wilhelm Thiele con una giovane e bellissima Danielle Darrieux, che qui debuttava. Scritto da Curt Siodmak, Ladislas Fodor and Henry Falk (dialoghi). Nel 1931 pubblica \"Come le mosche d'autunno\". Nel 1933, quando Hitler sale al potere, nel mese di gennaio, Ir\u00e8ne dice alla sua infermiera: \"Mia povera cara, entro poco saremo tutti morti\". Pubblica \"L'affare Kurilov\". Inizia la collaborazione con l'editore Albin Michel, pubblica anche \"Le Pion sur l'\u00e9chiquier\" e \"Le Vin de solitude\". La Revue de Paris pubblica \"Dimanche\". Gringoire pubblica \"Les rivages hereux\". Nel 1936 La Revue des Deux Mondes pubblica \"Liens du sang\". Lo stesso anno esce \"Jezabel\". Nel 1937 la rivista Gringoire pubblica \"Fraternit\u00e9\". Il 20 marzo nasce \u00c9lisabeth, la seconda figlia degli Epstein. Nel 1938, Candide pubblica \"La femme de Don Juan\". Gli Epstein chiedono la cittadinanza francese, convinti che la Francia difender\u00e0 \"gli ebrei e gli apolidi\". Nel 1939 pubblica \"Deux\".\nIl primo settembre, alla vigilia della dichiarazione di guerra, la famiglia decide di non fuggire in Svizzera, come alcuni amici avevano suggerito. Tuttavia, Ir\u00e8ne e Michel portano le bambine dalla governante, C\u00e9cile Michaud a Issy l'Ev\u00eaque nel Sa\u00f4ne-et-Loire. Ir\u00e8ne rientra a Parigi, ma appena pu\u00f2 va a trovare le figlie in provincia. A settembre tutta la famiglia si converte al cattolicesimo. Vengono battezzati da monsignor Ghika, vescovo appartenente alla famiglia reale rumena dei Ghika che mor\u00ec nel 1954 a seguito delle torture subite nelle carceri comuniste. Gringoire pubblica \"Le Spectateur\". Nel 1940 pubblica \"Le Sortil\u00e8ge\". Nel mese di giugno, Irene, in vista della pubblicazione di \"Suite francese\" scrive a margine del manoscritto: \"Dio Mio! Cosa mi fa questo paese? Mi rifiuta e - diciamolo francamente - perde ai miei occhi l'onore e la vita. E cosa fanno gli altri Paesi? Cadono gli imperi. Nulla importa. Osservandolo da un punto di vista mistico o personale, tutto \u00e8 lo stesso. Manteniamo la testa a posto. Speriamo\"\nCandide pubblica \"M. Rose\". Il 3 ottobre vengono promulgate le prime leggi razziali che definiscono lo status giuridico e sociale degli stranieri giudei in Francia. Perdono i diritti civili e vengono confinati in campi di concentramento o residenze coatte. L'editore collaborazionista Bernard Grasset rifiuta di pubblicare ulteriori scritti della N\u00e9mirovsky. Il marito Michel Epstein non pu\u00f2 pi\u00f9 lavorare presso la \"Banque des Pays du Nord\". Pubblicazione di \"\"Les chiens et les loups\". La Revue des Deux Mondes pubblica \"A\u00efno\".\n1941 - 1942 - Scrive i primi due capitoli di \"Suite francese\", si ritira in provincia.\n1941 Ir\u00e8ne e Michel abbandonano Parigi e si ritirano con le figlie, Denise e \u00c9lisabeth, di tredici e cinque anni, all'H\u00f4tel des Voyageurs di Issy-l'Ev\u00eaque. Vivono sotto lo stesso tetto con i soldati e gli ufficiali della Wehrmacht, acquartierati nell'albergo. Michel fa da interprete e ci gioca a biliardo. Come nella seconda parte di \"Suite francese\" la presenza di questi giovani uomini, a volte ragazzi, che sono lontani da casa e devono partire per la guerra sul fronte russo, ispira alla famiglia Epstein pi\u00f9 compassione che rancore. Ir\u00e8ne pubblica due articoli su Gringoire con lo pseudonimo di Pierre N\u00e9rey: il 20 marzo \"La Confidente\" e il 30 maggio \"L'Honn\u00eate homme\". Il 2 giugno esce una nuova legge che prevede per gli ebrei francesi la deportazione nei campi di concentramento nazisti fuori dalla Francia. Quando vanno a iscriversi alle liste comunali, cercando di far valere i certificati di battesimo vengono obbligati a portare la stella gialla. Il 24 ottobre Ir\u00e8ne pubblica \"L'Ogresse\"\" con lo pseudonimo di Charles Blancat.\nDopo un anno di albergo si trasferiscono in un appartamento in affitto. Ir\u00e8ne non ha dubbi sull'esito tragico della sua vicenda personale. Legge, fa lunghe passeggiate. In quei giorni sta scrivendo \"Suite francese\" e fa dire a Maurice Michaud: \"\u00abLa certezza della mia libert\u00e0 interiore, \u00bb disse lui dopo aver riflettuto \u00abquesto bene prezioso, inalterabile, e che dipende solo da me perdere o conservare. La convinzione che le passioni spinte al parossismo come capita ora finiscono poi per placarsi. Che \"tutto ci\u00f2 che ha un inizio avr\u00e0 una fine\". In poche parole, che le catastrofi passano e che bisogna cercare di non andarsene prima di loro, ecco tutto. Perci\u00f2, prima di tutto vivere: Primum vivere. Giorno per giorno. Resistere, attendere, sperare\u00bb\". In sintesi \u00e8 il programma umano con cui Ir\u00e8ne N\u00e9mirovsky ha affrontato - con coraggio - fin l'ultimo brutale insulto che la storia le ha riservato. Senza per\u00f2 riuscire a sopravvivere alla catastrofe che l'ha travolta.\nAlla fine della vita di Ir\u00e8ne, ci troviamo in un paesaggio di tranquilla apocalisse, disabitato anche se apparentemente intatto, come dopo il passaggio di uno tsunami. Niente personaggi, ma una specie di organismo collettivo che reagisce a un'aggressione come un formicaio o un alveare: c'\u00e8 una Parigi addormentata, in una calda giornata di giugno, un allarme, un bombardamento. Sempre da \"Suite francese\", durante il bombardamento di Parigi: \"Il sole, ancora tutto rosso, saliva in un cielo senza nuvole. Part\u00ec una cannonata cos\u00ec vicina a Parigi che tutti gli uccelli volarono via dalla sommit\u00e0 dei monumenti. Pi\u00f9 in alto si libravano grandi uccelli neri, di solito invisibili, spiegavano al sole le ali di un rosa argenteo, poi venivano i bei piccioni grassi che tubavano e le rondini, i passeri che saltellavano tranquillamente nelle strade deserte. Su ogni pioppo dei lungosenna c'era un nugolo di uccelletti scuri che cantavano frenetici. Nelle profondit\u00e0 dei rifugi arriv\u00f2 infine un segnale remoto, attutito dalla distanza, sorta di fanfara a tre toni: il cessato allarme\" In questo bel paesaggio urbano, deserto di presenze umane, sembra naufragare la dolce Francia amata da N\u00e9mirovsky. E, due anni dopo, la sua vita. 1941-1942 A Issy-l'\u00c9v\u00eaque, Ir\u00e8ne scrive \"La vie de Tchekhov\" pubblicata postuma nel 1946 e \"Les Feux de l'automne\" pubblicato nel 1948.\nGli ultimi giorni.\nL'11 luglio Ir\u00e8ne lavora nel bosco a Issy-l'Ev\u00eaque \u00abin mezzo a un oceano di foglie morte, bagnate dalla tempesta della notte precedente, come se stessi seduta su una zattera con le gambe incrociate\u00bb. \u00abSto scrivendo molto, immagino che saranno opere postume, per\u00f2 almeno mi fanno passare il tempo\u00bb. Il 13 luglio arrivano i gendarmi per arrestarla. Michel cerca in tutti i modi di avere notizie dalla moglie, ma per quanto si adoperi non ottiene nulla. Si fa perfino firmare una lettera dai sottufficiali che aveva ospitato in casa: \"Camerati! Abbiamo vissuto per qualche tempo con la famiglia Epstein e abbiamo avuto modo di conoscerla come una famiglia assai premurosa. Vi preghiamo pertanto di riservarle un trattamento adeguato. Heil Hitler!\". Scrive lettere in cui ripudia l'origine ebraica e afferma \"(Ir\u00e8ne) \u00e8 una donna che, pur essendo di origine ebraica, non ha \u2013 come dimostrano tutti i suoi libri \u2013 alcuna simpatia n\u00e9 per il giudaismo n\u00e9 per il regime bolscevico... mia moglie \u00e8 diventata una rinomata scrittrice.\nIn nessuno dei suoi libri (che del resto non sono stati messi al bando dalle autorit\u00e0 d'occupazione) trover\u00e0 una parola contro la Germania, e bench\u00e9 sia di razza ebraica mia moglie scrive degli ebrei senza alcuna simpatia. I nonni di mia moglie, cos\u00ec come i miei, erano di religione israelita; i nostri genitori non professavano alcuna religione; quanto a noi, siamo cattolici come le nostre bambine, che sono nate a Parigi e sono francesi\". Ricever\u00e0 solo le ultime due lettere da Ir\u00e8ne, poi non avr\u00e0 pi\u00f9 sue notizie: \"Gioved\u00ec mattina \u2013 luglio '42 \u2013 Pithiviers [scritta a matita e non obliterata] Mio amato, mie piccole adorate, credo che partiamo oggi. Coraggio e speranza. Siete nel mio cuore, miei diletti. Che Dio ci aiuti tutti\". Il 17 luglio viene deportata a Auschwitz nel vagone numero 6. Viene assegnata al campo di Birkenau. Debilitata, la fanno passare al Revier (\u00abInfermeria\u00bb, dove i malati venivano assistiti). 17 agosto: Ir\u00e8ne N\u00e9mirovsky muore a causa di un'epidemia di tifo.\nAntisemitismo.\nLe accuse di antisemitismo hanno perseguitato la N\u00e9mirovsky scrittrice almeno quanto il nazismo ha perseguitato l'ebrea apolide che - nonostante tutti i tentativi di mascheramento - Ir\u00e8ne \u00e8 stata e sar\u00e0. Un grande numero di appartenenti all'ebraismo, presenti nei suoi romanzi, sono pesantemente caricaturali. Repellenti nell'aspetto e ripugnanti nella mentalit\u00e0 e nei sentimenti. Tra tutti spicca il carattere orribile di David Golder - eroe eponimo del romanzo - sia per i valori che persegue - i soldi per i soldi, senza un progetto di lungo periodo - sia per il fisico repellente e la mente dominata dal risentimento e dall'avidit\u00e0 senza scrupoli. Il libro, in Francia, \u00e8 stato accusato di essere anti-bolscevico e antisemita. Anche se scrittori come Robert Brasillach, Paul Morand o Jean-Pierre Maxence lo hanno apprezzato e difeso. Quando fu criticata come scrittrice antisemita, Ir\u00e8ne N\u00e9mirovsky dichiar\u00f2 candidamente: \"Perch\u00e9 i francesi Israeliti si vogliono riconoscere in David Golder?\".\nLa figlia Gille nell'\"autobiografia\" di sua madre - Ir\u00e9ne N\u00e9mirovsky, precisa che la scrittrice era un rampollo della borghesia ebraica russificata di Kiev e San Pietroburgo. La sua famiglia era riuscita a fuggire in Francia al tempo della rivoluzione bolscevica, mantenendo gran parte delle proprie ricchezze. Questo fatto, unito alla cultura e alle buone frequentazioni sociali, le permetteva di avere rapporti amichevoli con aristocratici impoveriti da cui, in Russia, sarebbe stata rifiutata. Data questa collocazione sociale e il desiderio di entrare a pieno titolo a far parte dell'alta borghesia parigina, attraverso un processo di assimilazione - molto diffuso tra gli ebrei del tempo - i N\u00e9mirovsky erano orgogliosi della propria distanza dall'ebreo tradizionalista (o semplicemente meno assimilato). Fatto sta che i libri della N\u00e9mirovsky sono popolati di figure ebraiche - nel migliore dei casi ambigue - nel peggiore, che meriterebbero un posto nella nosografia ebraica dell'Ebreo che odia s\u00e9 stesso di Theodor Lessing o Sander L. Gilman.\nNella \"autobiografia\" la figlia \u00c9lisabeth Gille immagina che sua madre, durante l'occupazione nazista, si penta dei propri ritratti al vetriolo di ebrei odiosi, in David Golder, e le fa dire: \"Mi prende a volte una specie di vertigine, giacch\u00e9 mi pento di aver scritto quel libro. Mi chiedo se per condannare l'ambiente sociale da cui provenivo e che ho odiato cos\u00ec tanto, non abbia fornito ulteriori munizioni agli antisemiti. Temo di aver dato prova di leggerezza e di una volubilit\u00e0 suicida\". D'altronde la stessa N\u00e9mirovsky, in un'intervista (vera), rilasciata nel '35 ha detto: \"Sono assolutamente certa che se Hitler fosse gi\u00e0 stato al potere, avrei notevolmente ammorbidito David Golder. Ma penso che sarebbe stato sbagliato farlo, che sarebbe stata una debolezza indegna di un vero scrittore\". Il critico Paul La Farge, nota: 'il \"disagio\" della N\u00e9mirovsky nei confronti della sua stessa identit\u00e0 (ebraica) guasta il racconto della vita di David Golder'. E continua: David Golder abbonda di caricature che non sarebbe ingiusto definire antisemite: Simon ha \"gli occhi assonnati e pesanti di un orientale\" la moglie di Simon denti \"lastricati d'oro, che brillavano stranamente nell'ombra.\" ha un \"viso magro con un naso grande e duro, a forma di becco ... collocato in un modo strano, molto in alto.\" E cos\u00ec via. N\u00e9mirovsky difese queste caratterizzazioni dichiarando di averle tratte dalla propria esperienza. La stampa ebraica ha reagito al romanzo con sgomento, dichiarando che, se non proprio antisemita, (la posizione di) N\u00e9mirovsky, \"non era molto ebraica\".\nMirador.\n\u00c9lisabeth Gille scrisse la biografia della madre Ir\u00e8ne dopo i cinquant'anni. La scrisse in prima persona - come se a parlare fosse la madre stessa - morta a 39 anni lasciando un corpus di lettere tanto vasto quanto disordinato. Una decisione difficile: riprenderle in mano, leggerle (per molti anni erano rimaste chiuse in un baule trascinato qua e l\u00e0 dalle figlie) e collazionarle, trasformandole in un racconto coerente. Affrontare temi proibiti: Auschwitz, i rapporti con i nonni (la nonna Fanny in particolare), le origini ebraiche negate con un frettoloso quanto inutile battesimo. Quando usc\u00ec Mirador, fu accolto come un importante contributo alla conoscenza di una vita, quella di Ir\u00e8ne, una scrittrice di talento e grazia, per quasi un trentennio dimenticata nel limbo della letteratura minore. Poco dopo \u00c9lisabeth Gille mor\u00ec: sapeva di essere malata.\nIl tono del libro, comico, acerbo, violento, che non dava spazio n\u00e9 alla compassione n\u00e9 alla lamentela stup\u00ec la critica. In fin dei conti era la vita della sua famiglia. \u00c9lisabeth si scherm\u00ec sempre affermando di non essere una scrittrice: facendo cos\u00ec emergere il talento della madre. Nella scelta di usare la prima persona della madre per scrivere un'\"autobiografia\" c'\u00e8 anche la volont\u00e0 di nascondersi, lasciando la scena intera alla personalit\u00e0 letteraria della madre. Mirador ripercorre le tappe della carriera letteraria di Ir\u00e8ne, puntualizzando le grandi accoglienze e il rapido oblio che ricevette dalla comunit\u00e0 di autori ed editori della Francia occupata, in parte costretti, in parte propensi, a una forma di asservimento all'invasore che - ad un certo punto, sotto la guida di Petain - prese la forma del collaborazionismo aperto: \"Vi \u00e8 un abisso fra la casta dei nostri attuali dirigenti e il resto della nazione. Gli altri francesi, avendo ben poco da perdere, hanno meno paura. Quando la vigliaccheria non soffoca pi\u00f9 negli animi i buoni sentimenti, questi (patriottismo, amore per la libert\u00e0, ecc.) possono fiorire. Certo, negli ultimi tempi anche il popolo ha accumulato dei capitali, ma si tratta di denaro svalutato che \u00e8 impossibile trasformare in beni reali, terre, gioielli, oro e cos\u00ec via... \"Da qualche anno tutto quello che si fa in Francia nell'ambito di una certa classe sociale ha un solo movente: la paura. \u00c8 stata la paura a provocare la guerra, la sconfitta e la pace attuale. Il francese di questa casta non odia nessuno; non nutre gelosia n\u00e9 ambizione delusa, n\u00e9 un vero desiderio di vendetta. Ha una fifa blu. Chi gli far\u00e0 meno male (non nel futuro, non in senso astratto, ma subito e sotto forma di ceffoni e calci nel sedere)? I tedeschi? Gli inglesi? I russi? I tedeschi lo hanno sconfitto, ma la punizione \u00e8 presto dimenticata e i tedeschi possono difenderlo\".\nDel resto la stessa Ir\u00e8ne, commentando il successo di David Golder, che lei stessa definiva, senza falsa modestia, \u00abun romanzetto\u00bb, il 22 gennaio 1930 scriveva a un'amica: \u00abCome puoi credere che possa dimenticare le mie vecchie amicizie a causa di un libro di cui ora si parla, ma che tra una quindicina di giorni sar\u00e0 gi\u00e0 finito nel dimenticatoio, come tutto a Parigi?\u00bb. Pi\u00f9 recentemente, Rosetta Loy nei suoi saggi, racconti e romanzi ha tracciato un quadro sociale dell'Italia dell'anteguerra simile a quello che \u00c9lisabeth Gille mette in scena attraverso la madre. Una borghesia colta ma ingenua, ben presto irresponsabile a furia di non leggere i segni premonitori. Ma anche un ambiente intellettuale di un'inerzia enorme. Sicuramente Ir\u00e8ne N\u00e9mirovsky tard\u00f2 a rendersene conto, poich\u00e9, come ricorda \u00c9lisabeth, non seppe mostrarsi abbastanza attenta all'evoluzione di un Paul Morand, di un Jean Cocteau e, cosa in un certo senso ancora pi\u00f9 grave, alle incoerenze ingenue o cieche di un Daniel Hal\u00e9vy e di un Emmanuel Berl. \u00c9lisabeth Gille dovette affrontare un altro tema che la metteva di fronte al suo ruolo di figlia: il rapporto tra Ir\u00e8ne e sua madre Fanny.\nOpere principali.\n\"Suite francese\".\n\"Suite francese\" \u00e8 il titolo dei primi due \"movimenti\" di quello che avrebbe dovuto somigliare a un \"Poema sinfonico\" di Ir\u00e8ne N\u00e9mirovsky, composto da cinque parti, di cui solo le prime due sono state completate e pubblicate: Temp\u00eate en juin (Tempesta in giugno)- Dolce. Le altre: Captivit\u00e9 (Prigionia) - Batailles? (Battaglie) - La Paix? (La Pace) sono solo abbozzi.\n\u00c8 il romanzo della riscoperta della N\u00e9mirovsky che, dopo circa cinquant'anni di oblio - grazie a \"Suite francese\" - viene ripubblicata in 38 lingue. La figlia maggiore, Denise, ha conservato il quaderno contenente il manoscritto di \"Suite fran\u00e7aise\", assieme ad altri scritti della madre, per cinquant'anni senza guardarlo, pensando che fosse un diario, che sarebbe stato troppo doloroso da leggere. Alla fine del 1990, tuttavia, prende accordi per donare tutti gli scritti della N\u00e9mirovsky ad un archivio francese. Dopo aver scoperto cosa contenevano i quaderni, \"Suite francese\" fu pubblicato in Francia nel 2004, e divenne presto un best seller. Da allora \u00e8 stato tradotto in 38 lingue e dal 2008 ha venduto due milioni e mezzo di copie.\nIl 12 giugno 1942, pochi giorni prima del suo arresto, dubita di avere il tempo necessario a concludere la grande opera intrapresa. Ha il presentimento che le resti poco da vivere, ma continua a redigere i suoi appunti, parallelamente alla stesura del libro. \n\"David Golder\".\n\u00c8 il primo romanzo della N\u00e9mirovsky: quello che le valse l'applauso di tutta la critica francese, una pesante accusa di antisemitismo e i commenti indignati della stampa ebraica. Venne pubblicato nel 1929 da Grasset, quando Ir\u00e8ne aveva 26 anni. L'editore dubita che sia lei l'autrice e la interroga lungamente perch\u00e9 sospetta che stia coprendo uno scrittore famoso che vuole restare anonimo.\nIl romanzo inizia con una conversazione tra Golder e il suo amico Simon Marcus, con il quale \u00e8 in societ\u00e0 da 26 anni. Assieme hanno fondato la ditta Golder &amp; Marcus, \"Golmar\", con sedi a New York, Londra, Parigi e Berlino. Marcus ha fatto un investimento rischioso e ha perso. Ha tentato di imbrogliare Golder che per\u00f2, comprando le informazioni dal segretario particolare di Marcus, lo ha scoperto e, anticipando le sue mosse, l'ha messo al tappeto. Ora Marcus chiede aiuto al vecchio amico ma, dopo l'ultimo diniego di Golder, se ne va. Quella notte stessa si suicider\u00e0 in un bordello, con grande scorno della moglie, cui non lascia nulla. Golder \u00e8 malato ed ha frequenti attacchi di angina pectoris da cui si riprende a fatica. Il medico suggerisce alla moglie di avvertirlo che non potr\u00e0 pi\u00f9 affaticarsi. Ma Gloria - che lo vede solo come \"una macchina per fare soldi - lo rassicura falsamente e lo incita a continuare, e a riprendere gli affari. Quando la figlia gli confessa di essersi venduta a un vecchio ebreo ricco e orribile, che vuole sposarla. Golder si ribella all'idea di cedere la sua propriet\u00e0 a quello che per lui altro non \u00e8 che un concorrente. In un soprassalto di vitalit\u00e0 decide di accettare la proposta del partner d'affari, il protestante T\u00fcbingen. Golder lascia Parigi e inizia un'estenuante trattativa con i sovietici, che lo porter\u00e0 a Mosca e infine sul Mar Nero, dove muore tra le braccia di un ragazzo ebreo, povero e sconosciuto, di cui \"osservava con sordo e doloroso piacere i movimenti delle mani, delle spalle... quei fremiti incessanti di tutto il corpo, quella voce impaziente, che mangiava le parole, quella smania di vita, quella giovane forza nervosa...\".\n\"I doni della vita\".\n\"Les Biens de ce monde\" \u00e8 la saga degli Hardelot, cartai a Saint Elme, piccola citt\u00e0 nel Nord della Francia. La storia inizia nel 1900. Gli Hardelot sono padroni della citt\u00e0. Il capofamiglia \u00e8 il nonno, inflessibile e dispotico: quando il nipote Pierre decide di sposarsi con Agn\u00e8s, che proviene da una famiglia della borghesia pi\u00f9 minuta, l'intero paese \u00e8 in subbuglio. Pierre ha scelto Agnes per amore, rompendo il fidanzamento con Simone, sua pari, erede di una cospicua fortuna su cui da tempo gli Hardelot avevano messo gli occhi. Adesso - per il nonno - Pierre \u00e8 morto: espulso dalla fabbrica, bandito da Saint Elme, sua moglie Agn\u00e8s non potr\u00e0 mai varcare la soglia del \"castello degli Hardelot\". Poco male, perch\u00e9 nel 1914, l'intera citt\u00e0 sar\u00e0 distrutta dal passaggio dei soldati tedeschi.\n\u00c8 stato pubblicato postumo, nel 1947, dall'amico editore Albin Michel. Uno dei pochi a non aver voltato le spalle a Ir\u00e8ne, durante gli anni pi\u00f9 bui del collaborazionismo in Francia. A Issy-l'\u00c9v\u00eaque, fra il 1941 e 1942 Ir\u00e8ne N\u00e9mirovsky, che come il marito porta la stella gialla, scrive \"\"La vie de Tchekhov\" e \"Les feux de l'automne\", che sar\u00e0 pubblicato solo nella primavera del 1957, e pone mano a un'impresa ambiziosa, \"Suite fran\u00e7aise\", che non riuscir\u00e0 a portare a termine. Nel frattempo scrive anche \"I doni della vita\": duecento pagine che costituiscono una sorta di antefatto al romanzo corale \"Suite francese\".\n\"I cani e i lupi\".\n\"I cani e i lupi\" viene pubblicato nel 1940 con il titolo francese \"Les chiens et les loups\" a Parigi ed \u00e8 l'ultimo libro scritto da Ir\u00e8ne N\u00e9mirovsky. \u00c8 stato ripubblicato in Germania nel 2007 dopo la riscoperta di \"Suite francese\" (2004). \"I cani e i lupi\" \u00e8 la storia di Ada Sinner, nata all'inizio del XX secolo in Ucraina, in un ghetto ebraico, prima dello scoppio della prima guerra mondiale. Emigrata a Parigi viene nuovamente espulsa dalla Francia a causa delle malefatte del marito Ben.\nCome la maggior parte dei romanzi di Ir\u00e8ne N\u00e9mirovsky, \"I Cani e lupi\" (1940) non \u00e8 estraneo al vissuto personale della scrittrice. Racconta la storia di tre esuli sconsolati Ben, Harry e Ada. Il peso della societ\u00e0 e l'ineluttabilit\u00e0 del destino sono al centro della narrazione, che evoca l'amore folle di due giovani ebrei uniti da un lontano ricordo.\nA Parigi Ada e Harry si innamorano, Ben riesce a farsi affidare dagli zii gli affari della finanziaria. Sempre in viaggio come i suoi antenati, allarga a dismisura gli interessi della banca, facendosi coinvolgere in affari internazionali che finiscono per travolgerlo. L'unica possibilit\u00e0 di salvare gli affari della banca e il buon nome di Harry - che sarebbe coinvolto nel fallimento degli zii - \u00e8 far intervenire la famiglia della moglie. Che accetta, a patto che Ada e Ben spariscano e Harry rientri nei ranghi.\nNel breve finale, Ben si \u00e8 stabilito in Sud America, Ada trova un visto per un piccolo paese dell'Europa orientale, che \u00e8 devastato dalla guerra civile e dagli scioperi. In un hotel, assistita da uno studente in medicina e da una levatrice improvvisata, Ada partorisce il figlio di Harry. Finalmente sente di poter dire \"noi\" - \"la pittura , il bambino, il coraggio. Con questo si pu\u00f2 vivere pi\u00f9 che bene\", disse Ada.\n\"Il ballo\".\nPoco pi\u00f9 che una novella (83 pagine) \u00e8 considerata da molti critici un racconto perfetto. Fortemente autobiografico, racconta la storia di una giovane ragazza, Antoniette Kampf, che vive con i suoi genitori in un lussuoso appartamento di Parigi. Non \u00e8 sempre stato cos\u00ec, il padre - che fa parte di quella galleria di personaggi ebraici per cui la N\u00e9mirovsky \u00e8 stata accusata di essere un'ebrea che odia se stessa - ha dovuto lavorare sodo per accumulare una fortuna. La sua determinazione e mancanza di scrupoli lo ha portato al successo. La ragazzina ha quattordici anni. Non \u00e8 pi\u00f9 una bambina ma non \u00e8 ancora un'adolescente. Ha un rapporto difficile con la madre, Rosine, che a sua volta ha avuto un passato piuttosto burrascoso, e - come il marito - \u00e8 altrettanto determinata a farsi accettare dall'alta societ\u00e0 parigina. A questo scopo invitano tutta la \"gente che conta\" ad un grande ballo che si terr\u00e0 nella loro nuova casa, in occasione di una ricorrenza. Spendono liberamente per procurare ai propri ospiti cibi raffinati, champagne, un'orchestra per la musica della serata. Si prevede un ballo in grande stile. La figlia \u00e8 entusiasta per la prospettiva, tuttavia, la madre non ha alcuna intenzione di lasciarla andare al ballo, anzi, le toglie anche la sua stanza - che verr\u00e0 adibita a guardaroba - e la confina nello sgabuzzino. Vengono stampati e inviati (dovrebbe portarli proprio Antoniette), centinaia di inviti, che la ragazzina getta nella Senna, vendicandosi in questo modo del tradimento della madre, degli intrighi della governante Betty e della rudezza del padre. Tutti gli inviti finiscono in acqua, tranne uno: quello della sua maestra di pianoforte - vecchia parente - che invitata direttamente dalla madre, sar\u00e0 l'unica a presentarsi la sera del ballo. L'effetto drammatico si ha nello sconcerto dei due padroni di casa che, non potendo indagare sulle ragioni di questa diserzione in massa, da parte di persone di cui non conoscono riti e costumi, finiscono per litigare duramente tra loro rivelandosi i reali sentimenti reciproci.\nOpere in italiano.\nSono state inserite soltanto le opere conosciute pubblicate in italiano, per un elenco completo delle opere originali si rimanda alla consultazione della pagina wikipedia in lingua francese ed anche ai siti utilizzati come fonti."}
{"id": "495407", "revid": "2020222", "url": "https://it.wikipedia.org/wiki?curid=495407", "title": "Ragusa Vecchia", "text": "Ragusa Vecchia o Ragusavecchia (in croato: Cavtat) \u00e8 un centro abitato croato della Dalmazia, situato lungo la costa adriatica 18\u00a0km a sud-est di Ragusa.\nRagusa Vecchia, frazione del comune di Canali, ha circa 2.000 abitanti ed appartiene alla Regione raguseo-narentana.\nStoria.\nRagusa Vecchia \u00e8 una citt\u00e0 dalmata di antiche origine, essendo stata fondata nel VI secolo a.C. col nome di \"Epidauros\" come colonia dei Greci dell'omonima citt\u00e0 del Peloponneso. Come la propria metropoli, aveva come divinit\u00e0 principale Asclepio. La zona circostante era abitata dagli Illiri, che chiamavano la citt\u00e0 \"Zaptal\".\nLa citt\u00e0 cambi\u00f2 nome in \"Epidaurum\" quando pass\u00f2 sotto il dominio romano nel 228 a.C. Nel corso della guerra civile tra Cesare e Pompeo si schier\u00f2 a favore del primo e fu assediata da Marco Ottavio, ma si salv\u00f2 per l'arrivo del console Publio Vatinio. In seguito divenne colonia romana e durante le guerre gotiche fu occupata dalla flotta mandata da Giustiniano.\nNella citt\u00e0 si trovano le vestigia dell'antica colonia dei Romani, dalle quali si pu\u00f2 dedurre che era grande ed antichissima. In Ragusa Vecchia vi \u00e8 il sepolcro di Publio Cornelio Dolabella il Giovane, pretore della Dalmazia ai tempi di Augusto e di Tiberio, inoltre si osserva un antro nel quale si discende per alcuni gradini e nel cui fondo si trova dell'acqua. Questo antro \u00e8 affumicato, forse perch\u00e9 servito nell'antichita a riti notturni o come luogo di ricovero e nascondiglio a qualche abitante della citt\u00e0 distrutta dal popolo degli Avari durante le invasioni barbariche.\nSe questo sia l'antro di Cadmo celebrato dalle favole, dove secondo il racconto fu convertito in serpente e sepolto con la consorte Armonia, avvenimenti che Nicandro colloca fra gli Enchelii, antichissimi abitanti di Epidauro e dell'odierno canale di Ragusa, al giorno d'oggi \u00e8 difficile da stabilire, in quanto il tutto \u00e8 ambientato in tempi antichissimi e mitologici. \nQuando la citt\u00e0 fu saccheggiata dagli Slavi e dagli Avari poco prima del 614, la popolazione si rifugi\u00f2 su un'isola poco distante che, unita in seguito alla terraferma, diede origine alla citt\u00e0 di Ragusa. Da quel momento Ragusa Vecchia rimase sempre sotto il controllo della potente vicina, cosicch\u00e9 la sua storia fin\u00ec col coincidere con quella della Repubblica di Ragusa.\nIn italiano e croato, il toponimo della citt\u00e0 ne rivela l'antica origine e il nesso con Ragusa: se per \"Ragusa Vecchia\" l'etimologia \u00e8 evidente, la forma croata \"Cavtat\" deriva da \"Civitas vetus\", nome con cui i ragusei chiamavano la loro vecchia citt\u00e0, forse adeguandosi in qualche modo la pronuncia a un suono pi\u00f9 simile a quello dell'antica \"Zaptal\" illirica.\nDopo la prima guerra mondiale pass\u00f2 alla Jugoslavia.\nSport.\nRagusa Vecchia possiede una squadra di pallanuoto, il Vaterpolski klub Cavtat."}
{"id": "495408", "revid": "647919", "url": "https://it.wikipedia.org/wiki?curid=495408", "title": "Cavtat", "text": ""}
{"id": "495414", "revid": "125086785", "url": "https://it.wikipedia.org/wiki?curid=495414", "title": "Massimo Benvegn\u00f9", "text": "Biografia.\nScrittore, produttore di documentari, programmatore cinematografico, Massimo Benvegn\u00fa ha cominciato la sua carriera come attore, tecnico e musicista nella realizzazione di\ncortometraggi e spettacoli teatrali.\nNel 1997 scrive la prima monografia in italiano dedicata al regista australiano Peter Weir, a cui seguir\u00e1 un saggio su Michael Cimino e la curatela di una enciclopedia dedicata all'universo di Star Wars.\nNel 1999 si laurea al DAMS dell'Universit\u00e0 di Bologna con una tesi su Peter Bogdanovich.\nCollabora dal 2000 al 2010 con l'Agenzia Giornalistica Italia. Dal 2001 \u00e8 iscritto come pubblicista all'Ordine dei Giornalisti e al Sindacato Nazionale Giornalisti Cinematografici Italiani.\nNel 2001 \u00e8 impiegato presso l'ufficio stampa della Mostra del cinema di Venezia. Agli inizi del 2002 passa all'Archivio Storico delle Arti Contemporanee (ASAC), il settore della Biennale di Venezia che si occupa della conservazione del patrimonio storico dell'ente. Rimane all'ASAC fino agli inizi del 2004, come consulente per le attivit\u00e0 riguardanti il Cinema.\nDal 2005 inizia a collaborare con il quotidiano Il Riformista, pubblicando recensioni e reportages dai principali festival cinematografici mondiali. Continuer\u00e0 a scrivere su Il Riformista fino alla chiusura del quotidiano avvenuta agli inizi del 2012.\nHa curato due monografie dedicate a Guerre stellari (ElleU, 1999) e Harry Potter (Falsopiano, 2005).\n\u00c8 stato autore di saggi, tra gli altri, su Walt Disney, John Cassavetes, Sofia Coppola e Patrice Leconte.\nDal 2007 \u00e8 uno dei critici cinematografici del settimanale Amsterdam Weekly, magazine free press della scena culturale di Amsterdam, di cui poi diventer\u00e0 redattore, fino alla sua chiusura nel 2009.\nNel 2008 inizia a collaborare con lo European Radio Network (Euranet), curando le recensioni cinematografiche all'interno del programma radiofonico Network Europe, trasmesso in tutta Europa, e a scrivere per il mensile Time Out Amsterdam.\nParallelamente alla carriera di critico cinematografico, Benvegn\u00f9 collabora anche allo sviluppo e alla produzione di lungometraggi per conto di una casa di produzione cinematografica inglese, la Ashenden Films fondata dal premio Oscar Christopher Hampton, e lavora nel campo dell'industria musicale, seguendo il marketing online della cantautrice Heather Nova.\n\u00c8 stato membro di giuria in numerosi festival, tra cui il FilmVideo Montecatini Cinema, l'International Amsterdam Film Festival, Il Venice and Video Festival, il Biografilm Festival di Bologna, nonch\u00e9 giurato per due premi collaterali della Mostra del cinema di Venezia: il Queer Lion Award nel 2008 e il Biografilm Award nel 2010 e 2011.\nNell'aprile 2010 Benvegn\u00f9 si aggiudica l'Haghefilm Foundation Award. e inizia a collaborare con l'EYE Film Institute Netherlands, l'istituto nazionale per la cinematografia dei Paesi Bassi, dove lavora come programmatore dal 2011 al 2020.\nHa curato programmi per diversi festival di cinema, tra cui il Biografilm Festival di Bologna, il Festival du cin\u00e9ma de Brive, il Trento Film Festival, il River to River Indian Film Festival di Firenze, e oltre alla Mostra del Cinema di Venezia, collabora da molto tempo con il Festival di Locarno.\nAppare come opinionista cinematografico nella trasmissione radiofonica Rapporto Confidenziale di Radio Ca' Foscari con una rubrica fissa, mentre \u00e8 ospite dei programmi di RadioDue Caterpillar e Io, Chiara e l'Oscuro.\n\u00c8 protagonista di una curiosa vicenda nel 2012, quando il 3 agosto lancia su Twitter l'hashtag #tantovincekimkiduk, riferendosi alla partecipazione del regista coreano al concorso della Mostra del cinema di Venezia, prevedendo cos\u00ec il vincitore del Leone d'oro con cinque settimane d'anticipo. Durante la Mostra, Benvegn\u00fa firma tutti i suoi interventi sul sito web Venezia da Vivere con l'hashtag premonitore.\nNel 2014 diventa membro onorario della Cin\u00e9math\u00e8que Fran\u00e7aise.\nDal 2017 al 2019 \u00e9 capo della commissione per la programmazione e l'accesso alle collezioni della FIAF, la Federazione Mondiale degli Archivi Cinematografici, con sede a Bruxelles.\nBibliografia.\nhttps://www.imdb.com/name/nm3600314/"}
{"id": "495427", "revid": "4175", "url": "https://it.wikipedia.org/wiki?curid=495427", "title": "Ruda \u015al\u0105ska", "text": "Ruda \u015al\u0105ska (; ) \u00e8 un distretto e citt\u00e0 della Polonia nel voivodato della Slesia.Ricopre una superficie di 77,7 km\u00b2 e nel 2006 contava 145.471 abitanti.\nGeografia fisica.\nLa citt\u00e0 \u00e8 situata nel voivodato della Slesia dal 1999, mentre dal 1975 al 1998 ha fatto parte del voivodato di Katowice. \u00c8 divisa nei seguenti quartieri: Bielszowice (Bielschowitz), Bykowina (Friedrichsdorf), Chebzie (Morgenroth), Godula (Godullah\u00fctte), Halemba, Koch\u0142owice (Kochlowitz), Nowy Bytom (Friedensh\u00fctte), Orzeg\u00f3w, Ruda, e Wirek (Antonienh\u00fctte).\nInfrastrutture e trasporti.\nDal 1950 Ruda \u015al\u0105ska \u00e8 sede di un agevolatore per le trasmissioni, che fu usato dal 1950 al 1988 per trasmettere in onde medie.\nAmministrazione.\nGemellaggi.\nRuda \u015al\u0105ska \u00e8 gemellata con le seguenti citt\u00e0:"}
{"id": "495428", "revid": "287204", "url": "https://it.wikipedia.org/wiki?curid=495428", "title": "Ruda Slaska", "text": ""}
{"id": "495430", "revid": "1656773", "url": "https://it.wikipedia.org/wiki?curid=495430", "title": "Cantiere", "text": "Il cantiere (dal latino \"cantherius\", \"cavallo castrato\", passato poi a significare \"cavalletto di sostegno\") \u00e8 un'area di lavoro temporanea nella quale si svolge la costruzione di un'opera di ingegneria civile o di un fabbricato. Un cantiere pu\u00f2 essere fisso (ad esempio nella costruzione di un edificio o di una nave) o mobile (come ad esempio nella costruzione di strade, gallerie, ferrovie, ecc.). \nDescrizione.\nSi distinguono vari tipi di cantiere, ed i pi\u00f9 noti sono:\nDal punto di vista produttivo, il cantiere \u00e8 un'organizzazione \"a punto fisso\", nel quale cio\u00e8 il prodotto rimane fermo e sono le attrezzature e le maestranze che si muovono, in contrapposizione a quanto accade nelle organizzazioni \"per processo\" o \"per prodotto\".\nCantiere edilizio.\n\u00c8 il luogo e l'insieme di impianti, attrezzature, magazzini e uffici in cui si svolgono i lavori edili appartenenti al dominio dell'ingegneria civile. I lavori edili comprendono pi\u00f9 in generale:\nIl cantiere edile si distingue dal cantiere speciale.\nIl cantiere speciale \u00e8 un cantiere che per tipologia di lavoro, per attrezzature e manodopera, richiede elevata specializzazione. Esso riguarda:\nParticolare attenzione viene rivolta alle macchine edili per ridurne le discontinuit\u00e0 di utilizzazione; con percorsi interni minimi e contemporaneamente agevoli ad autocarri e macchinari.\nIl notevole sviluppo dell'edilizia e la conseguente necessit\u00e0 di eseguire rapidamente sia i lavori sia le costruzioni progettate hanno richiesto un uso sempre pi\u00f9 diffuso degli elementi prefabbricati.\nIl D.Lgs. 81/08 (capo IV) ha introdotto una serie di novit\u00e0 interessanti in materia, appesantendo le responsabilit\u00e0 del Committente in merito alla nomina e alla verifica dell'operato del Coordinatore per la sicurezza nei cantieri in fase di progettazione e di esecuzione (culpa in eligendo e in vigilando).\nProfessioni richieste.\nLe professioni pi\u00f9 tipiche che caratterizzano un cantiere edilizio (in ordine logico nella catena di produzione) sono:\nCantiere impiantistico.\nLa realizzazione di grandi impianti (energetici, chimici, petrolchimici, nucleari, ecc.) presuppone la costruzione in uno spazio limitato di sistemi impiantistici complessi, che perlopi\u00f9 sono contenuti in diversi edifici e spesso comprendono componenti ingombranti e di difficile trasporto. La realizzazione richiede la presenza simultanea di un grande numero di imprese specialistiche e determina problemi complessi di coordinamento per assicurare la prevista sequenza costruttiva o l'introduzione di modifiche in corso d'opera, tali da ottimizzare il tempo e i costi di realizzazione nonostante il verificarsi di difficolt\u00e0 impreviste. Il cantiere impiantistico \u00e8 perci\u00f2 estremamente complesso ed \u00e8 normalmente caratterizzato da una sovrapposizione fra progettazione e realizzazione, tanto che i disegni finali dell'opera (gli as built) sono il risultato finale della costruzione.\nIl D.Lgs. 81/08 (capo IV) ha introdotto una serie di novit\u00e0 interessanti in materia, appesantendo le responsabilit\u00e0 del Committente in merito alla nomina e alla verifica dell'operato del Coordinatore per la sicurezza nei cantieri in fase di progettazione e di esecuzione (culpa in eligendo e in vigilando).\nCantiere navale.\nUn cantiere navale viene messo in opera per costruire imbarcazioni di vari tipi. \u00c8 costituito essenzialmente dalle officine e da uno o pi\u00f9 scali o bacini per la costruzione, disposti tenendo conto della direzione delle correnti e dei venti predominanti nello specchio d'acqua antistante, che deve essere abbastanza spazioso affinch\u00e9 la nave possa annullarvi la velocit\u00e0 acquistata nel varo (nel caso di costruzione sulla scalo). \nLe professioni pi\u00f9 rilevanti sono quelle dei saldatori, dei carpentieri in ferro, dei meccanici e degli elettricisti.\nCantiere aeronautico.\nCostituito di solito da ampi spazi coperti nei quali si d\u00e0 corpo ai progetti per la costruzione di velivoli civili o militari."}
{"id": "495433", "revid": "1305772", "url": "https://it.wikipedia.org/wiki?curid=495433", "title": "Nov\u00fd Ji\u010d\u00edn", "text": "Nov\u00fd Ji\u010d\u00edn (in tedesco \"Neutitschein\", in polacco \"Nowy Jiczyn\") \u00e8 una citt\u00e0 della Repubblica Ceca, capoluogo del distretto omonimo nella regione di Moravia-Slesia. Ha circa 24.000 abitanti. La citt\u00e0 \u00e8 situata sugli speroni dei Monti Carpazi."}
{"id": "495438", "revid": "287204", "url": "https://it.wikipedia.org/wiki?curid=495438", "title": "Novy Jicin", "text": ""}
{"id": "495444", "revid": "287204", "url": "https://it.wikipedia.org/wiki?curid=495444", "title": "Wodzis\u0142aw \u015al\u0105ski", "text": "Wodzis\u0142aw \u015al\u0105ski (in latino \"Vladislavia\" e in tedesco \"Loslau\") \u00e8 una citt\u00e0 polacca del distretto di Wodzis\u0142aw \u015al\u0105ski nel voivodato della Slesia.Ricopre una superficie di 49,62 km\u00b2 e nel 2007 contava 50.493 abitanti.\n\u00c8 situata nel voivodato della Slesia dal 1999, mentre dal 1975 al 1998, con la vecchia suddivisione dei voivodati, \u00e8 appartenuta al voivodato di Katowice.\nQuartieri.\nWodzis\u0142aw \u00e8 suddivisa in 9 quartieri.\nQuesta la lista completa dei quartieri di Wodzis\u0142aw:"}
{"id": "495445", "revid": "287204", "url": "https://it.wikipedia.org/wiki?curid=495445", "title": "Wodzislaw Slaski", "text": ""}
{"id": "495446", "revid": "46291", "url": "https://it.wikipedia.org/wiki?curid=495446", "title": "Parco Regionale Aveto", "text": ""}
{"id": "495449", "revid": "6066", "url": "https://it.wikipedia.org/wiki?curid=495449", "title": "Mattia Corvino d'Ungheria", "text": ""}
{"id": "495453", "revid": "1632387", "url": "https://it.wikipedia.org/wiki?curid=495453", "title": "Parco naturale delle Prealpi Giulie", "text": "Il parco naturale delle Prealpi Giulie \u00e8 un'area naturale protetta del Friuli-Venezia Giulia che si estende per circa 10.000 ettari in provincia di Udine sulle Prealpi Giulie.\nProvvedimenti istitutivi.\nIl parco \u00e8 stato istituito con la legge regionale n. 42 del 30.09.1996.\nTerritorio.\nIl territorio del parco si estende tra le prealpi e le alpi Giulie. Le cime principali sono il Monte Canin (2.587 m), il Monte Plauris (1.958 m), la catena dei Monti Musi (1.869 m).\nComuni.\nSi estende nei comuni di:\nAmbiente.\nFlora.\nLa vegetazione che si incontra nelle vallate del parco \u00e8 il risultato dell'azione congiunta di due fondamentali fattori ecologici: il particolare regime climatico ed il substrato geologico. \nNe consegue un patrimonio floristico costituito da circa 1200 specie e sottospecie e oltre 60 endesismi, tra cui la campanula di Zoys, la genziana di Froelich e il geranio argenteo.\nFauna.\nNell'area del parco convivono specie faunistiche di origine meridionale, circummediterranea ed orientale. Sono presenti tutti gli ungulati alpini (capriolo, cervo, camoscio, stambecco e cinghiale) oltre ad altri importanti mammiferi fra i quali il gatto selvatico, diversi specie di mustelidi, roditori ed insettivori.\nIl simbolo del parco \u00e8 la Coturnice che grazie ai numerosi ambienti adatti alla sua sopravvivenza, \u00e8 molto diffusa.\nStrutture ricettive.\nSede.\nLa sede del parco si trova nella frazione Prato del comune di Resia.\nRifugi e bivacchi.\nNel parco naturale sono presenti i seguenti rifugi:\nVie d'arrampicata.\nIn Val Resia, sul torrione Mulaz 1804, parete NNE, il 18 ottobre 2013 \u00e8 stata attrezzata la L. Ron Hubbard Route - Mulaz Climbing Route."}
{"id": "495454", "revid": "1516566", "url": "https://it.wikipedia.org/wiki?curid=495454", "title": "Inquartato in grembi ritondati", "text": "Inquartato in grembi ritondati \u00e8 un termine utilizzato in araldica per indicare lo scudo o la pezza divisi in quattro da linee curve. \nSi possono distinguere due figure diverse: in una le curve sembrano ruotare in senso orario, e lo potremo definire \"inquartato in grembi ritondati a sinistra\"; nell'altra le curve sembrano ruotare in senso antiorario, e lo potremo definire \"inquartato in grembi ritondati a destra\"."}
{"id": "495459", "revid": "599013", "url": "https://it.wikipedia.org/wiki?curid=495459", "title": "Jo\u00e3o Ricardo", "text": "Ricardo \u00e8 un angolano di origine portoghese, rientrato nella madrepatria con la famiglia nel 1974, dopo l'indipendenza dell'Angola, insieme a molti altri angolani bianchi. Cominci\u00f2 a giocare nella sua citt\u00e0 adottiva, Leiria e poi a Marrazes. Ha giocato nelle squadre professionistiche Acad\u00e9mico Viseu, Salgueiros e Moreirense, debuttando nella nazionale angolana il 16 giugno 1996 contro l'Uganda.\nRimasto senza squadra alla fine della stagione 2004-05, Ricardo \u00e8 stato ugualmente convocato dalla nazionale angolana, come portiere titolare, per il mondiale del 2006, previo rispetto di un severo programma di allenamento. Ha avuto un ruolo molto importante nel match mondiale con il Messico nella fase a gironi, terminata 0-0, con una grande parata su Rafael M\u00e1rquez e respingendo con una sola mano un tiro di P\u00e1vel Pardo. Nella successiva partita con l'Iran si \u00e8 comportato molto bene."}
{"id": "495461", "revid": "287204", "url": "https://it.wikipedia.org/wiki?curid=495461", "title": "Joao Ricardo", "text": ""}
{"id": "495462", "revid": "4106", "url": "https://it.wikipedia.org/wiki?curid=495462", "title": "Jo\u00e3o Ricardo Pereira Santos", "text": ""}
{"id": "495463", "revid": "124660728", "url": "https://it.wikipedia.org/wiki?curid=495463", "title": "USS Missouri (BB-63)", "text": "La USS \"Missouri\" (BB-63) \u00e8 stata una corazzata veloce della Marina degli Stati Uniti, entrata pi\u00f9 volte nella storia del suo paese sia direttamente che con i suoi 20 comandanti.\nUltima corazzata varata dagli Stati Uniti e ultima ad essere rimossa dal servizio attivo ( e rimangono in riserva).\nDivenuta l'emblema della forza della US Navy e in seguito resa famosa al di fuori dell'ambito militare grazie a film e videogiochi, massima espressione dell'ingegneria navale americana durante la seconda guerra mondiale.\nStoria.\nLa corazzata USS \"Missouri\" della Marina degli Stati Uniti d'America, appartiene alla classe Iowa, con un tonnellaggio di 58.000 tonnellate, e una lunghezza di 270,43 metri. Fu la terza su quattro della sua classe che comprendeva anche , e . \u00c8 stata l'ultima corazzata costruita dagli Stati Uniti (la USS \"Wisconsin\" fu impostata dopo ma varata prima della \"Missouri\").\nFu varata il 29 gennaio 1944, madrina Mary Margaret Truman, figlia di Harry Truman, allora senatore dello stato del Missouri e poi 33\u00ba presidente degli Stati Uniti. La nave prende il nome del Missouri, stato di nascita di Harry Truman.\nSeconda guerra mondiale.\nEntrata in servizio l'11 giugno del 1944 sotto il comando del capitano di vascello William M. Callaghan, nei primi mesi oper\u00f2 nella zona della baia di Chesapeake insieme al grande incrociatore \"Alaska\" utilizzando i suoi cannoni in prove a varie distanze; il 18 novembre le due navi, con ad una scorta di cacciatorpediniere, attraversarono il canale di Panama verso San Francisco. Il 14 dicembre successivo diresse su Ulithi e da l\u00ec oper\u00f2 come scorta e scudo antiaereo per la Fast Carrier Task Force 58; il 19 febbraio 1945 prese parte ai bombardamenti di Iwo Jima, in seguito si aggreg\u00f2 alla task force Yorktown dell'omonima portaerei; nelle settimane successive bombard\u00f2 le coste giapponesi sempre come nave scorta e durante la battaglia di Okinawa, l'11 aprile, mentre operava con le portaerei, la squadra fu attaccata da kamikaze giapponesi, uno dei quali colp\u00ec la \"Missouri\" causando lievi danni nonostante un incendio; 6 giorni dopo aiut\u00f2 ad affondare il sottomarino giapponese \"I-56\" individuandolo con il sonar di bordo; il 9 maggio divenne ammiraglia sotto le insegne di William Halsey e nelle due settimane successive bombard\u00f2 le coste delle isole vicino ad Okinawa; mentre bombardava l'isola di Hokkaid\u014d, due bombe atomiche esplosero sul Giappone. Come nave ammiraglia fu assegnata alla flotta d'occupazione e insieme alle altre corazzate della Pacific Fleet entr\u00f2 il primo settembre nella baia di Tokyo. Il giorno successivo, alla presenza dei comandi alleati, il govern\u00f2 giapponese firm\u00f2 la resa del Giappone sul suo ponte, dove ora sorge una targa commemorativa.\nDopoguerra.\nPartita da Tokyo per New York, arriv\u00f2 il 23 ottobre e rimase in cantiere per grandi lavori di revisione. Il 21 marzo 1946 diresse su Istanbul dove attracc\u00f2 il 5 aprile. Il 9 salp\u00f2 per la Grecia dov'era scoppiata una guerra civile tra comunisti ed ex-partigiani ed anti-comunisti; una volta sbarcati i capi del governo, il 26 aprile part\u00ec alla volta di vari porti africani come rappresentante del governo degli Usa. Tornata in patria, port\u00f2 il 30 agosto 1947 il presidente Truman e famiglia a Rio de Janeiro per un vertice con il governo brasiliano. Nel 1948 fu la prima corazzata al mondo ad imbarcare un elicottero e a novembre part\u00ec per un'esercitazione artica insieme ad altre navi.\nGuerra di Corea.\nNel 1950 scoppi\u00f2 la guerra di Corea e la \"Missouri\" fu immediatamente inviata come nave ammiraglia per prendere parte alle operazioni. Per tutto il 1950 scort\u00f2 le portaerei e bombard\u00f2 le coste nordcoreane, proseguendo fino all'ottobre 1951, quando fu richiamata a Norfolk. Dopo alcuni mesi di addestramento e armamento, nel novembre del 1952 torn\u00f2 in Corea e fino alla fine della guerra bombard\u00f2 le postazioni nemiche con i pezzi principali e con nuovi missili. Terminate le ostilit\u00e0, nel 1954 part\u00ec per una crociera in Europa insieme alle tre navi gemelle (unico trasferimento in cui viaggiarono insieme). Rientr\u00f2 poi nella West Coast per essere messa in riserva.\nDisattivazione.\nNel 1955 fu posta in riserva, rimanendo ancorata a Bremerton.\nRiattivazione.\nNel 1984 sotto l'amministrazione Reagan, la nave fu riattivata nell'ambito del progetto della marina delle 600 navi; pass\u00f2 un anno e mezzo in cantiere per lavori di ammodernamento dei sistemi arma (mitragliatrici automatiche per la difesa anti-missile, nuove celle per missili anti-aereo, sistemi per la difesa ravvicinata e nuovi radar di ultima generazione, sostituite due torri secondarie per celle per missili BGM-109 Tomahawk. Negli anni successivi prese parte alle prime esercitazioni RIMPAC.\nPrima guerra del Golfo.\nIl 2 agosto 1990 l'Iraq invase il Kuwait; il governo di Bush dichiar\u00f2 guerra al governo iracheno e a novembre la \"Missouri\" ricevette ordine di dirigersi immediatamente verso il Golfo Persico per prendere parte all'operazione Desert storm, insieme alla gemella \"Wisconsin\"; per due mesi bombardarono con artiglieria e missili le postazioni nemiche senza subire attacchi ma sub\u00ec danni accidentali dalle difese anti missile della fregata USS \"Jarrett\" (FFG-33).\nNave museo e onorificenze.\nLa vita operativa fin\u00ec ai primi 2000 quando fu radiata; il 14 ottobre 2009 fu ancorata come nave museo a Pearl Harbor, lungo la Battleship Row - dove affond\u00f2 la durante l'attacco del 7 dicembre 1941, di fronte al memoriale della .\nRicevette tre Battle stars per il suo servizio durante la 2\u00aa guerra mondiale, 5 per la guerra di Corea e 3 per la guerra del Golfo.\nAltro.\nCon lo stesso nome vi fu una nave, con distintivo ottico BB-11, attiva dal 1903 al 1922. Aveva un tonnellaggio di 13.500 tonnellate e apparteneva alla classe Maine.\nLa nave torn\u00f2 \"in servizio\" per il film \"Battleship\"."}
