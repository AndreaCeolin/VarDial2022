{"id": "517106", "revid": "1543377", "url": "https://it.wikipedia.org/wiki?curid=517106", "title": "Stone Cold Steve Austin", "text": "\u00c8 considerato una delle pi\u00f9 grandi leggende nella storia della World Wrestling Federation/Entertainment. Ha anche lottato per le altre due principali federazioni statunitensi, la World Championship Wrestling e la Extreme Championship Wrestling, dove era noto come \"Stunning\" Steve Austin. \u00c8 stato il \"volto\" della WWF per quattro anni, nonch\u00e9 il personaggio simbolo della Attitude Era.\nHa raggiunto la massima popolarit\u00e0 alla fine degli anni novanta impersonando la gimmick di un irriverente antieroe bevitore di birra che sfidava abitualmente il dispotico capo della federazione Vince McMahon.\nParlando del suo potere di attrarre il pubblico, McMahon e Jim Ross hanno indicato Austin come il wrestler pi\u00f9 redditizio nella storia della federazione, tanto che nel solo 1999 \u00e8 riuscito a portare nelle casse della WWF oltre 15 milioni di dollari solamente con la vendita delle sue magliette.\nAustin ha inoltre ideato il coro \"What?\" (anche il nome della rubrica televisiva \"Bottom Line\" deriva da una delle sue pi\u00f9 famose catchphrase) e ha lottato nel main event di molti pay-per-view della WWF incluse tre WrestleMania, cio\u00e8 le edizioni XIV, XV e X-Seven: e il suo main event, che ha visto contrapposti Austin e The Rock, \u00e8 stato descritto come il terzo miglior match nella storia di WrestleMania. Detiene inoltre il record per il maggior numero di partecipazioni nel main event degli eventi in pay-per-view di uno stesso anno (dodici nel 2001), record condiviso con The Rock (dodici nel 2000). \nNel 2003, durante l'episodio celebrativo del decimo anniversario di \"Raw\", \u00e8 stato eletto come \"la pi\u00f9 grande \"Superstar\" del primo decennio di \"Raw\"\" e ha ricevuto il premio \"Best Raw moment award\" (\"miglior momento di \"Raw\"\") per aver travolto la Corporation (Vince e Shane McMahon e The Rock) con un idrante che gettava birra.\nHa vinto diciannove titoli nel corso della sua carriera tra cui sei volte il WWF Championship, due volte l'Intercontinental Championship e quattro volte il WWF Tag Team Championship, diventando il quinto wrestler a fregiarsi della \"Triple Crown\". \u00c8 stato anche il vincitore dell'edizione 1996 del King of the Ring cos\u00ec come il vincitore delle edizioni 1997, 1998 e 2001 della Royal Rumble, sancendo il record di vittorie. Con il personaggio di \"The Ringmaster\" ha avuto come manager \"Million Dollar Man\" Ted DiBiase, che gli ha conferito il Million Dollar Championship (titolo non ufficiale).\nIl 30 marzo 2003, all'et\u00e0 di trentotto anni, \u00e8 stato costretto a ritirarsi dal wrestling a causa di diversi infortuni al collo e alle ginocchia subiti durante la carriera, ma per tutto il resto del 2003 e 2004 \u00e8 stato nominato co-general manager e \"sceriffo\" di \"Raw\". Dal 2005 ha continuato a fare apparizioni occasionali mentre nel 2011 \u00e8 stato presentatore del reality show \"Tough Enough\". \u00c8 stato inoltre scelto come uomo copertina del videogioco \"WWE 2K16\", oltre a comparire in molte altre copertine dei videogiochi targati WWF/E e vari fumetti.\nBiografia.\nSteve Austin, alla nascita Steven James Anderson, nacque il 18 dicembre 1964 a Austin, in Texas. I suoi genitori, James e Beverly Harrison, divorziarono quando Austin aveva circa un anno. In seguito sua madre si trasfer\u00ec a Victoria e spos\u00f2 in seconde nozze Ken Williams. Austin decise di adottare il cognome del padre putativo cambiando legalmente nome in Steven James Williams. Trascorse la maggior parte dell'infanzia a Edna. Dopo aver terminato gli studi alla Edna High School ottenne una borsa di studio di football americano alla Wharton County Junior College, seguita da un'altra borsa di studio presso la North Texas University. Austin ha inoltre tre fratelli: Scott, Kevin, Jeff e una sorella di nome Jennifer. Il fratello Kevin, nell'autobiografia del fratello Steve ha ipotizzato che il loro padre biologico abbia abbandonato la famiglia perch\u00e9 non era in grado di occuparsi di un altro bambino cos\u00ec presto. Inizi\u00f2 la propria carriera sportiva nella squadra di football della North Texas University.\nCarriera nel wrestling.\nGli inizi (1989\u20131990).\nDopo aver cambiato diversi lavori, cominci\u00f2 a lottare come wrestler verso la fine degli anni ottanta in Texas. Agli inizi della propria carriera utilizz\u00f2 il suo vero nome anche sul ring, ma poco dopo fu costretto a cambiarlo a causa dell'omonimia con il wrestler \"Dr. Death\" Steve Williams, assai noto allora. Gli venne quindi assegnato dal suo allenatore il ring name Steve Austin, egli proveniva da Austin, in Texas.\nAlla fine del 1990 Austin venne votato dalla rivista Pro Wrestling Illustrated come \"Rookie of the Year\" (\"esordiente dell'anno\"). Successivamente lasci\u00f2 la United States Wrestling Association (USWA) per la World Championship Wrestling (WCW).\nWorld Championship Wrestling (1991\u20131995).\nNel 1991 anche nella WCW continu\u00f2 a lottare con il nome di Steve Austin e adott\u00f2 il soprannome \"Stunning\" (\"splendido\").\nInizialmente veniva accompagnato sul ring da Vivacious Veronica, che fu poi sostituita da Jeannie Clark, chiamata Lady Blossom, sua futura moglie. Conquist\u00f2 il suo primo titolo, il WCW World Television Championship, il 3 giugno 1991, quando sconfisse Bobby Eaton dopo poche settimane dal debutto. Entr\u00f2 anche a far parte della Dangerous Alliance, un gruppo di wrestler guidato da Paul E. Dangerously. Perse il titolo dieci mesi dopo, il 27 aprile 1992, contro Barry Windham. Riconquist\u00f2 il titolo il 23 maggio 1992, ma lo perse di nuovo contro Ricky Steamboat il 2 settembre 1992 a in un no disqualification match.\nAustin form\u00f2 quindi un tag team con Brian Pillman, chiamato The Hollywood Blondes. I due vinsero il WCW World Tag Team Championship il 3 marzo 1993, sconfiggendo Ricky Steamboat e Shane Douglas. Il 18 agosto 1993 a Clash of the Champions XXIV i due avrebbero dovuto difendere i titoli contro Arn Anderson e Paul Roma, ma Pillman sub\u00ec un infortunio all'anca; venne sostituito da Steven Regal, ma i due non riuscirono a vincere il match e il loro regno si concluse dopo sei mesi.\nLa coppia si sciolse a breve e Austin continu\u00f2 la carriera da singolo entrando a far parte della Stud Stable, vincendo fra l'altro il WCW United States Heavyweight Championship contro \"The Natural\" Dustin Rhodes a Starrcade, il 27 dicembre. Perse il titolo contro il suo vecchio avversario Ricky Steamboat il 24 agosto 1994 a Cedar Rapids. Una rivincita tenutasi nel corso del pay-per-view Fall Brawl, il 18 settembre 1994, permise ad Austin di riconquistare il titolo, a causa del forfait di Steamboat in seguito a un infortunio alla schiena. Il suo secondo regno fin\u00ec qualche minuto dopo quando venne sconfitto dal sostituto di Steamboat, \"Hacksaw\" Jim Duggan, in un match durato 35 secondi. Ottenne due rivincite, entrambe vinte per squalifica.\nDurante un tour in Giappone nel 1995 si infortun\u00f2 e, mentre era ancora convalescente, venne licenziato dal vicepresidente della WCW Eric Bischoff.\nExtreme Championship Wrestling (1995).\nApprod\u00f2 alla Extreme Championship Wrestling (ECW) su pressione del suo ex manager Paul Heyman, che fu il primo a credere in lui e lo volle assolutamente nella sua federazione, rendendo Austin il primo \"Paul Heyman Guy\".\nAustin approfitt\u00f2 dello spazio concessogli da Heyman per iniziare a sviluppare il suo personaggio che pochi anni dopo sarebbe diventato \"Stone Cold\". Durante la sua permanenza nella ECW ottenne il soprannome \"Superstar\" e sfid\u00f2 The Sandman e Mikey Whipwreck. Whipwreck, che deteneva l'ECW World Heavyweight Championship, sconfisse Austin per il titolo a November to Remember.\nHeyman sostenne anni dopo che la sua decisione fu quella di far vincere ad Austin il titolo, ma egli non fu d'accordo, sostenendo che sarebbe stato meglio per lui essere il predatore e non la preda.\nWorld Wrestling Federation/Entertainment/WWE.\nMillion Dollar Corporation (1995\u22121996).\nVerso la fine del 1995 Austin firm\u00f2 con la World Wrestling Federation e l'8 gennaio 1996 fece il suo debutto con il nome The Ringmaster, affiancato da Ted DiBiase come manager, che gli affid\u00f2 il suo Million Dollar Championship e divenne membro della Million Dollar Corporation guidata da DiBiase. Dopo essere apparso alla Royal Rumble 1996 inizi\u00f2 una rivalit\u00e0 con Savio Vega che culmin\u00f2 a WrestleMania XII con una vittoria. Durante la faida con Savio Vega chiese alla federazione il permesso di abbandonare il personaggio di Ringmaster in favore di una \"gimmick\" da persona senza scrupoli, con il cuore di pietra e con \"Stone Cold\" come nuovo soprannome, mentre torn\u00f2 a utilizzare Steve Austin come nome.\nFaida con la Hart Foundation (1996\u22121997).\nLa sua ascesa verso il successo incominci\u00f2 il 23 giugno 1996, quando vinse il titolo di King of the Ring usufruendo del \"push\" originariamente previsto per Hunter Hearst Helmsley, punito a seguito del MSG Incident. Batt\u00e9 Marc Mero in semifinale e in finale sconfisse Jake Roberts. Dopo il match, nel promo relativo all'incoronazione, si rivolse a Roberts prendendolo in giro per il suo nuovo stile di vita: \u00ab\"You sit there and you thump your Bible, and you say your prayers, and it didn't get you anywhere! Talk about your Psalms, talk about John 3:16 [...] \"Austin 3:16\" says I just whipped your ass!\"\u00bb (\"Tu ti siedi, leggi la Bibbia e reciti le tue preghiere, ma non ti ha portato da nessuna parte! Parli dei salmi, di Giovanni 3:16... \"Austin 3:16\" dice che ti ho appena fatto il culo!\").\"Austin 3:16\" \u00e8 diventato uno dei pi\u00f9 popolari slogan di wrestling della storia, nonch\u00e9 una delle magliette pi\u00f9 vendute nella storia del \"merchandise\" WWF/E. Si \u00e8 anche accreditato come il momento iconico che ha dato inizio all'Attitude Era della WWF, insieme allo Screwjob di Montr\u00e9al.\nAustin sfid\u00f2 poi Bret Hart, che affront\u00f2 alle Survivor Series, ma ne usc\u00ec sconfitto. L'incontro pose le basi a una faida fra i due che dur\u00f2 diversi mesi. Durante la Royal Rumble, Austin entr\u00f2 come quinto partecipante e fu eliminato da Bret Hart, ma gli arbitri non se ne accorsero: Austin rientr\u00f2 sul ring ed elimin\u00f2 lo stesso Hart, vincendo quindi l'incontro. Intanto l'allora campione Shawn Michaels fu costretto a rendere vacante il WWF World Heavyweight Championship a causa di un infortunio al ginocchio. Il titolo venne messo in palio in un incontro a quattro uomini a , dove viene incluso anche Austin, ma viene eliminato per primo, mentre fu Hart a vincere incontro e titolo, che perse solamente la sera successiva a \"Raw Is War\" contro Sycho Sid a causa dell'interferenza di Austin.\nI due si affrontano in un submission match a WrestleMania 13 con Ken Shamrock come arbitro. Durante l'incontro Austin sanguin\u00f2 copiosamente, ma rifiut\u00f2 di cedere anche quando Hart lo imprigiona nella \"Sharpshooter\", la sua mossa finale. Austin svenne in mezzo al ring, ancora imprigionato nella \"Sharpshooter\", e a questo punto Shamrock ferm\u00f2 il match dichiarando Hart vincitore. Il canadese continu\u00f2 ad inveire su Austin, che nonostante le ferite rifiut\u00f2 qualsiasi aiuto, il che port\u00f2 ad un doppio \"turn\": Hart divenne \"heel\", mentre Austin un \"face\". Austin fu costretto a diventare \"face\" a causa del crescente successo che riscuoteva tra i fan. Defin\u00ec inoltre per la prima volta il ruolo del \"tweener\": usare tattiche tipiche dell\"heel\" per dei fini fondamentalmente buoni.\nAustin ottenne la sua vendetta su Hart a , in un match per determinare lo sfidante dell'allora campione The Undertaker: Austin vinse l'incontro per squalifica (la sua unica vittoria su Hart durante la loro faida) dopo l'intervento a favore di Hart di British Bulldog, che gli permise di ottenere un match per il WWF World Heavyweight Championship contro Undertaker a . Austin affront\u00f2 nuovamente Hart nella puntata di \"Raw Is War\" del 21 aprile in uno street fight match e infortun\u00f2 la gamba di Hart con una sedia durante la contesa, che Austin perse per squalifica quando rifiut\u00f2 di mollare la presa dalla \"Sharpshooter\" che gli aveva applicato. A perse il match contro Undertaker dopo una distrazione causata da Brian Pillman, il suo vecchio compagno di tag team.\nSuccessivamente, vinse per due volte il WWF Tag Team Championship. Il 25 maggio 1997 Austin e Shawn Michaels sconfissero Owen Hart e The British Bulldog e vinsero il titolo, che mantennero fino al 14 luglio, quando Michaels fu costretto a rendere vacante a causa di un infortunio. Quella stessa sera si tenne un torneo per determinare chi avrebbe affrontato Austin e un compagno a sua scelta per il titolo vacante. Hart e Bulldog vinsero il torneo, con Austin che rifiut\u00f2 di scegliere un compagno, preferendo combattere da solo, ma nel corso del match Mick Foley, per la prima volta sotto le spoglie di Dude Love, intervenne per aiutare Austin a vincere match e titolo. Successivamente, continu\u00f2 la sua faida con la famiglia Hart, venendo coinvolto in un'intensa rivalit\u00e0 con Owen Hart, che schien\u00f2 un distratto Austin e ottenne la vittoria per la Hart Foundation nel tag team match a dieci uomini di , dove Austin lottava a fianco di Ken Shamrock, Goldust e la Legion of Doom.\nOwen in quel periodo deteneva l'Intercontinental Championship, che il \"Texas Rattlesnake\" vinse a SummerSlam. Nel corso del match, tuttavia, Austin sub\u00ec un grave infortunio al collo: in seguito ad un Piledriver male eseguito, Austin batt\u00e9 la testa a terra e rimase paralizzato per alcuni secondi. Rimase a terra e Owen fece finta di nulla mentre, strisciando, Austin riusc\u00ec a eseguire un \"roll-up\", contenuto anche da Owen, e vinse match e titolo, che per\u00f2 dovette rendere vacante per poter curare il suo grave infortunio. Allo stesso tempo Owen cre\u00f2 una maglietta con scritto \"\"Owen 3:16 (\"says\") I just broke your neck\"\" per prendere in giro Austin e attirare \"heat\".\nNella seconda met\u00e0 del 1997 accrebbe la sua reputazione di ribelle sfidando ogni autorit\u00e0 e distribuendo a destra e manca la \"Stone Cold Stunner\", la sua mossa finale: tra coloro che subirono tale manovra vi furono il commentatore Jim Ross, l'allora \"commissioner\" Sgt. Slaughter e lo stesso proprietario della federazione Vince McMahon.\nFaida con Vince McMahon (1997\u20131999).\nNella puntata di \"Raw Is War\" del 22 settembre 1997, svoltasi per la prima volta al Madison Square Garden, Owen Hart fece un discorso ai fan presenti all'arena, ma Austin entr\u00f2 assieme a cinque ufficiali della polizia di New York per assalire Hart. Vince McMahon corse sul ring e disse a Austin che Hart non era in grado di competere \"fisicamente\". Al termine del discorso Austin lo colp\u00ec con la sua \"Stunner\". Austin di fatto venne arrestato con l'accusa di aver aggredito un agente di polizia. Questo segn\u00f2 l'inizio della faida tra Austin e McMahon, ma nel frattempo concluse la sua rivalit\u00e0 con Owen sconfiggendolo alle Survivor Series per riconquistare l'Intercontinental Championship. Questo secondo regno dur\u00f2 per\u00f2 poco meno di un mese, con lo stesso Austin che rinunci\u00f2 al titolo dopo che McMahon gli aveva ordinato di difenderlo contro The Rock, che aveva sconfitto la sera prima a , non prima per\u00f2 di aver colpito entrambi con la \"Stunner\".\nCon Bret Hart trasferitosi alla WCW, all'inizio del 1998 Austin e Shawn Michaels furono le top star della compagnia. Austin vinse la Royal Rumble 1998 dopo aver eliminato per ultimo The Rock, acquisendo il diritto di sfidare il campione a WrestleMania XIV, dove Stone Cold, vinse il WWF World Heavyweight Championship sconfiggendo l'allora campione Shawn Michaels in un match in cui lo \"special enforcer\" fu Mike Tyson. Nel corso della successiva puntata di \"Raw Is War\", McMahon present\u00f2 a tutti il nuovo campione e gli consegn\u00f2 la sua nuova cintura. Gli disse per\u00f2 che non tollerava il suo modo di comportarsi e che le cose potevano essere fatte nel modo facile e nel modo difficile; Austin, per tutta risposta, lo colp\u00ec nuovamente con la \"Stunner\". Furono settimane piene di proclami e di provocazioni da una parte e dall'altra; Nell'aprile 1998, Austin e McMahon si affrontarono in un match, che termin\u00f2 in un \"no contest\" quando Dude Love fece un'apparizione. Questo port\u00f2 al match tra Dude Love e Austin ad dove Austin colp\u00ec McMahon con una sedia d'acciaio, poi i due si riaffrontarono nella rivincita a per il WWF Championship. Austin mantenne il titolo nonostante McMahon fu l'arbitro speciale del match e i \"Corporate Stooges\" (Pat Patterson e Gerald Brisco) rispettivamente con il ruolo di \"ring announcer\" e \"timekeeper\". McMahon fece di tutto per rovinare Austin e segn\u00f2 una grande vittoria dalla sua parte a King of the Ring, dove Austin perse il titolo contro Kane in un first blood match dopo che Undertaker colp\u00ec Austin con una sedia ferendolo; la sera dopo a \"Raw Is War\", tuttavia, Austin riconquist\u00f2 il titolo sconfiggendo la \"Big Red Machine\". In questo period\u00f2 avrebbe dovuto affrontare anche Jeff Jarrett per il titolo, ma Austin rifiut\u00f2 per ragioni mai del tutto chiarite.\nA , vinse insieme a Undertaker i WWF Tag Team Championship sconfiggendo Kane e Mankind per poi perderli contro questi ultimi il 10 agosto in un fatal four-way tag team match che includeva anche i New Age Outlaws e The Rock e D'Lo Brown. A SummerSlam difese con successo il WWF Championship contro Undertaker. A nel triple threat match valido per il WWF Championship, Undertaker e Kane schienarono contemporaneamente Austin che perse cos\u00ec il titolo, Vince McMahon decise quindi di renderlo vacante. A fu l'arbitro speciale del match che vide opposti Kane e The Undertaker valido per il vacante WWF Championship, match che termin\u00f2 in \"no contest\" dopo che Austin attacc\u00f2 entrambi. McMahon lo licenzi\u00f2 al termine del match, ma Austin ottenne la sua vendetta rapendo McMahon trascinandolo fino al centro del ring tenendolo \"sotto mira\", tir\u00f2 fuori una pistola giocattolo facendo scorrere un rotolo di carta con la scritta \"Bang 3:16\", McMahon spaventato urin\u00f2 nei pantaloni. Pi\u00f9 tardi fu riassunto dal figlio di Vince, Shane. Alle Survivor Series prese parte al torneo per determinare il nuovo campione del mondo, sconfisse Big Boss Man nel primo round per squalifica avanzando fino alle semifinali dove perse contro Mankind dovuto ad un tradimento di Shane nei suoi confronti. La notte successiva a \"Raw Is War\", sfid\u00f2 il nuovo campione The Rock, ma durante il match The Undertaker colp\u00ec con una pala Austin facendolo vincere per squalifica, ma The Rock rimase campione. A sconfisse Undertaker in un buried alive match grazie all'interferenza di Kane. Con questa vittoria Austin si qualific\u00f2 alla Royal Rumble 1999.\nAlla Royal Rumble, entr\u00f2 nell'omonimo match con il numero uno mentre Mr. McMahon con il numero due: durante il match McMahon fugg\u00ec tra il pubblico in modo che Austin lo inseguisse, ma ci\u00f2 si rivel\u00f2 essere un piano di McMahon in cui Austin fu colto di sorpresa dai membri della Corporation che lo attaccarono e fu portato via in ambulanza. Con Austin fuori causa, McMahon si un\u00ec al tavolo dei commentatori. Il \"Texas Rattlesnake\", per\u00f2 ritorn\u00f2 e rientr\u00f2 nel match, esegu\u00ec una \"Stunner\" su Big Boss Man e lo elimin\u00f2. Con l'assistenza all'ultimo minuto di The Rock, McMahon elimin\u00f2 Austin vincendo la Royal Rumble. Con McMahon contendente numero uno al WWF Championship, l'allora \"commissioner\" della WWF, Shawn Michaels indisse un match per decretare il contendente numero uno al titolo di The Rock. A , Austin sconfisse McMahon in uno steel cage match divenendo il nuovo contendente numero uno al WWF Championship. A WrestleMania XV Austin sconfisse The Rock e vinse il suo terzo WWF Championship.\nNel rematch svoltosi a , con Shane McMahon come arbitro speciale del match, Vince McMahon si avvicin\u00f2 al ring solamente per restituire ad Austin la sua cintura in versione \"Smoking Skull\" e attacc\u00f2 Shane mettendolo fuori causa. Austin vinse il match quando un altro arbitro esegu\u00ec il conteggio. A Over the Edge, venne sconfitto da The Undertaker perdendo il titolo. Vince e Shane McMahon sfidarono Austin in un ladder handicap match a King of the Ring per decidere chi avrebbe avuto il controllo della WWF, a vincere furono i McMahon. La notte successiva a \"Raw Is War\", Austin comunic\u00f2 di essere ancora il \"chairman\" della federazione, nella stessa serata sconfisse Undertaker vincendo per la quarta volta il WWF Championship. Dopo il match The Undertaker lo colp\u00ec con la cintura. A Fully Loaded, Austin affront\u00f2 il \"Deadman\" in un first blood match; se Austin avesse perso non avrebbe mai pi\u00f9 avuto un'opportunit\u00e0 titolata, mentre in caso di non avrebbe mai pi\u00f9 rivisto Vince McMahon. Austin vinse grazie a un'interferenza da parte di X-Pac, che colp\u00ec Undertaker con una sedia.\nFaida con Triple H (1999\u22122001).\nAustin detenne il titolo fino a SummerSlam quando lo perse per mano di Mankind in un triple threat match che incluse anche Triple H. Austin ebbe il suo rematch a No Mercy contro Triple H, ma perse dopo che The Rock lo colp\u00ec accidentalmente con uno \"sledgehammer\". Alle Survivor Series, avrebbe dovuto prendere parte ad un triple threat match valido per il WWF Championship contro Triple H e The Rock. Tuttavia, Austin fu investito nel parcheggio da una macchina. Questo \"angle\" fu ideato per permettere a Austin di operarsi al collo a causa del \"Piledriver\" subito a SummerSlam. Rimase fuori dalle scene per nove mesi.\nNell'aprile del 2000 apparve a Backlash attaccando Triple H e Mr. McMahon per aiutare The Rock a vincere il WWF Championship. Austin fece un'apparizione via satellite a \"SmackDown!\" nel mese di settembre annunciando il suo ritorno ad Unforgiven. A Unforgiven fece il suo ritorno con una nuova musica d'ingresso, \"Glass Shatters\" dei Disturbed. Rikishi ammise di essere l'autista dell'auto dell'investimento di Austin e di \"averlo fatto per suo cugino The Rock\". Il samoano ritenne che con Austin - a quel tempo in cima alla WWF - fuori dai giochi, The Rock, membro della famiglia samoana, sarebbe asceso al vertice della federazione. A No Mercy affront\u00f2 Rikishi in un no holds barred match, che \u00e8 terminato in un \"no contest\". Durante un handicap match contro Rikishi e Kurt Angle, Triple H arriv\u00f2 sul ring per aiutare apparentemente Austin, che in seguit\u00f2 lo attacc\u00f2 con uno \"sledgehammer\" e rivelando di essere stato lui ad organizzare l'incidente. Alle Survivor Series, Austin e Triple H si affrontarono in un no disqualification match terminato in un \"no contest\" dopo che Austin fece precipitare una macchina da 20 metri con all'interno Triple H. Nel mese di dicembre ad Armageddon partecip\u00f2 al six men hell in a cell match valido per il WWF Championship detenuto da Kurt Angle, gli altri partecipanti furono The Undertaker, The Rock, Rikishi e Triple H, a vincere fu Angle che mantenne il titolo. Alla Royal Rumble 2001, Austin vinse per la terza volta l'omonimo match, eliminando per ultimo Kane. La rivalit\u00e0 con Triple H si concluse a No Way Out in un three stages of hell match con la vittoria di Triple H sul punteggio di 2\u20131.\nUltimi regni (2001\u22122002).\nCon la conquista da parte di The Rock ai danni di Kurt Angle del WWF Championship l'incontro principale di WrestleMania fu per la seconda volta tra Rock e Austin, che a WrestleMania X-Seven conquist\u00e0 il titolo dopo che Mr. McMahon fece un'apparizione a bordo ring e lo aiut\u00f2 a vincere il match e il suo quinto WWF Championship. Dopo il match Austin e McMahon brindarono e sancendo di fatto il passaggio di Austin dalla parte dei cattivi per la prima volta dal 1997. Nella puntata successiva di \"Raw Is War\" durante il rematch tra Austin e The Rock svoltosi in uno steel cage match, Triple H intervenne colpendo The Rock con lo \"sledgehammer\" e insieme ad Austin continuarono ad attaccarlo. Nella puntata di \"SmackDown!\", Austin fu intervistato da Jim Ross riguardo alle sue azioni compiute a WrestleMania X-Seven, disse a Ross di rinunciare la loro amicizia e successivamente lo attacc\u00f2 brutalmente. Austin e Triple H divennero un tag team chiamato The Two-Man Power Trip. Austin e Triple H divennero i top \"heel\" della federazione e iniziarono una faida con The Undertaker e Kane. A Backlash vinsero un \"Winner takes all match\" conquistando i WWF Tag Team Championship oltre a conservare i rispettivi titoli, il WWF Championship (Austin) e l'Intercontinental Championship (Triple H). A Judgment Day Triple H perse l'Intercontinental Championship per mano di Kane, mentre Austin sconfisse The Undertaker mantenendo il WWF Championship. La notte seguente a \"Raw Is War\" i \"Power Trip\", affrontarono Chris Jericho e Chris Benoit con i WWF Tag Team Championship in palio. Durante il match Triple H si infortun\u00f2 al quadricipite e i due persero i titoli. Austin ruppe l'alleanza con Triple H nella puntata di \"SmackDown!\" della stessa settimana criticando il suo infortunio. Continu\u00f2 la sua alleanza con McMahon e inizi\u00f2 una faida con Jericho e Benoit, che sconfisse in un triple threat match a King of the Ring mantenendo il WWF Championship.\nAustin termin\u00f2 la faida con Benoit dopo che quest'ultimo si infortun\u00f2 al collo durante il match a King of the Ring. In questo periodo inizi\u00f2 a battibeccare con Kurt Angle su chi fosse il pi\u00f9 grande seguace di McMahon. Dopo che il Chairman acquist\u00f2 la World Championship Wrestling (WCW), ci fu l'inizi\u00f2 dell'Invasion. McMahon non fu in grado di battere i wrestler della WCW, che poco dopo formarono l'Alliance con l'Extreme Championship Wrestling (ECW) e sia Shane che Stephanie McMahon si allearono per scontrarsi con il padre. Un frustrato McMahon, chiam\u00f2 Austin chiedendogli di tornare \"il vecchio Stone Cold\", all'inizio Austin rifiut\u00f2 per poi aiutare la WWF colpendo i membri dell'Alliance con la \"Stunner\". A Invasion, Austin fu il capitano del \"Team WWF\" di cui fecero parte Kurt Angle, Chris Jericho, The Undertaker e Kane contro il \"Team Alliance\" formato da Booker T, Diamond Dallas Page, Rhyno e i Dudley Boyz. Pi\u00f9 tardi nel match, Austin trad\u00ec la WWF colpendo Angle con una \"Stunner\" per allearsi con l'Alliance. Austin divenne il leader dell'Alliance e inizi\u00f2 una faida con Kurt Angle. I due si affrontarono a SummerSlam, perdendo per squalifica e riuscendo di fatto a mantenere il WWF Championship, ma ad Unforgiven perse il titolo contro \"L'Olympic Gold Medalist\" per sottomissione. Austin ricevette la sua rivincita l'8 ottobre 2001 a \"Raw\" e sconfisse Angle e vinse il suo sesto WWF Championship grazie all'aiuto di William Regal che si alle\u00f2 con Alliance. Successivamente inizi\u00f2 una faida con un altro membro dell'Alliance, Rob Van Dam, il quale fu l'unico membro dell'Alliance ad essere apprezzato dai fan. Austin affront\u00f2 Van Dam e Angle a No Mercy in un triple threat match riuscendo a conservare il titolo. Nella puntata di \"Raw\" del 29 ottobre 2001, Angle si un\u00ec all'Alliance e divenne il secondo wrestler di punta del gruppo. Per le Survivor Series venne indetto un \"Winner takes all match\" tra il \"Team WWF\" e il \"Team Alliance\": Austin venne scelto come capitano del team che consisteva in Kurt Angle, Shane McMahon, Rob Van Dam e Booker T, mentre il Team WWF fu capitanato da The Rock e includeva Chris Jericho, Kane, The Undertaker e Big Show. Alle Survivor Series, la squadra di Austin perse e cos\u00ec l'Alliance fu smantellata.\nNella puntata di \"Raw\" successiva, Mr. McMahon decise di privare Austin del titolo mondiale consegnandolo a Kurt Angle per il suo gesto fatto la notte prima alle Survivor Series; ma Ric Flair fece il suo ritorn\u00f2 alla WWF per la prima volta dal 1993 e annunci\u00f2 di essere il co-proprietario della federazione, avendo comprato le quote societarie di Shane e Stephanie. Austin attacc\u00f2 Angle e McMahon per le loro azioni, per intervenne Flair che restitu\u00ed il WWF Championship e celebrando con quest'ultimo sul ring, torn\u00f2 a essere il beniamino del pubblico. Flair decise che Austin avrebbe dovuto affrontare The Rock, che nel frattempo era ancora in possesso del WCW World Heavyweight Championship (il quale venne rinominato come World Championship), al pay-per-view di dicembre Vengeance per unificare i titoli. Tuttavia, Austin continu\u00f2 la sua faida con Angle mentre The Rock continu\u00f2 la sua rivalit\u00e0 con Chris Jericho. Austin vinse il suo primo match contro Angle per poi affrontare Jericho nel match decisivo di unificazione. Austin perse il match dopo che Vince McMahon e Booker T interferirono nell'incontro facendogli perdere il titolo.\nDopo Vengeance, Austin inizi\u00f2 una faida con Booker T il quale li vide combattere in vari luoghi, come un confessionale di chiesa, una sala da bingo e un supermercato.\nAll'inizio del 2002 il personaggio di Austin rimase come uno dei wrestler pi\u00f9 popolari da top face. Alla Royal Rumble, Triple H fece il suo ritorno dall'infortunio dopo una lunga pausa, rimanendo insieme a Austin tra i quattro finalisti del Royal Rumble match con Kurt Angle e Mr. Perfect. Austin venne eliminato da Angle, tuttavia torn\u00f2 sul ring per colpire quest'ultimo, Mr. Perfect e Triple H con una sedia d'acciaio. Alcuni giorni dopo a \"Raw\" sconfisse Kurt Angle per ottenere un'opportunit\u00e0 titolata all'Undisputed WWF Championship di Chris Jericho a No Way Out, dove per\u00f2 non riusc\u00ec a riconquistare il titolo poich\u00e9 Vince McMahon port\u00f2 in federazione il New World Order (nWo) composto da \"Hollywood\" Hulk Hogan, Kevin Nash e Scott Hall, che inizi\u00f2 una rivalit\u00e0 con Austin dopo che quest'ultimo rifiut\u00f2 delle birre offerte dai tre membri dell'nWo costandogli il match con Jericho a No Way Out.\nUltime faide e ritiro (2002\u22122003).\nNel backstage iniziarono a emergere dei problemi: fu riportato che Austin fosse infelice riguardo al ritorno di Hogan nella WWF e di essersi rifiutato di perdere contro di lui in un match proposto per WrestleMania X8, mentre Hogan dichiar\u00f2 la stessa cosa riguardo a una sconfitta contro Austin. Di conseguenza, a WrestleMania il ruolo di Austin venne assegnato a The Rock che riusc\u00ec a sconfiggere Hogan, mentre Austin sconfisse Scott Hall. La notte seguente a \"Raw\", Austin si rifiut\u00f2 di apparire e si prese una pausa senza il consenso della federazione. McMahon dichiar\u00f2 che le sue azioni causarono la rabbia di molti fan che avevano pagato per vederlo quella notte. Austin torn\u00f2 il 1\u00ba aprile 2002 a \"Raw\", il primo del periodo \"brand extension\" quando scelse di restare nel roster di \"Raw\". Poco dopo inizi\u00f2 una faida con The Undertaker che port\u00f2 ad un match tra i due a Backlash nel quale il vincitore avrebbe ottenuto un'opportunit\u00e0 titolata all'Undisputed WWF Championship, match vinto dal Becchino. Successivamente Big Show e Ric Flair tradirono Austin diventando membri dell'nWo, ma Austin li sconfisse in un handicap match a Judgment Day.\nAustin inizi\u00f2 a rifiutare tutte le idee del booking team, che reputava non congeniali al suo personaggio, tra cui perdere un match non pubblicizzato a \"Raw\" contro Brock Lesnar, e si allontan\u00f2 dalla compagnia per nove mesi, affermando in seguito che ci\u00f2 fu l'errore di cui si pent\u00ec maggiormente.\nIl 23 febbraio 2003, torn\u00f2 e sconfisse Eric Bischoff a No Way Out. La faida fra Austin e The Rock si riaccese e i due si affrontano in un match a WrestleMania XIX; ad avere la meglio fu The Rock, vendicando le due precedenti sconfitte patite a causa di Austin in altrettante precedenti edizioni di WrestleMania. Questo fu l'ultimo match di Austin in WWE e della carriera. La notte successiva a \"Raw\", Austin fu licenziato da Eric Bischoff, per motivi di salute (keyfabe). Il giorno successivo, rilasci\u00f2 un'intervista a WWE.com in cui annunci\u00f2 il suo ritiro dal wrestling, ma rivel\u00f2 che insieme a Vince McMahon aveva raggiunto un accordo, in cui Austin sarebbe stato impegnato in ruoli extra-ring.\nSuccessivamente rivel\u00f2, in riferimento al licenziamento da parte di Bishoff, che era si, parte di una storyline, ma anche che i problemi fisici erano legittimi e legati principalmente al suo infortunio avvenuto nel 1997, nel match svoltosi a SummerSlam contro Owen Hart, che non gli dava tregua fin dal 2001, nonostante l'intervento chirurgico a cui si sottopose. Confess\u00f2 inoltre che continu\u00f2 a lottare contro il parere dei medici, che gli comunicarono che a causa di una mossa troppo violenta compiuta su di lui avrebbe potuto causare invalidit\u00e0 permanente o morte, fino al suo addio nel 2002 e cit\u00f2 questo come l'unico motivo per cui lasci\u00f2 bruscamente la federazione.\nSceriffo di \"Raw\" (2003\u22122004).\nDopo il ritiro come wrestler, Austin venne nominato da Linda McMahon, co-general manager di \"Raw\" e inizi\u00f2 una faida contro l'altro general manager di \"Raw\", il dispotico Eric Bischoff. Nel corso di questa storyline, nonostante il ritiro, continu\u00f2 comunque a utilizzare mosse di wrestling, come ad esempio la caratteristica \"Stone Cold Stunner\", o a scambiarsi pugni e calci con altri wrestler. Durante la puntata di \"Raw\" del 17 novembre 2003 venne licenziato (\"kayfabe\") perch\u00e9 la sua squadra perse contro quella di Bischoff in un match a eliminazione alle Survivor Series.\nAustin torn\u00f2 a dicembre, in occasione del \"Tribute to the Troops\" esibendosi davanti a militari statunitensi impegnati in Iraq e fece il suo ritorno a \"Raw\" nell'episodio del 29 dicembre 2003 dove in qualit\u00e0 di \"sceriffo\" colp\u00ec con una \"Stunner\" il rivale Bischoff e riassunse il licenziato Shawn Michaels.\nNel 2004 prese parte a WrestleMania XX in veste di arbitro speciale, nel match tra Brock Lesnar e Goldberg dove al termine del match, colp\u00ec entrambi i contendenti con una \"Stunner\". In seguito inizi\u00f2 a chiedere pi\u00f9 denaro di quello offerto da McMahon, pi\u00f9 tempo libero per dedicarsi al cinema o alla televisione e il diritto di sfruttamento del soprannome \"Stone Cold\", ma McMahon rifiut\u00f2 e i due decisero di concludere la collaborazione il 16 aprile 2004.\nSporadiche apparizioni (2005\u2212presente).\nAustin torn\u00f2 in un programma della WWE dopo un anno, con un'apparizione speciale a WrestleMania 21 come ospite del \"Piper's Pit\", che termin\u00f2 quando Austin esegu\u00ec la \"Stunner\" su Carlito e Roddy Piper. Torn\u00f2 nuovamente a \"Raw\" in occasione di \"Raw Homecoming\", puntata speciale andata in onda nell'ottobre 2005, quando attacc\u00f2 tutta la famiglia McMahon al completo eseguendo su tutti i componenti di essa (Vince, Shane, Stephanie e Linda McMahon) una \"Stunner\". Avrebbe dovuto avere un match contro Jonathan Coachman a Taboo Tuesday, ma fu sostituito da Batista per motivi sconosciuti a pochi giorni dal pay-per-view. Nella prima edizione del 2006 di \"Saturday Night's Main Event\" disput\u00f2 contro John \"Bradshaw\" Layfield un \"beer drinking contest\" finito senza vincitore per l'intervento di Chris Benoit, ma anche a causa di una \"Stunner\" su Layfield, che tent\u00f2 di vincere barando.\nAustin ha partecipato alla cerimonia della Hall of Fame il 1\u00ba aprile 2006, introducendo Bret Hart.\nA WrestleMania 23 \u00e8 stato l'arbitro speciale nella \"battle of the billionairs\" tra Vince McMahon e Donald Trump, nel match tra Umaga e Bobby Lashley ed \u00e8 determinanta con la vittoria del secondo, colpendo Umaga con la \"Stunner\". Tra le altre vittime della mossa anche Shane McMahon, Vince McMahon e lo stesso Trump. Austin \u00e8 stato anche protagonista della puntata di \"Saturday Night's Main Event\" andata in onda il 18 agosto 2007, durante la quale ha incontrato Vince McMahon colpendolo con due \"low blow\" e una \"Stunner\". \u00c8 apparso anche a SummerSlam, quando ha preso il posto di Matt Hardy nel \"beer drinking contest\" che questi avrebbe dovuto disputare contro Montel Vontavious Porter. Anche in questo caso Austin colp\u00ec il suo avversario con una \"Stunner\". Comparve anche al quindicesimo anniversario di \"Raw\", dove insieme a Triple H, Mick Foley e The Undertaker attacc\u00f2 Vince McMahon.\nA Cyber Sunday fece da arbitro speciale per due volte: nel 2007 per il match tra The Undertaker e Batista, vinto da quest'ultimo; e nel 2008, in un match in cui Batista affront\u00f2 Chris Jericho. Il vincitore fu di nuovo Batista.\nLa notte del 4 aprile 2009 al Toyota Center di Houston \u00e8 stata celebrata la Hall of Fame, in cui Stone Cold Steve Austin \u00e8 stato introdotto dal \"nemico\" di sempre Vince McMahon\n. \"\u00c8 un mio privilegio ed onore aver passato la mia vita in un quadrato da sei metri per sei\", questa \u00e8 la frase conclusiva del discorso che Austin fece alla cerimonia.\nIl 15 marzo 2010 \u00e8 stato il \"guest host\" di \"Raw\" svolgendo il ruolo di giudice alla firma del contratto tra Bret Hart e Vince McMahon per il loro match a WrestleMania XXVI e sancendo il triple threat match tra Randy Orton, Cody Rhodes e Ted DiBiase, Jr., anche questo match per WrestleMania XXVI.\nNel febbraio 2011 la WWE e USA Network, il canale televisivo in cui viene trasmesso \"Raw\", hanno annunciato il ritorno del reality show \"Tough Enough\", di cui Austin sarebbe stato il presentatore. Ha fatto il suo ritorno nella puntata di \"Raw\" del 7 marzo in cui interrompe JBL mentre firma il contratto per diventare arbitro speciale nel match di WrestleMania XXVII tra Jerry \"The King\" Lawler e Michael Cole, colpendolo con la \"Stunner\" e firmando il contratto. Austin ha quindi arbitrato il match tra, segnando alla fine la vittoria di Lawler. Dopo i festeggiamenti (e una \"Stunner\" al commentatore Booker T), tuttavia, l'anonimo \"general manager\" di \"Raw\" ha annunciato tramite e-mail che Austin ha favorito troppo Lawler e che quindi la vittoria per squalifica va a Cole. Austin, indignato, ha colpito Josh Mathews con la \"Stunner\".\nAustin \u00e8 apparso nella puntata di \"Raw\" del 4 aprile in cui ha presentato i partecipanti di \"Tough Enough\", ma \u00e8 stato interrotto da The Miz e attaccato da Alex Riley; nonostante ci\u00f2, \u00e8 riuscito a colpire Riley con una \"Stunner\". La prima puntata di \"Tough Enough\" \u00e8 stata trasmessa il 4 aprile stesso, al termine della puntata di \"Raw\" successiva a WrestleMania; dalla settimana seguente \"Tough Enough\" \u00e8 stato trasmesso prima della diretta di \"Raw\" e il programma \u00e8 durato dieci settimane.\nLa WWE e lo stesso Austin hanno ufficializzato la sua presenza nella puntata di \"Raw\" del 6 giugno, dove ha arbitrato il match tra John Cena e Alex Riley contro R-Truth e The Miz vinto dai primi e per incoronare il vincitore di \"Tough Enough\"; \u00e8 stato presente anche la settimana dopo, nella speciale puntata di \"Raw\" denominata \"WWE All Star\", come general manager ospite. \u00c8 stato inoltre uno degli ospiti di WrestleMania XXX, insieme a The Rock e Hulk Hogan.\nNel 2015 ha condotto sul WWE Network il suo programma radiofonico \"Stone Cold Podcast\". Ha fatto un'apparizione nella puntata di \"Raw\" del 19 ottobre 2015 in cui ha promosso il match tra The Undertaker e Brock Lesnar a Hell in a Cell. \u00c8 apparso a \"Raw\" anche la settimana seguente, quando ha pubblicizzato il videogioco \"WWE 2K16\" di cui \u00e8 sulla copertina. Il 3 febbraio 2016 \u00e8 apparso all\"'Opie Radio\" per promuovere il suo reality show \"Steve Austin's Broken Skull Challenge\": durante l'intervista ha inoltre ribadito che la sua carriera da wrestler \u00e8 definitivamente terminata.\n\u00c8 tornato a WrestleMania 32, dove insieme a Mick Foley e Shawn Michaels ha attaccato la League of Nations (Alberto Del Rio, King Barrett, Rusev e Sheamus), per poi festeggiare insieme al New Day (Big E, Kofi Kingston e Xavier Woods) con la birra, salvo colpire Woods \u2212 dopo aver simulato una danza \u2212 con una \"Stunner\".\nCarriera cinematografica e televisiva.\nSteve Austin inizi\u00f2 la sua carriera televisiva ricoprendo diversi ruoli da ospite in \"Celebrity Deathmatch\" e nella quarta e quinta stagione di \"Nash Bridges\" trasmesso da CBS, interpretando l'ispettore di polizia Jake Cage del San Francisco Police Department. Apparve anche in \"V.I.P.\" e \"Dilbert\". Il debutto cinematografico avvenne con un ruolo marginale nel remake di \"L'altra sporca ultima meta\" del 2005, accanto ad altri wrestler quali Goldberg (suo grande amico), Kevin Nash, Bob Sapp e The Great Khali. Il primo ruolo da protagonista lo ebbe firmando un contratto con la WWE Films in \"The Condemned - L'isola della morte\" interpretando Jack Conrad, un pericoloso detenuto in attesa di essere giustiziato in un carcere salvadoregno. Il film venne distribuito nelle sale cinematografiche nel 2007. \nNel 2010 apparve in \"I mercenari - The Expendables\" nel ruolo di Dan Paine, guardia del corpo e \"braccio destro\" dell'antagonista principale, interpretato da Eric Roberts. Questo fu il suo ultimo film ad uscire nelle sale fino al 2013. Austin apparve anche nella serie televisiva \"Chuck\", nei panni del malvagio Hugo Panzer. Recit\u00f2 altri ruoli cinematografici anche in film quali \"Damage\", \"Hunt to Kill\", \"The Stranger\", \"Tactical Force\", \"Knockout\", \"Recoil\", \"Maximum Conviction\" e \"The Package\". Nel 2013 apparve in \"Grown Ups 2\" nel ruolo di Dennis \"Tommy\" Cavanaugh. Questo fu il primo film ad uscire nelle sale dal 2010.\nNell'aprile 2013 inizi\u00f2 a presentare un podcast settimanale per famiglie dal nome \"The Steve Austin Show\", mentre successivamente il suo secondo podcast intitolato \"The Steve Austin Show\u00a0\u2013 Unleashed!\", indirizzato a un pubblico pi\u00f9 adulto. Questo programma \u00e8 disponibile su \"PodcastOne\". I suoi podcast ottengono 793.000 download alla settimana e ha 200 milioni di download complessivi. Il podcast \u00e8 anche la transizione ad una trasmissione in diretta per il WWE Network con edizioni speciali dal 2014. Il programma viene registrato dal suo ranch, situato a Dallas.\nAustin \u00e8 stato ospite del reality show \"Redneck Island\" iniziato nel giugno 2012 su CMT, e ha ricoperto tale ruolo fino alla quarta stagione. Nel dicembre 2013 ha annunciato il suo reality show dal titolo \"Steve Austin's Broken Skull Challenge\", uno spettacolo il cui debutto \u00e8 avvenuto il 6 luglio 2014 su CMT, il programma viene trasmesso in Italia sulla rete televisiva Cielo con il nome \"Steve Austin - Sfida implacabile\". La seconda stagione del nuovo programma \u00e8 iniziata nel 2015 mentre la terza nel 2016. La quarta stagione \u00e8 stata trasmessa nel corso del 2017, mentre la premi\u00e8re della 5\u00aa \u00e8 stata data domenica 18 febbraio 2018.\nVita privata.\nAustin ha cambiato legalmente nome due volte: il suo nome di battesimo \u00e8 Steven James Anderson (cognome della madre), ma dopo il secondo matrimonio di sua madre prese il cognome del padre adottivo, ossia Williams. Nel 2007 ha cambiato legalmente nome in Steve Austin. Austin \u00e8 fratellastro dell'attore Jamie McBride.\nHa suonato nella banda ufficiale della scuola superiore che ha frequentato e, prima di iniziare la carriera nel wrestling, ha pensato di diventare un insegnante di ginnastica.\nAustin si \u00e8 sposato quattro volte: la prima, molto giovane, con una compagna di liceo di nome Kathryn Burrhus (dal 1990 al 1992); la seconda volta con Jeannie Clark (dal 1992 al 1999), (ex moglie dell'allenatore di Austin, Gentleman Chris Adams) da cui ha avuto due figlie, prima del divorzio nel 1999; in terze nozze, nel 2000 Austin ha sposato l'ex diva della WWF/E Debra Marshall (dal 2000 al 2003). Infine dal 2009 \u00e8 sposato con Kristin Feres.\nIl 15 giugno 2002 la polizia ricevette una chiamata dalla casa in cui vivevano Debra e Austin a San Antonio, in Texas. Al loro arrivo trovarono Debra con evidenti segni di maltrattamenti e in preda a una crisi isterica, mentre il marito abbandon\u00f2 la casa. Il 14 agosto 2002 Austin venne arrestato con l'accusa di abuso domestico. In seguito a patteggiamento \u00e8 stato condannato a un anno di libert\u00e0 vigilata, a 1.000 dollari di multa e a ottanta ore di servizi sociali. Gli venne inoltre vietato consumare birra per un anno, poich\u00e9 l'alcool pare fosse una delle cause scatenanti dell'aggressione. Austin divorzi\u00f2 ufficialmente da Debra nel 2003.\nIl 27 marzo 2004 Austin \u00e8 stato protagonista di una violenta discussione nella propria abitazione con la sua compagna Tess Broussard, che chiam\u00f2 la polizia e accus\u00f2 Austin di averla spintonata a terra e di averle procurato cos\u00ec ferite alle mani e alle ginocchia. I due finirono in causa e Tess, nel corso di un incontro con l'avvocato di Austin, lo ferir\u00e0 con un coltello.\nIl soprannome \"Stone Cold\" (traducibile in italiano come \"pietra fredda\") nacque quando l'allora moglie Jeannie Clark esort\u00f2 il marito (impegnato a scegliere il suo \"ring name\" per la WWF) a bere la sua tazza di t\u00e8 prima che diventasse freddo come una pietra.\nAustin supporta con forza il matrimonio omosessuale.\nAustin possiede inoltre due tatuaggi sulla gamba sinistra: un longhorn del Texas con l'immagine vettoriale del Texas e un teschio.\nJim Ross \u00e8 un suo grande amico e per questo \u00e8 stato definito il suo \"braccio destro\", tant'\u00e8 che fu Ross a mediare i suoi incontri con Vince McMahon dopo il suo abbandono dalla WWE nel 2002 e a convincerlo a tornare nel 2003.\nNel 2012, il famoso sito Internet Imagine Games Network (IGN) lo ha classificato al quarto posto tra \"I 50 migliori wrestler di tutti i tempi\".\nA partire dal 2015, con la collaborazione della El Segundo Brewing Company, produce e commercializza la sua birra artigianale dal nome \"Steve Austin's Broken Skull IPA\".\n\u00c8 un appassionato di calcio e ha dichiarato di essere tifoso del quando in vista di un match di FA Cup contro il mand\u00f2 un messaggio di auguri su twitter ai giocatori\nDoppiatori italiani.\nNelle versioni in italiano dei suoi film \u00e8 stato doppiato da:"}
{"id": "517107", "revid": "791427", "url": "https://it.wikipedia.org/wiki?curid=517107", "title": "Archimede Campini", "text": "Insegn\u00f2 con lo scultore Antonio Ugo (1870-1950) all'Accademia di Belle Arti di Palermo.\nSolitario, fu un grande idealista, un visionario e perci\u00f2 venne molte volte incompreso.\nImpeccabile e finissimo disegnatore, accurato e preciso nel lavoro, Campini produceva poco e pensava molto e non licenzi\u00f2 mai una produzione sbrigativa e mediocre; non lascia infatti molte opere ma riesce a perlustrare l'intera vicenda artistica italiana privilegiando il \"glorioso\" rinascimento; studiava inoltre l'antico e persino nella pratica manuale adoperava quei sistemi che erano degli antichi."}
{"id": "517109", "revid": "37560", "url": "https://it.wikipedia.org/wiki?curid=517109", "title": "Tetta", "text": ""}
{"id": "517126", "revid": "287204", "url": "https://it.wikipedia.org/wiki?curid=517126", "title": "Paolo Gerolamo Franzoni", "text": "Fu il fondatore delle Madri Pie e della Congregazione degli operai evangelici, nonch\u00e9 della Biblioteca Franzoniana.\nLa famiglia.\nPaolo Gerolamo nasce a Genova nel 1708, ed \u00e8 il primogenito di Maria Maddalena Di Negro e del marchese Domenico Franzoni, entrambi appartenenti a patrizie famiglie genovesi ricche e influenti.\nIl padre, nato nel 1661, aveva comandato le truppe imperiali contro l'esercito ottomano nella seconda guerra turca (1683-1699), e si era distinto nell'espugnazione di Buda.\nFu pronipote del cardinale Giacomo Franzoni (1612-1697) e nipote dell'abate Gerolamo Franzoni (1653-1737), che fu il fondatore della biblioteca genovese dei Missionari Urbani di san Carlo.\nSuo cugino Matteo Franzoni (1682-1767) fu doge della Repubblica di Genova nel biennio 1759-1760.\nGiovinezza.\nEssendo l'ereditiero del patrimonio e del titolo nobiliare, Paolo Gerolamo viene inviato all'et\u00e0 di quindici anni presso il Collegio dei Nobili di Modena per perfezionare la propria educazione; l\u00ec ebbe seri problemi di salute. Vi termin\u00f2 gli studi di filosofia, ma senza ottenere nessun titolo.\nTornato a Genova intorno al 1730, l'11 dicembre 1730 fu \"vestito in cappa corta\" e accolto nel patriziato cittadino. Fece la vita mondana con l'aristocrazia genovese.\nLa vocazione sacerdotale, apparsa improvvisamente, matura nel 1734, favorita dalla lettura di una biografia di san Vincenzo de' Paoli. La famiglia ostacol\u00f2 apertamente tale scelta, e quando Paolo Gerolamo si trasfer\u00ec a Roma per entrare nella Congregazione della missione (padri vincenziani), una lettera della madre imped\u00ec che fosse accolto nella famiglia religiosa. Direttosi al seminario, pot\u00e9 realizzare la sua preparazione e fu ordinato presbitero nel 1735 a Roma dal card. Giovanni Antonio Guadagni OCD.\nI primi anni di sacerdozio.\nTornato a Genova nel 1737, si aggreg\u00f2 ai padri vincenziani: visse nella Casa della Missione (Fassolo); con i vincenziani condivise le prime esperienze di predicazione, frequentando le missioni in Romagna e applicandosi, nel frattempo, allo studio della teologia dogmatica e della sacra eloquenza.\nIn seguito si trasfer\u00ec stabilmente nel palazzo di famiglia; venne nominato rettore dello Spedaletto degli Incurabili (1739) e presidente della congregazione dei Missionari Urbani.\nL'incontro con don Gaetano Laviosa - che a Palermo aveva fondato una congregazione per l'assistenza dei poveri moribondi - lo port\u00f2 a privilegiare nell'azione di apostolato gli indigenti e i lavoratori manuali.\nNel Natale del 1750 Franzoni, insieme ad alcuni sacerdoti delle Missioni Urbane e Rurali, inizi\u00f2, a radunare all'alba, prima della giornata lavorativa, i \"camalli\" del porto, i barcaioli e i vetturini, ai quali proponeva in un linguaggio a loro accessibile esercizi e letture spirituali.\nGli incontri trovarono un ampio seguito tra i lavoratori; le stesse autorit\u00e0 governative riconobbero il valore di quel lavoro, vedendo nell'iniziativa un mezzo per disciplinare la classe umile, tumultuosa e poco controllabile.\nConfortato dal successo ottenuto con facchini e barcaioli, Franzoni estese l'iniziativa ad altre categorie di lavoratori: i garzoni di bottega, gli artigiani, i servitori dell'aristocrazia.\nAllo scopo di raccogliere e seguire tutte queste persone prende poco a poco in affitto gran parte degli oratori cittadini.\nDiventa per tutti l\"'abate Franzoni\". Tale titolo apparteneva gi\u00e0 allo zio Gerolamo, che era titolare di un beneficio; ma nel caso di Paolo Gerolamo si ritiene che si trattasse solo di un predicato d'onore.\nGli \"Operai Evangelici\".\nInsieme ai i confratelli che lo hanno fino a quel momento appoggiato Franzoni fond\u00f2 il giorno del Natale del 1749 la congregazione religiosa degli \"Operai Evangelici\", nell'oratorio di Santa Maria degli Angeli. Compito della loro affiliati sarebbe stato quello di elevare l'istruzione e la piet\u00e0 nel clero e nel popolo. La Chiesa genovese si dibatteva in quel periodo tra il lassismo dei preti dediti pi\u00f9 alle accademie arcadiche che alla pastorale e le spinte rigoriste ispirate dal giansenismo.\nIn questo clima Franzoni istitu\u00ec numerose accademie per migliorare la formazione dottrinale dei sacerdoti. Per Accademie intendeva delle riunioni periodiche su specifici argomenti, in cui chiunque poteva partecipare. Queste Accademie pertanto trattavano e discutevano argomenti che spaziavano in tutta una serie di campi: la teologia dogmatica, la legge canonica e civile, la storia ecclesiastica e politica. In esse si discuteva e, per fornire un dato di riferimento concreto, di confronto stabile a questa attivit\u00e0, Franzoni cre\u00f2 la biblioteca che da lui prende il nome, onde documentare specificatamente le discussioni.\nNel 1751 la Congregazione si era sviluppata, e il Franzoni scelse sei sacerdoti della missione urbana e forense e con essi lavor\u00f2 ad un'ulteriore riorganizzazione dell'associazione. In quell'anno, il 5 febbraio, port\u00f2 la sua sede in San Donato.\nTra le Accademie si distinsero le seguenti: quella delle \"Rubriche\" (1753), rivolta alla preparazione meticolosa della liturgia, e poi quelle dedicate alla sacra eloquenza, al catechismo, alla teologia dogmatica, alla Sacra Scrittura, alla teologia morale, alla storia ecclesiastica e profana, al diritto canonico e civile. Impartiva anche corsi di esercizi spirituali.\nInsieme a quest'opera di promozione della cultura teologica e pastorale, Franzoni impegn\u00f2 gli \"Operai Evangelici\" nella cura e nell'assistenza delle classi popolari. Nel 1753 riun\u00ec gli artigiani che frequentano i suoi oratori in una congregazione laica dedicata ai \"Sacri Cuori di Ges\u00f9 e Maria\". Alle riunioni o Accademie intervenivano persone di ogni ceto, artigiani, marinai, postiglioni, bottegai, facchini, birri, barcaioli, accattoni, ecc. Luogo di riunione furono quasi tutti i vari oratori della citt\u00e0: Santa Maria della Piet\u00e0 di Borgo Lanaiuoli, Santa Fede, San Giovanni Battista della Commenda, San Tarcisio a Marassi, Santa Brigida da via Balbi, San Tommaso, San Bartolomeo delle Fucine in Portoria, Santi Giacomo e Leonardo presso San Giovanni di Pr\u00e9, San Bartolomeo sotto San Colombano accanto all'Ospedale dei Cronici od Ospedaletto, le Casacce di Santa Croce e di Sant'Andrea, la Santa Madre di Dio in via Madre di Dio. Poteva partecipare chiunque, e per i pi\u00f9 poveri erano elargite delle elemosine. Nei pomeriggi domenicali Franzoni insegnava anche a leggere e scrivere, abitudine poi venuta meno nella congregazione.\nFranzoni dett\u00f2 le regole della Congregazione, che venne retta da una consulta di cinque membri, tra i quali si eleggeva il preside. Il numero dei congregati arriv\u00f2 a 70 nel 1766, e due anni dopo era ancora aumentato. La sua istituzione venne approvata dagli arcivescovi Saporiti e Lercari, e confermata con bolla pontificia di Papa Clemente XIV del 1771; nello stesso anno le accordava protezione anche il Senato della Repubblica.\nPoi, nel 1756, fond\u00f2 una congregazione intitolata al \"Puer Jesus\" per raccogliere e vigilare i fanciulli delle famiglie pi\u00f9 povere e per insegnare loro i rudumenti della fede.\nNegli anni successivi organizz\u00f2 in distinti oratori la catechesi per i mendicanti (1759) e per le donne bisognose (1765), e a tutti elargiva denaro in occasione delle riunioni per compensare i mancati introiti della questua.\nLe \"Madri Pie\".\nDurante una missione a Sampierdarena alla quale partecipa con i lazzaristi, Franzoni entr\u00f2 in contatto con alcune maestre che si dedicavano all'istruzione delle ragazze del popolo: L'abate inizi\u00f2 a fornire loro i mezzi economici, i locali, l'assistenza spirituale e pedagogica. Nacque cos\u00ec la congregazione religiosa delle \"Suore Madri Pie di Nostra Signora Sede della Sapienza\" (1754), approvata nel 1764 e confermata quattro anni pi\u00f9 tardi. Franzoni impose loro la regola salesiana, con il compito di impartire, senza distinzioni, una buona educazione alle fanciulle di ogni ceto sociale.\nDopo l'istituzione della casa madre di Sampierdarena venne aperta una scuola in un sobborgo a levante di Genova. La promozione dell'attivit\u00e0 delle \"Madri Pie\" rientrava nei pi\u00f9 generali interessi pedagogici dell'Abate che, intorno alla met\u00e0 degli anni 1750 si preoccupava di incentivare l'istruzione di base e l'alfabetizzazione: Franzoni considerava che l'analfabetismo era un grave ostacolo per la catechesi dei ceti umili.\nPer la realizzazione di tali propositi assunse una particolare importanza l'incontro con un sacerdote francese della \"Congregazione della Dottrina Cristiana\": questi lo introdusse alla metodologia di Jean Baptiste de Lasalle per facilitare l'apprendimento dell'alfabeto. Franzoni ne fu conquistato e lo speriment\u00f2 con i ragazzi del \"Puer Jesus\" e, secondo l'opinione di alcuni biografi, anche con quelli raccolti dal prete Lorenzo Garaventa, creatore delle \"Scuole di carit\u00e0\" per i fanciulli poveri e abbandonati. Il Franzoni finanziava le prime iniziative di questi.\nL'impegno per la cultura a Genova.\nNel 1754 Franzoni, nell'intento di lavorare con i suoi \"Operai\" su tutti i fronti della societ\u00e0, apr\u00ec a sacerdoti e laici un Circolo filologico per l'apprendimento delle lingue classiche (Greco, Ebraico) e di quelle moderne. Promosse anche l'insegnamento della matematica e dell'algebra per l'avviamento al commercio; e si preoccup\u00f2 della preparazione degli studenti di medicina e chirurgia dell'Ospedale di Pammatone, dei quali divenne l'assistente spirituale.\nTuttavia sul piano della divulgazione culturale l'iniziativa pi\u00f9 importante fu senza ombra di dubbio l'istituzione della \"Biblioteca degli Operai Evangelici\" (Biblioteca Franzoniana), nel 1757, che divenne una delle tre biblioteche pubbliche genovesi aperte nel corso del XVIII secolo insieme a quella dei Missionari Urbani, fondata dallo zio di Paolo Gerolamo e resa pubblica dal 1739, e a quella istituita agli inizi degli anni 1770 dall'abate Carlo Giuseppe Vespasiano Berio.\nGli ultimi anni.\nIn occasione di una ribellione della Corsica si produsse una grave crisi giurisdizionale tra la Repubblica di Genova e la Santa Sede. Franzoni assunse una posizione contraria al Governo genovese. Ci\u00f2 gli valse l'esilio, e per quattro anni, a partire dal 1760, rimase a Milano. Il provvedimento venne assunto al tempo del dogato del cugino Matteo Franzoni. Franzoni con ci\u00f2 veniva censurato nel momento in cui il Governo genovese inviava in Corsica un suo emissario, il quale aveva il compito di catturare il legato di Clemente XIII che era in rotta verso l'isola per andare a disciplinare canonicamente la vita religiosa. Sull'episodio in genere si tace; quanto alle fonti esso viene riferito da un manoscritto della Biblioteca Franzoniana intitolato \"Gerolamo Franzoni e le sue istituzioni, nonch\u00e9 dal Banchero (Genova e le...)\".\nSi suppone che durante l'esilio Franzoni si trasfer\u00ec a Milano, forse ospite dei Padri Filippini, come potrebbe suggerire un'annotazione del testamento.\nGli ultimi anni della sua vita furono dedicati alla guida delle congregazioni religiose e laiche, della biblioteca e delle sue numerose istituzioni, con il pieno riconoscimento delle autorit\u00e0 ecclesiastiche e civili.\nLa sua assidua attivit\u00e0 aveva indeboliva la salute del Franzoni; ai residui della malattia contratta da giovane a Modena, al logorio del fisico per l'assidua applicazione al suo lavoro di missione urbana, si aggiunse una nuova malattia contratta curando i malati cronici. Per curarlo l'arcivescovo Nicol\u00f2 Maria De Franchi prov\u00f2 anche a mandarlo a Piacenza presso la casa dei Signori della Missione.\nLa malattia per\u00f2 progrediva e all'inizio del 1778 Franzoni era preso da una serie di fortissime cefalee. A questi si aggiunsero le piaghe che ne coprirono il corpo, e il 14 febbraio Franzoni si mise a letto per non rialzarsi pi\u00f9.\nCircondato dai suoi protetti, lasci\u00f2 i suoi ultimi dettami per far progredire il suo lavoro. Mor\u00ec il 26 luglio 1778.\nLa salma venne portata subito dopo il suo decesso e per volont\u00e0 del defunto in Nostra Signora del Rimedio, la chiesa dell'Angelo in via Giulia. Franzoni stesso aveva richiesto che la sua salma non restasse in casa per non voler disturbare gli studiosi che lavoravano nella biblioteca della Congregazione, ospitata in casa sua.\nDa questo indizio si suppone che la Biblioteca Franzoniana fosse collocata nel palazzo di famiglia, in piazza del Serriglio, dove Franzoni si era trasferito da Fassolo. Una nota divergente su questo particolare viene posta dal Ratti nella sua edizione del 1766, dove questo autore afferma che la biblioteca fosse nel suo palazzo gi\u00e0 Salvago in Strada Nuova. Il che contrasta con una di poco successiva affermazione dello stesso Ratti che dice la Biblioteca trovarsi nel palazzo dove abitava e moriva il Franzoni, che era quello al Serriglio. Un'ipotesi che giustifichi entrambe le versioni potrebbe essere quella secondo la quale Franzoni avesse dislocato i libri della sua biblioteca in entrambi i palazzi.\nDopo i funerali al Rimedio la salma venne tumulata in Santa Maria di Castello, nel sepolcro di famiglia, presso i suoi antenati.\nIl corteo funebre era affollatissimo, seguito fra gli altri da 300 mendicanti beneficiati in vita dalle attivit\u00e0 del Franzoni; al Franzoni venne reso anche l'omaggio del Senato genovese. L'orazione funebre venne tenuta da don Nicol\u00f2 Maria Ferri, canonico penitenziere.\nLa Biblioteca dopo il Franzoni.\nLa Biblioteca, aperta al pubblico nel 1736 era una delle sole tre funzionanti nella Genova del Settecento. Essa venne ampliata nei secoli successivi, ed \u00e8 ora ospitata in Santa Marta. La Congregazione degli Operai Evangelici proseguiva la sua attivit\u00e0 ancora nel secolo successivo e presso di essa si formavano varie figure del cattolicesimo intellettuale dell'epoca. Tra i sacerdoti che vi collaborarono furono l'abate Agostino De Mari, poi vescovo di Savona, l'arcivescovo Tommaso Reggio, il cardinale Gaetano Alimonda.\nLa documentazione sul Franzoni.\nLe attivit\u00e0 del Franzoni hanno segnato in maniera decisiva la storia della Chiesa e della cultura a Genova.\nLa sua vita si \u00e8 intrecciata con quella di molti protagonisti del secondo Settecento genovese: l'arcivescovo Giovanni Battista Lercari, il pedagogo don Lorenzo Garaventa, Domenico Olivieri, fondatore della congregazione dei Battistini, il vincenziano L. Spinola, la venerabile Giovanna Battista Solimani, fondatrice delle monache Romite di San Giovanni Battista dette Battistine.\nCiononostante restano di lui scarse tracce documentarie e pochi scritti: tra essi qualche lettera, un catechismo e un lungo testamento."}
{"id": "517128", "revid": "599013", "url": "https://it.wikipedia.org/wiki?curid=517128", "title": "Juan Gin\u00e9s de Sepulveda", "text": ""}
{"id": "517129", "revid": "599013", "url": "https://it.wikipedia.org/wiki?curid=517129", "title": "Juan Gines de Sep\u00falveda", "text": ""}
{"id": "517132", "revid": "717435", "url": "https://it.wikipedia.org/wiki?curid=517132", "title": "Cilindro di O'Neill", "text": "Il cilindro di O'Neill \u00e8 un progetto di habitat spaziale proposto da Gerard K. O'Neill nel suo libro \"The High Frontier\" (Colonie umane nello spazio). O'Neill era uno scienziato, docente di fisica alla Princeton University, che nel 1969 decise di far progettare ai suoi studenti delle grosse strutture abitabili spaziali. Con sorpresa di tutti, diversi progetti utilizzavano materiali ordinari (acciaio e vetro) e potevano fornire grandi aree abitabili. Il risultato di questo sforzo cooperativo venne pubblicato per la prima volta da O'Neill nel 1974 su \"Physics Today\".\nDescrizione.\nIl progetto di riferimento di O'Neill, \"Island Three\" (\"Isola Tre\") consisteva di due cilindri in controrotazione, lunghi 30\u00a0km e con un raggio di 3\u00a0km. La superficie interna di ogni cilindro era divisa in sei strisce di area uguale che correvano lungo la lunghezza del cilindro, tre erano \"finestre\", tre erano \"terra\". Inoltre un anello agricolo esterno del raggio di 15\u00a0km, come mostrato nella figura a destra, ruotava a velocit\u00e0 diverse per potervi praticare l'agricoltura. Il blocco industriale era localizzato nel centro (dietro il disco satellitare) per poter sfruttare la gravit\u00e0 ridotta nei processi produttivi.\nI cilindri ruotano per fornire una forza di gravit\u00e0 simulata dalla forza centrifuga sulla superficie interna. Esperimenti della NASA su strutture in rotazione indicano che praticamente nessuno soffrirebbe di cinetosi a causa dell'effetto Coriolis sui loro orecchi interni. Le persone sarebbero comunque in grado di determinare le direzioni di rotazione girando la testa. A questa scala di dimensioni l'aria all'interno del cilindro e l'acciaio del guscio esterno fornirebbero una protezione adeguata contro i raggi cosmici.\nGrandi specchi sono incernierati sul retro di ogni striscia di finestra, il lato non incernierato punta verso il Sole. Gli specchi riflettono la luce solare all'interno dei cilindri attraverso le finestre. La notte viene simulata aprendo le finestre e lasciando che guardino verso lo spazio vuoto, ci\u00f2 permette anche di irradiare nello spazio il calore. Durante il giorno il sole si muove con il movimento degli specchi, creando una progressione naturale di illuminazione. Comunque la rotazione dell'immagine del sole potrebbe essere osservata. La luce riflessa dagli specchi \u00e8 polarizzata, il che potrebbe confondere le api.\nOrbitando, l'effetto giroscopico dei cilindri ruotanti farebbe puntare naturalmente gli specchi dell'habitat verso il Sole. O'Neill e i suoi studenti studiarono accuratamente un metodo per orientare gli habitat. Prima la coppia di habitat pu\u00f2 essere fatta ruotare operando i cilindri come volani. Se una delle due estremit\u00e0 viene ritardata leggermente, i due cilindri ruoteranno uno intorno all'altro. Una volta che il piano formato dai due assi di rotazione \u00e8 perpendicolare (nell'asse di rotazione) all'orbita, allora la coppia di cilindri pu\u00f2 essere imbardata per puntare verso il Sole, esercitando una forza tra i punti di giunzione orientati verso il Sole far\u00e0 precedere giroscopicamente entrambi i cilindri e il sistema si imbarder\u00e0 in una direzione, esercitando la forza nell'altro senso far\u00e0 imbardare nell'altra direzione."}
{"id": "517135", "revid": "105604734", "url": "https://it.wikipedia.org/wiki?curid=517135", "title": "Velvia", "text": "Velvia \u00e8 una celebre famiglia di pellicole fotografiche professionali con bilanciamento \"daylight\" prodotte dalla casa giapponese Fujifilm. Il nome \u00e8 una contrazione di \"Velvet Media\", dove \"velvet\" (\"velluto\") \u00e8 un riferimento alla morbidezza delle immagini create con questa pellicola.\nLa serie Velvia fu introdotta sul mercato nel 1990, e rapidamente sostitu\u00ec la precedente serie Kodachrome 25 come standard industriale per la fotografia ad alta definizione. Molti fotografi professionisti considerano l'avvento della serie Velvia come la fine di un'epoca della fotografia, l\"era Kodachrome\". In seguito, la Kodak cerc\u00f2 di recuperare la propria posizione di leader del settore con le serie Kodachrome 64 e 200, e con la Ektachrome Panther 50-x. Quest'ultima aveva la stessa sensibilit\u00e0 nominale della Velvia, e soprattutto si sviluppava anch'essa in E6 anzich\u00e9 nel complesso procedimento di sviluppo specifico per Kodachrome.\nIn generale, si riconosce alla serie Velvia una riproduzione fedele e luminosa dei colori, e una grana molto fine (la velocit\u00e0 della pellicola a parit\u00e0 di grana, rispetto alle serie precedenti, \u00e8 circa doppia). Inoltre, le pellicole Velvia sono note per l'altissima risoluzione; una foto scattata con un obiettivo di qualit\u00e0 e pellicola Velvia pu\u00f2 avere una risoluzione corrispondente a pi\u00f9 di 25 megapixel.\nCaratteristiche dell'immagine.\nLe foto scattate con rullini Velvia in condizioni di luce solare sono caratterizzate da colori saturi, elevato contrasto e forte nitidezza. Per questi motivi, viene spesso indicata per la fotografia naturalistica professionista; alcuni \"endorser\" celebri sono John Shaw e Galen Rowell. Shaw, in particolare, specializzato nella riproduzione ravvicinata di fiori, ha sostenuto che le pellicole Velvia hanno una resa del colore viola senza precedenti.\nVi sono tuttavia anche fotografi professionisti che considerano la saturazione delle immagini ottenute con pellicole Velvia eccessiva. In particolare, la saturazione del colore della pelle rende questa pellicola poco adatta per ritratti. I detrattori delle pellicole Velvia spesso usano l'espressione \"Disney-chrome\" per riferirsi a questi toni saturi, ritenuti troppo da \"cartoon\".\nSensibilit\u00e0.\nLe prime Velvia avevano una sensibilit\u00e0 di 50 ISO. Nel 2002, Fuji ha introdotto Velvia 100F, caratterizzata da colori saturi e contrasto minore. Nel 2005 \u00e8 stata commercializzata la Velvia 100. Tuttavia, le sempre crescenti richieste di molti professionisti hanno convinto la Fuji a riprendere la produzione della Velvia 50.\nEsposizione.\nUn problema noto della Velvia 50 \u00e8 un marcato difetto di reciprocit\u00e0 sulle lunghe esposizioni. Oltre i 4 secondi di esposizione, questo tipo di pellicola rende necessario l'uso di un filtro blu; esposizioni sopra i 32 secondi sono \"non raccomandate\" da Fuji. Il problema \u00e8 minore (ma persiste in qualche misura) con Velvia 100.\nAlcuni professionisti espongono la Velvia 50 ad una sensibilit\u00e0 di 32 o 40 ISO, anzich\u00e9 a quella nominale 50 ISO. A tal proposito, nel 1995 la Fuji dichiar\u00f2 che la sensibilit\u00e0 effettiva della Velvia 50 era pari a quella nominale, a condizione che la pellicola venisse sviluppata di conseguenza: il procedimento necessario presenta delle differenze rispetto al normale E6, in particolar modo la prima fase dello sviluppo deve durare qualche minuto in pi\u00f9."}
{"id": "517153", "revid": "125904662", "url": "https://it.wikipedia.org/wiki?curid=517153", "title": "Solanina", "text": "La solanina \u00e8 un alcaloide glicosidico tossico, prodotto da alcune solanacee. \u00c8 presente in ogni parte della pianta, comprese foglie, frutti e radici, in quanto \u00e8 una difesa della pianta contro funghi e insetti.\n\u00c8 tossica anche in modeste quantit\u00e0. \nLa solanina \u00e8 presente nella patata a basse dosi (meno di 10\u00a0mg per 100\u00a0g) ed \u00e8 concentrata soprattutto nella buccia, che \u00e8 quindi meglio togliere. Quando la concentrazione \u00e8 pi\u00f9 elevata, come in alcune variet\u00e0, ne deriva un gusto amaro del tubero. Per le patate, il contenuto massimo accettabile di solanina \u00e8 stato stimato in 25\u00a0mg per 100\u00a0g. \nLa solanina \u00e8 scarsamente solubile in acqua e non \u00e8 eliminata dalla normale cottura, perch\u00e9 viene degradata solo a temperature superiori ai 243 \u00b0C; la cottura a 170 \u00b0C (come nel caso della frittura) pu\u00f2 ridurne la quantit\u00e0, anche se non \u00e8 in grado di eliminarla completamente.\nAvvelenamento.\nI sintomi dell'avvelenamento sono innanzitutto disturbi del sonno, gastrointestinali e neurologici, come nausea, diarrea, vomito, crampi allo stomaco, bruciore alla gola, mal di testa e vertigini. Sono anche stati riportati allucinazioni, paralisi, febbre nei casi pi\u00f9 gravi. L'ingestione di solanina provoca raramente la morte ma pu\u00f2 causare delle emorragie, specie alla retina.\nSecondo alcuni studi, da 2 a 5\u00a0mg per chilogrammo di peso del soggetto ingerente causano intossicazione nei roditori, e da 3 a 6\u00a0mg/kg si possono stimare quale dose mortale nell'uomo. I sintomi insorgono da 8 a 12 ore dopo l'ingestione, ma in alte concentrazioni anche dopo soli 30 minuti.\nLe patate verdi, colorazione dovuta all'esposizione alla luce o al freddo, contengono una cospicua quantit\u00e0 di solanina, con valori che possono anche arrivare a 1\u00a0mg/1 g."}
{"id": "517157", "revid": "181699", "url": "https://it.wikipedia.org/wiki?curid=517157", "title": "Erzbeth Bathor", "text": ""}
{"id": "517158", "revid": "1793900", "url": "https://it.wikipedia.org/wiki?curid=517158", "title": "Salzkammergut", "text": "Salzkammergut \u00e8 un'area dell'Austria situata a cavallo degli stati dell'Alta Austria, che ne comprende la parte principale, del Salisburghese e della Stiria.\nGeografia.\nPosizione.\nIl Salzkammergut si estende ad est della citt\u00e0 di Salisburgo e fino all'Almtal. A nord l'area \u00e8 delimitata dalla linea costituita dai laghi Irrsee-Attersee-Traunsee, mentre a sud si estende fino al Dachstein e all'Ausseerland (Stiria).\nCaratteristiche.\nNel Salzkammergut si trovano a settentrione aree pianeggianti prealpine, dirigendosi verso sud si incontrano montagne di altezza moderata e poi ambienti di alta montagna compresi nelle Alpi calcaree settentrionali.\nAree comprese.\nL'area del Salzkammergut si estende su 3 stati federati: conta il 72% del suo territorio nell'Alta Austria (distretti di Gmunden e V\u00f6cklabruck), il 16% nella Stiria (distretto di Liezen e subdistretto di Bad Aussee) ed il 12% nel Salisburghese (distretto di Salzburg-Umgebung).\nStoria.\nIl nome Salzkammergut deriva dal termine tedesco \"Salz\", sale, infatti gi\u00e0 all'epoca dei celti l'area era nota per le miniere di sale. Fino al XIX secolo il Salzkammergut era sottoposto al controllo diretto della \"Hofkammer\", l'\"ufficio del sale\" della corte di Vienna che amministrava il monopolio del sale.\nNel 1997 l'area \u00e8 entrata a far parte del Patrimonio dell'Umanit\u00e0 dell'UNESCO.\nDel paese di Sankt Gilgen era originaria Anna Maria Pertl, madre del grande Wolfgang Amadeus Mozart; ad Unterach sull'Attersee passava le vacanze estive Gustav Klimt, che ne immortal\u00f2 i paesaggi soprattutto dal lago; a Bad Ischl il compositore Johannes Brahms pass\u00f2 molte estati dei suoi ultimi anni di vita.\nLo scrittore Thomas Bernhard, nel suo libro \u201cIl nipote di WIttgenstein. Un\u2019amicizia\u201d, descrive il Salzkammergut come una regione freddissima e inospitale.\nRestando nell'ambito musicale si pu\u00f2 citare la famosa operetta \"Al cavallino bianco\" (\"Im wei\u00dfen R\u00f6\u00dfl\"), nella quale si parla esplicitamente della zona ed ispirata dall'omonimo hotel in St. Wolfgang."}
{"id": "517162", "revid": "1318658", "url": "https://it.wikipedia.org/wiki?curid=517162", "title": "Arrondissement di Angoul\u00eame", "text": "L\"arrondissement\" di Angoul\u00eame \u00e8 un \"arrondissement\" dipartimentale della Francia situato nel dipartimento della Charente, nella regione della Nuova Aquitania.\nStoria.\nFu creato nel 1800 sulla base dei preesistenti distretti. Nel 1926 vi fu integrato l'arrondissement soppresso di Ruffec. Nel 2008 i cantoni di Aigre, Mansle, Ruffec e Villefagnan sono stati trasferiti all'arrondissement di Confolens, mentre il cantone di Rouillac all'arrondissement di Cognac.\nComposizione.\nCantoni.\nL\"arrondissement\" \u00e8 composto da 153 comuni raggruppati in 16 cantoni:\nComuni.\nI comuni dell'arrondissement di Angoul\u00eame sono:"}
{"id": "517172", "revid": "228587", "url": "https://it.wikipedia.org/wiki?curid=517172", "title": "Simplicio di Olbia", "text": "Biografia.\nIl martirologio romano lo riporta al 15 maggio:\nSulla sua esistenza storica non vi sono dubbi, dato che tutti i martirologi ne fanno cenno; i dubbi sorgono sui suoi titoli: alcuni infatti lo ricordano come vescovo, altri come presbitero e alcuni non accennano al martirio. La \"Passio\" del XII secolo, redatta dai monaci Vittorini di Marsiglia, lo presenta come vescovo e martire sotto Diocleziano nel 304. Civita (poi Olbia), la Gallura e il giudicato di Gallura scelsero Simplicio come loro santo protettore.\nFausania, nome altomedievale di Olbia, \u00e8 menzionata in una lettera di papa Gregorio I, il quale, nel VI secolo, esorta ad eleggere un nuovo vescovo per questa citt\u00e0, la quale ne era priva da lunghissimi anni a causa delle difficolt\u00e0 dei tempi.\nL'ultimo vescovo di Fausania-Civita fu Pietro Stornello (1490-1511): la diocesi continu\u00f2 fino al 1836 col nome di Civita e Terranova, associato ad Ampurias (Castelsardo), e trasferita a Tempio Pausania.\nSimplicio \u00e8 sempre effigiato con mitra, piviale e bacolo pastorale: cos\u00ec appare, con Vittore, nell'affresco della fine del XII secolo che tuttora si vede nella chiesa.\nNel sito dove sorge il tempio - Giovanni Paolo II lo elev\u00f2 al rango di basilica minore - Simplicio sarebbe stato martirizzato il 15 maggio 304, durante il regno del menzionato imperatore. Secondo una leggenda locale, parte del corpo di san Simplicio fu gettato in mare presso l'isolotto di Tavolara, dove ai superstiziosi pescatori pareva di vedere un continuo ribollimento delle acque.\nI resti ritenuti di san Simplicio e san Vittore furono rinvenuti nel 1940 nella chiesa olbiese di San Paolo, l\u00ec trasferiti nel 1840/43 dall'antica cattedrale \"extra muros.\"\nLa chiesa, la pi\u00f9 significativa della Gallura, ebbe un ruolo fondamentale negli avvenimenti del giudicato: vicino ad essa sorgevano insigni palazzi, tra cui quelli della cancelleria e del vescovo; qui i Giudici prestavano giuramento e si sposavano (da ricordare il matrimonio, qui celebrato, della giudicessa Elena di Gallura col pisano Lamberto Visconti che sostitu\u00ec sul trono la sua famiglia a quella dei Lacon-Gunale).\nFu cattedrale della diocesi gallurese per secoli, sostituita a met\u00e0 Ottocento dal duomo di Tempio Pausania.\nTerranova Pausania (odierna Olbia), infatti, era assai decaduta e spopolata: l'artistica chiesa si trovava ormai isolata fuori le mura, quasi in aperta campagna e chiusa fino ai primi anni cinquanta del Novecento.\nLa basilica di San Simplicio.\nLa figura di Simplicio, protovescovo o presbitero di Olbia, \u00e8 legata alla basilica minore che ne porta il nome.\nRisalente alla seconda met\u00e0 dell'XI secolo \u00e8 sorta probabilmente al posto di una chiesetta paleocristiana costruita tra il 594 e il 611.\nLa basilica, costruita in forme pisane con influssi lombardi, \u00e8 quasi interamente in granito, con l'interno a tre navate divise da arcate sostenute da colonne che si alternano a pilastri. Al centro dell'abside si notano due affreschi sbiaditi, nei quali si riconoscono san Simplicio e san Vittore, vescovo della citt\u00e0 (599-601).\nSotto l'altare \u00e8 conservato il busto reliquiario in legno policromo raffigurante il santo titolare, ai cui piedi, in una teca, sono conservate le presunte reliquie del santo, rinvenute nel 1630."}
{"id": "517179", "revid": "1543377", "url": "https://it.wikipedia.org/wiki?curid=517179", "title": "Rita da Cascia", "text": "Agiografia.\nMolta parte della vita di Rita risulta oscura dal punto di vista della documentazione storica. Tra le pochissime fonti pi\u00f9 o meno coeve, si annoverano l'iscrizione e le immagini dipinte sulla \"cassa solenne\" (datata 1457), il \"Codex miraculorum \"(elenco di miracoli registrato dai notai su richiesta del comune di Cascia, preceduto da una breve biografia scritta dal notaio Domenico Angeli, anch'essa del 1457), e una tela a sei scomparti con episodi della vita (1480 circa). La prima ricostruzione agiografica completa a noi giunta risale soltanto al 1610, ad opera di padre Agostino Cavallucci, agostiniano. Su tale testo si modelleranno tutte le successive biografie della santa. Cavallucci si bas\u00f2 sulla tradizione orale (in particolare quella interna al monastero di Cascia e quella degli abitanti di Roccaporena), e sulle poche fonti iconografiche precedenti, probabilmente servendosi, per il resto, di \"topoi\" agiografici consolidati.\nGiovinezza.\nIl luogo di nascita \u00e8 concorde per Roccaporena, una frazione montagnosa a circa cinque chilometri da Cascia (provincia di Perugia), all'epoca uno dei castelli ghibellini facenti parte del contado del comune di Cascia. Le date di nascita e morte sono incerte; dipendono tra l'altro dall'anno in cui se ne indica la morte, ovvero il 1447 per alcuni o il 1457 per altri, dopo quarant'anni di vita monacale. Papa Leone XIII, in occasione della canonizzazione di Santa Rita, sostenne le date 1381 e 1457.\nSecondo le biografie tradizionali, Rita nacque da Antonio Lotti e Amata Ferri, genitori gi\u00e0 anziani, molto religiosi, nominati dal Comune come \"pacieri di Cristo\" nelle lotte politiche e familiari tra guelfi e ghibellini, e in discrete condizioni economiche, come proprietari di terreni agricoli. I genitori, come era d'uso, la indirizzarono molto presto verso il matrimonio; Rita spos\u00f2 quindi Paolo di Ferdinando di Mancino (o Mancini), forse un ufficiale della guarnigione di Collegiacone, descritto tradizionalmente come un uomo orgoglioso ed irruente, appartenente alla fazione ghibellina.\nMatrimonio.\nLe nozze si tennero nella chiesetta di San Montano a Roccaporena. Secondo le agiografie tradizionali, il carattere mite di Rita acquiet\u00f2, col tempo, lo spirito impulsivo e violento del marito, tanto che questi abbandon\u00f2 le armi per convertirsi al lavoro presso un mulino da poco accomodato come loro casa. Nacquero due figli (forse gemelli), Giangiacomo Antonio e Paolo Maria.\nDopo alcuni anni di matrimonio, Paolo Mancini venne ucciso \u2014 probabilmente da suoi ex-compagni, a causa di rancori passati ed accuse di tradimento \u2014 mentre rincasava in piena notte. Tuttavia, Rita non serb\u00f2 odio, anzi perdon\u00f2 gli assassini e preg\u00f2 anche per i suoi due figli che, come era costume del tempo, probabilmente stavano pensando alla vendetta. I due figli, da l\u00ec a breve, morirono di malattia, quasi contemporaneamente. Si dice che la Santa preg\u00f2 Dio per la morte dei suoi figli cos\u00ec da non sporcarsi le mani del sangue degli assassini del padre.\nMonaca agostiniana.\nAbbandonata anche dai parenti del marito, Rita decise di prendere i voti ed entrare nel monastero agostiniano di Santa Maria Maddalena, a Cascia. Chiese per tre volte inutilmente il noviziato, che le venne rifiutato per ragioni non chiare; alcuni biografi pensano che rappresentasse un ostacolo la presenza di una parente del marito tra le monache, rancorosa poich\u00e9 non fu vendicato. Tuttavia, con tenacia, fede e preghiera, Rita convinse la famiglia Mancini ad abbandonare ogni proposito di vendetta. Dopo aver riconciliato i Mancini con le fazioni degli assassini, Rita riusc\u00ec ad entrare in monastero intorno al 1407. Secondo la tradizione agiografica che si rif\u00e0 alla biografia di Cavallucci, Rita, in piena notte, venne portata in volo dal cosiddetto \"scoglio\" di Roccaporena (altura dove andava spesso a pregare) fino dentro le mura del monastero di Cascia dai suoi tre santi protettori (Agostino, Giovanni Battista e Nicola da Tolentino, quest'ultimo canonizzato soltanto nel 1446).\nSempre secondo Cavallucci, la badessa del monastero mise a dura prova la vocazione e l'obbedienza di Rita, facendole annaffiare un arbusto di vite secco, presente nel chiostro del monastero. Il legno, dopo un po' di tempo, riprese vita e dette frutto. Nello stesso chiostro, oggi, \u00e8 presente una vite risalente al XIX secolo. Durante i quarant'anni di vita monacale, Rita non solo si dedic\u00f2 alla preghiera, a penitenze e a digiuni nel monastero, ma usc\u00ec spesso per andare in servizio a poveri e ammalati di Cascia.\nLa spina sulla fronte.\nSecondo la tradizione devozionale, la sera del Venerd\u00ec Santo 18 aprile 1432 (o 30 marzo 1442 secondo un'altra tradizione), ritiratasi in preghiera della Passione di Ges\u00f9, dopo la predica di fra' Giacomo della Marca, avrebbe ricevuto una spina dalla corona del Crocifisso conficcata in fronte. L'evento \u00e8 uno dei pochi della vita della monaca esplicitamente ricordato nell'iconografia quattrocentesca pervenutaci e nel breve testo dipinto sulla \"cassa solenne\" (1457), nel quale si legge \"quindici anni la spina patisti\".\nIl viaggio a Roma.\nLa stigmata sulla fronte e la precaria salute la obbligavano a non spostarsi da Cascia. Tuttavia, si narra che nel 1446 volle partire per Roma, per assistere alla canonizzazione del predicatore agostiniano Nicola da Tolentino. La badessa era contraria per via della ferita purulenta sulla fronte, ma essa scomparve il giorno prima del pellegrinaggio, cos\u00ec che Rita pot\u00e9 partire. Al ritorno da Roma, per\u00f2, la stigmata ricomparve.\nGli ultimi giorni.\nRita rimase malata a letto per molto tempo. Sempre secondo la tradizione devozionale seicentesca, che lega strettamente Rita alle api, come apparvero api bianche sulla sua culla, cos\u00ec apparvero api nere sul suo letto di morte. Inoltre, nonostante la fredda stagione, nell'inverno prima di morire Rita mand\u00f2 sua cugina a prendere una rosa e due fichi nel suo orto a Roccaporena. La cugina, incredula, pensava che delirasse, ma effettivamente trov\u00f2 tra la neve la rosa rossa e i fichi richiesti, segni interpretati come la salvezza e il candore dell'anima di suo marito e dei suoi figli.\nSulla base di questi racconti, le api, le rose e la spina sono diventati gli attributi iconografici pi\u00f9 frequenti della Santa.\nLa monaca agostiniana si spense la notte del 22 maggio 1447 (o, per Papa Leone XIII e per altri, 1457).\nIl culto e la canonizzazione.\nIl suo corpo venne collocato dapprima in una cassa semplice, detta \"cassa umile\", e non fu mai inumato a causa dell'immediata devozione dalla quale venne investito. I primi miracoli vennero registrati dai notai nel \"Codex miraculorum (Codice dei miracoli)\" a partire dal 1457 e fino al 1563 (in totale, quarantasei miracoli). In seguito a un incendio, nel 1457, venne realizzata la cosiddetta \"cassa solenne\", decorata con immagini della Santa e con un breve testo in dialetto casciano quattrocentesco che riassume gli ultimi anni della sua vita. La cassa \u00e8 ancora oggi conservata nella cella dove mor\u00ec, nella parte antica del monastero di Cascia. Nel 1743 la salma fu traslata in un'urna in stile barocco, e nel 1947 nell'attuale teca di vetro all'interno della basilica.La venerazione di Rita da Cascia da parte dei fedeli inizi\u00f2 subito dopo la sua morte e fu caratterizzata dall'elevato numero e dalla qualit\u00e0 degli eventi prodigiosi, riferiti alla sua intercessione, tanto che acquis\u00ec l'allocuzione di \"santa degli impossibili\". La sua beatificazione avvenne, per\u00f2, dopo varie vicissitudini, soltanto nel 1628, 180 anni dopo la sua morte, durante il pontificato di Urbano VIII, gi\u00e0 vescovo di Spoleto. Leone XIII, nel 1900, la canonizz\u00f2 come santa.\nLa Chiesa cattolica, ai fini della canonizzazione, richiede il riconoscimento di due miracoli. Nel caso di santa Rita, si tratta della guarigione, ritenuta miracolosa, di Elisabetta Bergamini, una bambina che stava per perdere la vista a causa del vaiolo. La seconda guarigione, ritenuta miracolosa, riguard\u00f2 Cosmo Pellegrini, un anziano sarto di Conversano affetto da una gravissima forma di gastroenterite cronica: quest'ultimo, prima di recuperare improvvisamente la salute nel 1887, dopo aver ricevuto l'estrema unzione, avrebbe avuto una visione della santa. A questi episodi si aggiunse il gradevole e inspiegabile profumo che emanava dai resti del corpo della santa.\nI credenti suoi devoti la chiamano \"santa degli impossibili\", perch\u00e9 dal giorno della sua morte sarebbe \"scesa\" al fianco dei pi\u00f9 bisognosi, realizzando per loro miracoli prodigiosi, eventi altrimenti ritenuti irrealizzabili. La devozione popolare cattolica per santa Rita \u00e8 tuttora una delle pi\u00f9 diffuse al mondo e, fin dal 1600 e per opera degli agostiniani, \u00e8 particolarmente radicata, oltre che in Italia, in Spagna, Portogallo e America Latina.\nCon la riforma dell'anno liturgico del Martirologio Romano, il 22 maggio, sua festivit\u00e0, \u00e8 diventata memoria.\nIl corpo.\nI resti della santa sono conservati a Cascia, all'interno della basilica di Santa Rita, facente parte dell'omonimo santuario e fatta erigere tra il 1937 e il 1947. Il corpo \u00e8 rivestito dall'abito agostiniano cucito dalle monache del monastero, come voluto dalla badessa Maria Teresa Fasce, e posto in una teca all'interno della cappella in stile neobizantino.\nRicognizioni mediche effettuate nel 1972 e nel 1997 hanno confermato la presenza, sulla zona frontale sinistra, di tracce di una lesione ossea aperta, dovuta forse a osteomielite, mentre il piede destro mostra segni di una malattia di cui avrebbe sofferto negli ultimi anni di vita, probabilmente una sciatalgia. Era alta 1 metro e 57\u00a0cm. Il viso, le mani e i piedi sono mummificati, il resto del corpo, coperto dall'abito agostiniano, \u00e8 in forma di semplice scheletro.\nCuriosit\u00e0.\nSanta Rita da Cascia risulta la Santa pi\u00f9 invocata sui social network per ottenere una guarigione miracolosa dal Covid-19.\nSimbologia.\nNegli ultimi giorni della sua vita, nell'inverno del 1456, santa Rita, malata e impossibilitata a spostarsi, chiese a una sua parente che venne a farle visita di portarle dei fichi e una rosa dalla casa paterna, per farne dono alle consorelle: la richiesta parve alla parente frutto del delirio a causa della stagione, ma una volta rincasata trov\u00f2 esattamente ci\u00f2 che Rita aveva chiesto e torn\u00f2 da lei.\nIn un episodio della sua infanzia alcune api circondarono la sua culla senza nuocerle, un contadino ferito in cerca di aiuto le pass\u00f2 vicino e cercando di scacciare venne guarito.\nAlla novizia Rita venne chiesto di annaffiare ogni giorno una vite ormai secca presente nel monastero, per obbedienza: con il tempo la pianta riprese prodigiosamente a vivere.\nIl desiderio di essere compartecipe ai dolori di Cristo crocifisso fu esaudito: mentre pregava davanti al Crocifisso, dalla corona di spine di Ges\u00f9 se ne stacc\u00f2 una, che si conficc\u00f2 nella fronte di Rita, provocandole una ferita che mai si rimargin\u00f2. Questo episodio pu\u00f2 essere rappresentato anche con gli attributi della piaga sulla fronte, del crocifisso e della corona di spine.\nAll'interno della cella di santa Rita si trovano ancora il suo anello nuziale ed il suo rosario.\nFeste in onore della santa.\nUmbria.\nFarnetta di Montecastrilli (TR).\nNella chiesa di San Nicola da Bari nel piccolo paese di Farnetta ha luogo annualmente, il 22 maggio, la festa con la benedizione delle rose portate dai fedeli, dei mezzi agricoli e delle automobili con una processione solenne per le vie del paese.\nSpoleto.\nNella chiesa parrocchiale di santa Rita, retta dai Padri agostiniani, il 22 maggio si celebrano messe nell'intera giornata, con la benedizione delle rose portate dai fedeli. In serata, solenne processione per le vie della citt\u00e0 con trasporto della statua della Santa.\nMarche.\nCivitanova Marche.\nSanta Rita viene festeggiata nella parrocchia di San Gabriele dell'Addolorata il 22 maggio di ogni anno con devozione e partecipazione. Alle 18,30 viene celebrata una Santa Messa. Al termine c'\u00e8 la benedizione delle rose e a seguire, davanti alla piazza la benedizione delle automobili.\nFiuggi (FR).\nLa festa di santa Rita si svolge nella parrocchia dedicata a santo Stefano nel centro storico della citt\u00e0 termale. I festeggiamenti si compongono di un triduo e di due messe il 22 maggio. Il giorno di santa Rita, infatti, si celebrano due messe: una messa la mattina seguita dalla supplica, e una il pomeriggio seguita dalla processione, accompagnata dalla banda musicale Citt\u00e0 di Fiuggi. Dopo entrambe le celebrazioni, si distribuiscono le rose benedette ai fedeli. All'interno della chiesa \u00e8 presente una reliquiario contenente un brandello della veste di santa Rita, che in occasione della festa viene esposto alla venerazione dei fedeli che possono, al termine delle messe, avvicinarsi e baciarlo.\nValmontone (RM).\nLa festa di santa Rita si svolge nella parrocchia dedicata a san Sebastiano, nel quartiere Villaggio Rinascita di Valmontone. La parrocchia festeggia il 22 maggio la santa di Cascia che ne \u00e8 la co-patrona, con una festa solenne di antica tradizione; molto probabilmente la Santa fu scelta perch\u00e9 effettuare dei festeggiamenti a gennaio, in occasione della festa di san Sebastiano, era particolarmente complicato per la comunit\u00e0 a causa del clima invernale, preferendo cos\u00ec rimandarli ad un periodo con un clima pi\u00f9 mite, ed assumendo santa Rita come simbolo religioso della festa, anche perch\u00e9 la comunit\u00e0 ha per la Santa un forte senso di devozione. Musica, intrattenimento, gastronomia, esposizioni, tornei, eventi religiosi, questo il sunto della festa.\nItri (LT).\nNella chiesa della Madonna delle Grazie, sita nell'omonimo quartiere, ogni 22 maggio si festeggia la santa di Cascia con una processione pomeridiana che ripercorre varie strade e rioni della cittadina fino al ritorno in chiesa dove, al termine della messa, vengono distribuiti ai fedeli rose e panini benedetti.\nLiguria.\nSavona [Chiesa di N.S. Consolazione in S. Rita] (SV).\nNella chiesa di Santa Rita, retta fino al 1994 dai padri agostiniani e successivamente assegnata in comodato d'uso alla Confraternita della SS. Trinit\u00e0, il 22 maggio si celebrano messe nell'intera giornata, con la benedizione delle rose portate dai fedeli o donate in cambio di un'offerta da versarsi a favore della chiesa. Durante tutta la giornata si svolge per le vie del quartiere una fiera. La festa \u00e8 particolarmente sentita e partecipata. Provengono infatti in questo giorno migliaia di fedeli anche dal basso Piemonte. All'interno della chiesa \u00e8 presente una reliquia che in occasione della festa viene esposta alla venerazione dei fedeli che possono, al termine delle messe, avvicinarsi e baciarla.\nCelle Ligure [Convento dei Padri Agostiniani] (SV).\nDurante tutta la giornata si svolgono messe e vengono benedette le rose portate dai fedeli. Anche in questo piccolo paese la festa \u00e8 sempre sentita e partecipata.\nFriuli-Venezia Giulia.\nUdine.\nNella chiesa di San Pietro Martire \u00e8 viva la devozione alla Santa, di cui si celebra la memoria il 22 maggio, con grandissimo concorso di popolo. Vengono celebrate le messe con grande partecipazione e benedette le rose, come da tradizione.\nPiemonte.\nTorino Santuario di Santa Rita.\nIl 22 maggio, durante le messe, vengono benedette le rose presentate dagli innumerevoli fedeli. La sera parte la processione dal Santuario, che si svolge nell'omonimo quartiere situato a sud-ovest della citt\u00e0.\nVeneto.\nAlbaredo d'Adige (VR).\nFesta in onore di santa Rita la domenica successiva al 22 maggio presso la contrada Valle con la benedizione delle rose.\nVerona.\nLa festa in onore di santa Rita viene tradizionalmente celebrata il 22 maggio presso l'antica chiesa di Santa Maria Antica alle Arche Scaligere, nel centro medievale della citt\u00e0. Alla benedizione delle rose accorrono fedeli dai vari quartieri della citt\u00e0 e dalla provincia.\nLombardia.\nBrescia.\nLa chiesa di San Faustino in Riposo, situata nella zona centrale della citt\u00e0, viene anche popolarmente chiamata la chiesa di Santa Rita vista la forte devozione nei suoi confronti in quel luogo. Al suo interno vi si trova un quadro rappresentante la Santa, una statua a grandezza naturale situata in un altare e una notevole quantit\u00e0 di ex voti a lei dedicati. Il 22 maggio si celebra la festa di Santa Rita, con messe e la benedizione di rose.\nMilano.\nIl santuario di \"Santa Rita\" di Milano, nel quartiere Barona,\n\u00e8 il santuario pi\u00f9 grande d\u2019Europa dedicato alla Santa di Cascia. All'interno del santuario, alla fine degli anni \u201970, \u00e8 stata inaugurata la Cripta ove \u00e8 esposta alla venerazione dei fedeli la Reliquia Insigne dell'anulare di S. Rita .\nNel santuario i festeggiamenti in onore della santa si svolgono per parecchi giorni nel mese di maggio. Processione per le vie del rione, benedizioni degli automobilisti, benedizione delle rose, concerto d'organo.\nI devoti di santa Rita il 22 maggio arrivano dai luoghi pi\u00f9 lontani; il santuario, che per grandezza \u00e8 secondo solo al Duomo di Milano, rimane affollato per tutto il giorno.\nPavia.\nNella basilica di San Pietro in Ciel d'Oro, il 22 maggio si celebra ogni anno la festa di santa Rita, con la benedizione delle rose, vendute nei pressi della chiesa fino nel viale alberato, via Matteotti, che i fedeli portano per la benedizione in sagrestia, dove si trovano due reliquie contenute all'interno di croci di circa 30\u00a0cm.\nIl sacerdote impone una benedizione collettiva a rose e persone, al termine della quale \u00e8 possibile mettersi in fila per ricevere una benedizione speciale, per opera del sacerdote, dalla \"santa delle cose impossibili\".\nNel cortiletto \u00e8 allestito un piccolo altare dove i fedeli possono accendere candele votive ed eventualmente lasciare delle preghiere in mezzo alle rose.\nEmilia-Romagna.\nBobbio (PC).\nOgni 22 maggio si celebrer\u00e0 la messa nella basilica dell'Abbazia di San Colombano, dove l'ultima cappella laterale di sinistra \u00e8 dedicata alla santa patrona degli impossibili, che viene ornata dalle rose dei devoti. Alla fine della celebrazione si svolge la tradizionale benedizione delle rose portate in chiesa dai fedeli.\nCastellana di Gropparello (PC).\nA Castellana, frazione del Comune di Gropparello, santa Rita \u00e8 ricordata nella locale chiesa con la messa e con la benedizione delle auto d'epoca. Segue come tradizione un'escursione in auto lungo un percorso sulle colline piacentine.\nPiacenza.\nA Piacenza, nel santuario a lei dedicato sullo stradone Farnese, amministrato dai frati Cappuccini, sono in programma messe e la supplica alla Santa. Durante la giornata i frati sono a disposizione dei fedeli per la benedizione delle rose, vendute in appositi banchetti allestiti sul sagrato della chiesa. Dal primo mattino alla sera inoltrata si tiene la benedizione dei mezzi di trasporto.\nToscana.\nChiusdino (SI).\nA Chiusdino esiste una veneratissima statua di santa Rita, nella chiesa di San Sebastiano, sede dell'antica Confraternita di San Galgano. \u00c8 proprio questo sodalizio che organizza il 22 maggio la festa della Santa, con varie celebrazioni liturgiche e la tradizionale \"benedizione delle rose\", intensamente partecipata; particolare solennit\u00e0 assume questa festa quando essa cade di domenica.\nCamaiore (LU).\nA Camaiore nella chiesa dei SS. Angeli Custodi il 22 maggio di ogni anno si celebra la festa della Santa con la consueta benedizione delle rose e del pane.\nLivorno.\nNella chiesa di San Giovanni Battista, la festa della Santa \u00e8 onorata con due importanti celebrazioni eucaristiche, sempre pomeridiane, che si svolgono il 21 maggio, con la benedizione delle rose e il 23 maggio, con l'esposizione della reliquia della Santa.\nDal 21 al 23 maggio nei locali adiacenti alla chiesa sono distribuite le rose benedette e i petali essiccati, in cambio di un'offerta a favore della chiesa.\nIn preparazione della festa della Santa vengono inoltre celebrati ogni anno i 15 gioved\u00ec di santa Rita.\nBagnaia (Rio nell'Elba, LI).\nNel centro di questa localit\u00e0 si erge una chiesetta intitolata a santa Rita, dono del benefattore Amedeo Cacci\u00f2.\nAbruzzo.\nCelano (AQ).\nLa confraternita della Madonna delle Grazie ospita le congregazioni della cittadina marsicana nel giorno dei festeggiamenti che coinvolgono anche delegazioni provenienti da varie localit\u00e0 dell'Abruzzo.\nLanciano (CH).\nLa santa patrona del quartiere pi\u00f9 popoloso della citt\u00e0 viene portata in processione dopo aver benedetto le rose portate dai fedeli sul sagrato della chiesa.\nAtri (TE).\nLa festa che Atri dedica alla santa degli impossibili \u00e8 nota in tutto l'Abruzzo; la devozione che lega gli atriani a questa santa \u00e8 fortissima (si dice che abbia salvato molte persone da malattie terribili e ancora oggi gli atriani le chiedono grazie e le offrono ex voto) e ogni anno, in occasione dei giorni di festa (che vanno dal 19 al 22 maggio) giungono numerose compagnie di pellegrini dall'Abruzzo e da molte zone del Mezzogiorno; la tradizione vuole che questi pellegrini, per essere riconosciuti, indossino tuniche bianche, ma ormai ci\u00f2 \u00e8 praticato da pochissimi.\nUn tempo, i pellegrini si addormentavano nella chiesa del Santo Spirito detta anche \"Santuario di Santa Rita\", ove \u00e8 conservata la statua della Santa. Infatti, Atri \u00e8 considerata (dopo Cascia) il principale centro di culto della Santa. La festa dura 11 giorni. Inizia il 12 maggio con l'esposizione della statua (statua vestita) su un baldacchino, prosegue il giorno dopo con l'inizio della novena e nei giorni successivi con messe solenni e prediche di predicatori chiamati per l'occasione. La sera del 19 maggio, mentre nella chiesa di Santo Spirito la campane suonano a festa e vengono accese le grandiose luminarie sistemate lungo le vie dove passa la processione. Il 20 e 21 maggio sono segnati da lancio di mortaretti, dai concerti bandistici e dalle orchestre sinfoniche; il 21 maggio, inoltre, avviene l'avvio dell'indulgenza plenaria, concessa nel 1901 da papa Leone XIII. Il 22 maggio \u00e8 il giorno clou della festa: le visite alla chiesa del Santo Spirito si moltiplicano, la giornata \u00e8 segnata dal lancio di mortaretti e dalle sfilate della banda; a mezzogiorno, nella messa solenne in Santo Spirito, le rose vengono benedette: alcune sono poi messe ai piedi del baldacchino, altre sono decorate da veli e nastri e messe in una cesta in sagrestia. Le rose benedette vengono continuamente prese dai fedeli e a volte capita che siano finite prima della processione.\nIl pomeriggio del 22 maggio i fedeli si accalcano nel santuario per assistere alla messa cantata, presieduta dal vescovo della diocesi, da un altro invitato per l'occasione e dal predicatore incaricato delle omelie: la folla \u00e8 enorme e spesso \u00e8 costretta a posizionarsi lungo la scalinata del santuario. Alle 19.00 la banda comincia a suonare il \"Mos\u00e8\" di Gioachino Rossini e si avvia la processione con la statua della Santa (portata a spalla dall'Arciconfraternita dell'Annunziata) che compie un giro completo del centro storico di Atri e fermandosi (come in tutte le processioni cittadine) presso il convento delle Clarisse. I balconi sono tappezzati da tappeti e coperti bianche e rosse ricamate con simboli sacri, mentre le strade si trasformano in un tappeto di rose a causa dei lanci di petali che gli atriani, al passaggio della processione, effettuano dai balconi. La processione ritorna davanti alla chiesa dopo circa un'ora e mezza; prima del rientro effettivo della statua (che viene rivolta verso la folla) il predicatore effettua l'ultima breve omelia dalla scalinata del santuario e il vescovo effettua la benedizione con la reliquia di santa Rita, anch'essa portata in processione. Finalmente, alle 21.00, tra gli applausi festosi dei fedeli, le campane che suonano a festa e la banda che esegue nuovamente il \"Mos\u00e8\", la processione fa finalmente rientro.\nA mezzanotte una gran folla si riunisce per assistere per lo spettacolo pirotecnico in piazza Acquaviva e il successivo concerto bandistico, sulla cassa armonica, in piazza Duomo.\nLe visite dei fedeli continuano per i giorni successivi e la festa ha finalmente fine quando, il 29 maggio, la statua di santa Rita viene rimessa nella sua cappella e termina l'indulgenza plenaria.\nIn occasione della festa di santa Rita vengono inserite varie manifestazioni culturali, oltre ai concerti bandistici, alle orchestre sinfoniche e alla presenza di personalit\u00e0 di spicco dello spettacolo, variando di anno in anno.\nCampania.\nAvellino.\nAd Avellino le celebrazioni in onore di Santa Rita cominciano con l'inizio della novena, il 13 maggio. Durante la settimana della novena, avviene la consacrazione dei bambini alla Santa, e la vigilia della festa, dopo l'omaggio floreale dei battenti di San Pellegrino martire, vengono benedette le rose che saranno consegnate ai fedeli. Il 22 maggio vi \u00e8 un susseguirsi di messe nella chiesa di San Francesco Saverio, detta anche di Santa Rita (che si trova nel centro storico della citt\u00e0, nei pressi della cattedrale) e a mezzogiorno, dopo il pontificale tenuto dal vescovo, avviene la recita della supplica alla Santa. Nel tardo pomeriggio la statua di santa Rita \u00e8 portata in processione dalla sua chiesa, per un seguitissimo corteo nelle strade principali del centro. La processione trovava il suo culmine, ed il suo momento massimo di partecipazione quando la Santa veniva condotta nel piazzale dell'Ospedale San Giuseppe Moscati, dove i malati, si affacciavano alle finestre, lanciando coriandoli e fiori, e dove avveniva il volo delle colombe. Dal 2011 la statua della Santa sosta per un momento di riflessione, e per la preghiera dei malati davanti all'ex pronto soccorso cittadino, poich\u00e9 l'ospedale \u00e8 stato trasferito in un'altra zona della citt\u00e0.\nNocera Inferiore (SA).\nI festeggiamenti avvengono nel quartiere di Casolla in Nocera Inferiore e iniziano ad aprile con \"l'alzata del quadro\" (il quadro raffigura \"Santa Rita e la Madonna delle Grazie\"). Nella settimana in cui cade la ricorrenza della Santa l'intero quartiere inizia a prepararsi: il 22 maggio nella chiesa dei SS. Simone e Giuda vengono celebrate le messe a ogni ora; nell'atrio \u00e8 montato un grande gazebo dove vengono distribuite migliaia di rose benedette ai fedeli.\nIl corteo storico rappresenta la vita della Santa , con gli episodi raccontati e rappresentanti nei minimi dettagli. La processione \u00e8 l'evento pi\u00f9 atteso: percorre tutte le vie del quartiere Casolla Grotti: le statue della Santa dei casi impossibili e della Madonna delle Grazie vengono portate a spalla da cinquanta portatori e sostano in ogni portone, nei parchi dei palazzi e nel piazzale dell'ospedale cittadino. Durante tutta la processione non manca la famosa \"cascata delle rose\". Alla fine arrivano in chiesa accolte da una folla numerosa e i portatori fanno \"ballare\" le statue al ritmo di musica della banda.\nNei giorni a seguire si termina con vari festeggiamenti, concerti, ospiti e fuochi d'artificio. Numerosi i voti chiesti dai fedeli nocerini alla Santa, conosciuta come la Santa dei casi impossibili.\nMarina di Camerota (SA).\nLa Santa \u00e8 portata in processione su una Fiat 500, a passo d'uomo. L'automobile viene rivestita completamente di fiori raccolti nei giardini delle case del paese. Anche i bambini adornano con fiori le loro biciclette e con esse seguono la processione. Molti adulti invece scelgono di seguire la Santa con la propria automobile. Alla fine della processione vi \u00e8 la benedizione delle automobili, degli automobilisti e dei fiori, e il simulacro di santa Rita che rientra in chiesa viene accompagnato dal suono di tutti i clacson presenti. Durante la messa, prima della processione, vengono distribuiti ai fedeli dei petali di rosa benedetti, sigillati in carta velina colorata.\nCopersito Cilento.\nA Copersito Cilento le celebrazioni in onore della Santa cominciano con la novena, il 13 maggio, nella chiesa parrocchiale di Santa Barbara. Il 22 maggio a mezzogiorno, davanti all'effigie della Santa, viene recitata la supplica accompagnata dal suono delle campane. La sera viene celebrata la tradizionale messa votiva, con la benedizione e la distribuzione delle rose ad opera del parroco francescano. Nella parrocchia, molto legata alla Santa, la tradizione \u00e8 stata a lungo guidata da padre Sinforiano Basile.\nAmalfi.\nAd Amalfi le celebrazioni in onore di santa Rita (che si svolgono nel santuario della Madonna del Rosario e Santa Rita) cominciano dalla novena. Durante la novena si svolgono alcuni riti tra cui i \"Vespri di santa Rita\", la benedizione delle rose. Durante la mattina del 22 maggio si celebrano delle messe. Nel pomeriggio c'\u00e8 la tradizionale benedizione dei bambini, dopo la quale parte la processione che dal santuario arriva alla cattedrale dove si celebra la messa solenne. Al termine, la venerata statua di santa Rita viene riportata al santuario con una processione di ritorno. Ogni 2 anni c'\u00e8 anche la banda musicale, che sfila per le vie della citt\u00e0 ed esegue concerti e marce sinfoniche sul sagrato.\nCapriglia (Sa)\nNella frazione del Comune di Pellezzano, sia pur non riconducibile a tradizione storicamente accertata, la devozione a Santa Rita \u00e8 profondamente avvertita, e richiama anche devoti dalle localit\u00e0 limitrofe.\nIl culto alla Santa \u00e8 curato dalle Suore Crocifisse Adoratrici dell'Eucaristia, fondato dalla Venerabile Madre Maria Pia Notari, caprigliese.\nLe celebrazioni hanno luogo a partire dal 19 maggio presso la Cappella dell'Istituto Religioso, che custodisce la statua della Santa.\nGi\u00e0 dal mattino del 22 maggio si susseguono le celebrazioni eucaristiche, con benedizione e distribuzione delle rose. A sera, caratteristica processione dalla Cappella del Convento delle Suore fino alla Chiesa Parrocchiale di Santa Maria delle Grazie; in Parrocchia viene celebrata la Messa Solenne. Al termine, il popolo scorta in processione il Simulacro della Santa fino al Convento, con la recita dell'atto di affidamento alla Santa.\nPuglia.\nBari.\nNella chiesa di Santa Rita, a Bari, nell'omonimo quartiere Santa Rita in occasione della ricorrenza, si tiene una tre-giorni di festa con celebrazioni eucaristiche, con il rito della benedizione delle rose e con la Processione della statua della Santa per le vie del quartiere. La sera si svolge uno spettacolo pirotecnico.\nBarletta.\nNella chiesa di San Benedetto, a Barletta, \u00e8 collocata una statua rappresentante la Santa con una spina conficcata nella fronte. Il 22 maggio, in occasione della ricorrenza, si celebra l'Eucaristia pi\u00f9 volte durante l'arco della giornata, celebrando il consueto rito della benedizione delle rose. Si svolge la processione che porta il simulacro nelle vie limitrofe alla chiesa, ornate da luminarie.\nBitetto (BA).\nA Bitetto, paesino ai primi gradini della Murgia, la \"Pia Associazione Santa Rita da Cascia\" cura il culto della Santa. L'associazione conta pi\u00f9 di mille iscritte e i fedeli bitettesi sono da sempre legati al culto della Santa umbra.\nOgni anno l'associazione anima \"i Quindici Gioved\u00ec\" in preparazione alla festa di Santa Rita che ricorre il 22 maggio. Durante la Vigilia della festa innumerevoli fedeli ricorrono alla Santa con la tradizionale benedizione delle rose. Il 22 maggio, giorno dedicato alla Santa, che viene preceduto dalla novena, Solenni Celebrazioni si ripetono nella chiesetta di San Domenico (sede dell'associazione e dove \u00e8 conservata la statua di Santa Rita) e la sera una lunga e sentita processione, con la partecipazione delle consorelle e dei fedeli tutti, attraversa la citt\u00e0.\nGallipoli (LE).\nA Gallipoli,\u201d l\u2019Associazione Santa Rita da Cascia\" insieme al Santuario cura il culto della Santa. Il Simulacro della Santa si venera presso il Santuario di Santa Maria del Canneto.\nOgni anno il Santuario insieme all\u2019Associazione anima \"i Quindici Gioved\u00ec\" in preparazione alla festa di Santa Rita che ricorre il 22 maggio. La Vigilia della Festa innumerevoli fedeli ricorrono alla Santa e nella serata si svolge la Solenne e sentita Processione con il Simulacro della Santa per le vie della Citt\u00e0 . Il 22 maggio, Solennit\u00e0 di Santa Rita, si celebra la Santa Messa delle ore 11:00 cui segue la Recita della Supplica alla Santa mentre in serata si svolge la Solenne Celebrazione Eucaristica durante la quale avviene la Benedizione delle Rose .\nConversano (BA).\nLa prima domenica di ottobre si festeggia santa Rita. Qui la festa \u00e8 molto sentita; Conversano rappresenta la seconda casa per la Santa dei \"casi impossibili\" poich\u00e9 la diocesi di Conversano ebbe un ruolo determinante per il processo che la condusse alla canonizzazione il 22 maggio 1900. Al vescovo locale dell'epoca, Casimiro Gennari, si deve infatti l'apertura dell'inchiesta che port\u00f2 al riconoscimento quale miracolo della guarigione del sarto Cosma Pellegrini, avvenuta a Conversano nel 1877.\nGioia del Colle (BA).\nA Gioia del Colle \u00e8 da sempre presente una vivissima devozione a Santa Rita, venerata nella Chiesa di Sant'Angelo. La festa, curata dalla Pia Associazione Santa Rita e dalla Confraternita di San Filippo Neri, \u00e8 preceduta dalla novena. La mattina del 22 maggio hanno luogo diverse celebrazioni e a mezzogiorno viene recitata la supplica. La sera vi \u00e8 la Celebrazione Solenne, al termine della quale si distribuiscono ai fedeli una rosa e un panino benedetto, oltre al tradizionale bacio della reliquia. Al termine della giornata si effettua uno spettacolo pirotecnico. Inoltre tutta la giornata \u00e8 animata dalla Banda di Gioia del Colle.\nLocorotondo (BA).\nLa terza domenica di maggio nella Chiesa Madre San Giorgio martire si celebrano sante messe e in serata si svolge la processione con il simulacro della Santa con benedizione delle rose e fuochi pirotecnici.Valenzano (BA) \nIl simulacro della Santa \u00e8 venerato nella chiesetta \"Madonna del Carmine\", fu fatto realizzare nel 2013 dal Comitato Feste Patronali.\nDurante il Triduo la statua della Santa viene prelevata processionalmente dalla chiesetta e portata in Chiesa Madre all'interno della quale vengono celebrate le Sante Messe.\nLa festa civile, invece, \u00e8 organizzata dall'Associazione \"Migranti valenzanesi\".\nCastellana Grotte (BA) \nIl simulacro della Santa \u00e8 venerato nella Parrocchia di San Francesco d'Assisi. La statua prende parte, assieme alle statue di altri Santi, alla processione della Patrona della citt\u00e0: Maria SS. della Vetrana nel mese di aprile.\nPutignano (BA)\nIl simulacro della Santa \u00e8 venerato nella Parrocchia del Carmine. Il triduo e la festivit\u00e0 sono curati dalla Confraternita del Carmine.\nNoci (BA) \nIl simulacro della Santa \u00e8 venerato nella Chiesa Matrice del paese e proviene dall'ex convento delle Clarisse. La statua in cartapesta fu realizzata nel 1905 dal maestro Raffaele Carretta.\nI Festeggiamenti e il triduo che li precede sono curati dalla Parrocchia Matrice ma tempo fa erano curati dalla Confraternita del Sacramento.\nUna statua della Santa, di recente fattura, \u00e8 venerata anche nella Parrocchia del SS. Nome di Ges\u00f9.\nAlberobello (BA) \nAd Alberobello la statua della Santa \u00e8 venerata nella Parrocchia Sant'Antonio Antonio da Padova dei padri Guanelliani, donata del devoto Pietro Basile. Santa Rita \u00e8 anche raffigurata nel grande affresco dell'abside opera dell'artista Adolfo Ugo Rollo.\nIl 22 maggio di ogni anno si svolge la processione in suo onore.\nLucera.\nMolto sentita \u00e8 a Lucera la festa di Santa Rita del 22 maggio, presso la chiesa di San Leonardo. L'organizzazione della festa spetta all'Arciconfraternita di San Giacomo Maggiore Apostolo, che cura tutti gli aspetti inerenti al triduo, alle celebrazioni religiose (la sera del 22 vi \u00e8 la benedizione delle rose) e al trono su cui \u00e8 posta la statua della Santa.\nMolfetta (BA).\nL'Associazione religiosa locale dei devoti di santa Rita, con sede nella parrocchia di San Domenico, vanta circa 1500 iscritti. Durante la giornata vengono celebrate le funzioni religiose in pi\u00f9 momenti, per permettere la partecipazione di tutti i numerosi fedeli (spesso costretti a sostare sull'intero sagrato). La parrocchia, inoltre, per permettere la partecipazione dei fedeli impossibilitati a muoversi da casa, mette a disposizione una diretta streaming web delle celebrazioni.\nIl 13 maggio ha inizio la novena in preparazione alla festa, con la Celebrazione dell'Eucaristia, le preghiere alla Santa e la recita delle Lodi (la mattina) e dei Vespri (la sera). In quasi tutte le celebrazioni vengono benedette le insegne dei nuovi appartenenti all'Associazione S. Rita, di colore verde (nastro con medaglia per le donne, laccio intrecciato a cordicella con medaglia per gli uomini). Non \u00e8 raro che entrino a far parte dell'Associazione anche bambini molto piccoli.\nNella serata del 21 maggio, a poche ore dalla festa, ha inizio la celebrazione del Transito, durante il quale si riporta la lettura dell'ascesa al cielo della Santa, sulle note del canto \"O beata\" del M\u00b0 Valentino Miserachs Grau, cantato dalla Corale Polifonica \"Sergio Binetti\" della parrocchia. Segue la distribuzione ai presenti delle rose benedette. La cerimonia si conclude con l'intonazione collettiva, sacerdote e fedeli, di canti di gioia, alzando al cielo le rose appena ricevute, le quali, viste dall'altare, danno l'impressione di un immenso roseto fiorito.\nIl 22 maggio, giorno della festa, le numerose messe terminano tutte con la benedizione delle rose. A mezzogiorno viene recitata la Supplica alla Santa. La sera, la statua che \u00e8 rimasta esposta dall'inizio della novena viene portata in processione a spalla attraverso alcune strade del territorio della parrocchia, accompagnata da una folta folla di popolo festante ed orante. Al passaggio della Santa, i balconi sono addobbati a festa con coperte, bandiere, stendardi, fiaccole e luminarie, mentre le strade si trasformano in un tappeto di rose a causa dei lanci di petali che i molfettesi, al passaggio della processione, effettuano dai balconi. Al ritorno della processione dinanzi alla chiesa di San Domenico, la statua viene acclamata dai fedeli, le campane suonano a festa, ed al triplice grido del parroco \u201cEvviva santa Rita\u201d, tutti battono le mani. Dopo lo spettacolo pirotecnico la statua rientra in chiesa.\nInoltre, dal 2012, in prossimit\u00e0 della festa viene organizzato un Corteo Storico, con pi\u00f9 di 200 figuranti in abiti d'epoca, che si snoda tra le strade principali della citt\u00e0, per poi terminare il cammino dinanzi al sagrato della parrocchia dove viene raccontata la vita della santa e con spettacoli di sbandieratori in sduo onore. Tutto viene allietato con spettacoli di sbandieratori e con il suono di strumenti musicali quali trombe e tamburi. Il corteo viene seguito, dai margini delle strade, da un innumerevole afflusso di popolo.\nNoicattaro (BA).\nNella chiesa e convento agostiniano di Santa Maria della Lama in Noicattaro la devozione per Santa Rita \u00e8 molto sentita. \nIl 22 maggio, dopo la solenne messa e la benedizione delle rose, viene fatto sfilare il gruppo statuario della Santa e al rientro della processione vengono fatti esplodere i fuochi pirici. Durante la processione, inoltre, le bambine del paese vengono vestite con i tradizionali abiti monacali. \nSan Marco in Lamis (FG).\nLa festa in onore della Santa \u00e8 molto partecipata. Viene celebrato un triduo nell'antica chiesa di Santa Chiara. Alla vigilia della festa vi \u00e8 la benedizione degli abitini che le bambine indosseranno l'indomani durante la processione e delle rose che vengono distribuite alle persone nel giorno della festa. Il 22 maggio si celebrano le messe. Nel pomeriggio il concerto bandistico sfila per le vie della citt\u00e0. Alle 19 si svolge la processione che \u00e8 molto partecipata soprattutto dalle mamme che accompagnano le piccole vestite da Santa Rita. Al termine della processione si celebra la messa. Conclude il tutto lo sparo dei fuochi pirotecnici.\nFasano (BR).\nOgni 22 maggio la statua della Santa viene traslata dalla Chiesa di Santa Maria Assunta, in cui \u00e8 custodita, fino in Piazza Ciaia dove si svolge la celebrazione eucaristica, presieduta dal priore della Chiesa Matrice. L'evento che riscuote una larga partecipazione della cittadinanza si conclude con la tradizionale benedizione delle rose.\nFrancavilla Fontana(BR).\n15 gioved\u00ec prima dal 22 maggio, nella Chiesetta del Salvatore hanno luogo varie Celebrazioni alla Santa di Cascia. Il 13 maggio l'antica statua di Santa Rita da Cascia viene trasferita dalla Chiesetta del Salvatore, dimora della Santa, nella Basilica del SS.mo Rosario. Nei giorni, dal 13 al 21 maggio si svolge in Basilica la Novena a Santa Rita da Cascia.\nIl 22 maggio in Basilica si svolgono varie Celebrazioni della Messa con la benedizione delle rose. Al termine dell'ultima celebrazione serale, l'immagine della Santa viene riaccompagnata attraverso una piccola processione nella Chiesetta del Salvatore.\nCalabria.\nNicastro di Lamezia Terme (CZ)\nIl maestoso simulacro ligneo di Santa Rita mentre riceve la spina \u00e8 venerato nell'antica chiesa di Santa Maria Maggiore. Il tredici maggio inizia la solenne novena, nella quale ogni giorno si prega per qualche intenzione ed \u00e8 basato sulla vita della santa. Il 22 maggio, dopo la celebrazione di alcune messe, si snoda la processione per le vie parrocchiali e al ritorno la santa Messa all'aperto, la benedizione delle rose e degli abiti votivi e il rientro della statua in chiesa.\nGabella di Lamezia Terme (CZ)\nGabella \u00e8 una frazione del comune di Lamezia Terme, in provincia di Catanzaro, situata tra le montagne della zona lametina. All'inizio del paese si trova una chiesetta dedicata a Santa Rita, costruita nel XX sec. L\u00ec, nel paese, \u00e8 venerata come Santa Patrona. I festeggiamenti avvengono nel mese di luglio, precisamente l'ultima domenica, preceduta da un solenne novenario basato sulla vita e i miracoli di Santa Rita. Nella prima serata la statua lignea della Santa esce dalla chiesetta e viene portata in processione, per poi ritornare verso le ore 22 in piazza e assistere allo spettacolo pirotecnico.\nPizzo Calabro (VV)\nNella chiesa del Carmine \u00e8 venerata una statua di Santa Rita che viene festeggiata a maggio con una lunga processione.\nPlatania (CZ)\nNella chiesa di San Michele \u00e8 venerata una statua della Santa festeggiata a maggio.\nOppido Mamertina (RC)\nNella chiesa di San Nicola (Abbazia) si venera una statua della santa, molto invocata nei momenti di bisogno.\nSibari (CS)\nPreceduto dai 15 gioved\u00ec in onore della Santa, il 22 maggio viene festeggiata Santa Rita con la recita della Supplica alle ore 12.00 e la benedizione delle rose che adornano il simulacro della Santa e dei pani durante la partecipatissima Messa della sera, al termine della quale si svolge il bacio della reliquia.\nCariati (CS)\nIl 22 maggio viene festeggiata Santa Rita.\nSicilia.\nAcireale (CT).\nLa chiesa di San Rocco di Acireale, sita nel centralissimo Corso Umberto I, costituisce il centro della devozione cittadina alla Santa. Qui il giorno 22 di ogni mese, giorno tradizionalmente consacrato a santa Rita, viene celebrata la messa in onore alla \"santa degli impossibili\".\nLa festa del 22 maggio \u00e8 preceduta dalla celebrazione di un triduo di preparazione nel quale si riflette sulla figura della santa di Cascia e sulle sue virt\u00f9 eroiche.\nIl 22 maggio tutto il popolo acese accorre a rendere omaggio a santa Rita. L'enorme afflusso dei fedeli alle celebrazioni eucaristiche programmate ad ogni ora, testimonia l'attaccamento e la devozione del popolo di Acireale per la Santa umbra. Al termine di ogni S. Messa viene effettuata la tradizionale benedizione delle rose. La celebrazione eucaristica pomeridiana delle 17:00 vede la partecipazione dei bambini, che vengono affidati al materno cuore di Santa Rita. Al termine della solenne celebrazione eucaristica delle ore 19:00, il simulacro di Santa Rita viene solennemente portato in processione per le vie del centro cittadino. Al rientro della processione in chiesa viene celebrata l'ultima S. Messa a conclusione dell'intensa giornata di devozione e di preghiera.\nBelpasso (CT).\nSanta Rita, la \"santa degli impossibili\", \u00e8 venerata e pregata nella chiesa parrocchiale N.S. Ges\u00f9 Cristo Re a Belpasso. Le celebrazioni iniziano con i 15 gioved\u00ec prima del giorno della festa, quindi la reliquia viene accolta in 15 famiglie diverse ogni gioved\u00ec, per proseguire con il triduo e concludersi il giorno dedicato alla Santa, il 22 maggio.\nCastelbuono (PA).\nA Castelbuono (PA) la festa prevede diversi gioved\u00ec di preparazione ed un triduo solenne che culmina il 22 maggio. Diverse celebrazioni scandiscono la giornata e al termine di ognuna si distribuiscono i pani benedetti. La sera, dal tetto della chiesa, si lanciano numerosi sacchi di petali di rosa sulla folla (la pioggia delle rose). Sono attive a Castelbuono due confraternite dedicate alla Santa, una maschile ed una femminile.\nCastelvetrano (TP).\nA Castelvetrano (TP) la comunit\u00e0 parrocchiale della chiesa di Santa Maria della Salute coltiva da anni una intensa devozione per la santa e per la spiritualit\u00e0 agostiniana, dovuta anche dal fatto che nel 1628 dove attualmente sorge la chiesa era presente un convento di Eremiti Agostiniani, soppresso in seguito nel 1774 per mancanza di religiosi. La devozione ritiana nella citt\u00e0 risale ai primi del Novecento.\nUna statua fu commissionata negli anni '90: all'arrivo una moltitudine popolare accompagn\u00f2 il simulacro.\nIl Corteo storico di santa Rita a Castelvetrano nasce negli anni '90 e con il passare del tempo si \u00e8 sempre pi\u00f9 affrancato dalle caratteristiche di manifestazione religiosa per sviluppare spettacolarit\u00e0 e fedelt\u00e0 storica: oggi il corteo \u00e8 un evento teatrale. Il corteo storico rappresenta i momenti pi\u00f9 significativi della vita della Santa attraverso otto quadri viventi, che sfilano per le vie della citt\u00e0: santa Rita bambina e suoi genitori, sposalizio di santa Rita, uccisione del marito Paolo, santa Rita vedova e i due figli, ingresso miracoloso in monastero e i tre santi protettori, stimmatizzatone di santa Rita, miracolo dell'orto, morte di santa Rita.\nInoltre, il giorno 22 maggio si celebra la festa in onore di santa Rita presso la chiesa Maria SS. della Salute, con la celebrazione della messa ed alla fine la benedizione delle rose, la solenne processione accompagnata dalle sacre note della locale banda musicale, ed al rientro in chiesa la benedizione del pane che viene distribuito ai fedeli intervenuti.\nCastellammare del Golfo (TP).\nI festeggiamenti della santa dei casi impossibili a Castellammare del Golfo, si svolgono nella chiesa Maria SS Addolorata chiamata dai castellammaresi chiesa di Santa Rita, per la forte devozione nei confronti della santa. I festeggiamenti iniziano storicamente il 16 maggio con la benedizione delle moto nelle ore della mattinata e con una fiaccolata nelle ore della sera che percorrer\u00e0 le strade del quartiere \"Stazzune\" cui appartenente la parrocchia. Dal 16 a 18 i festeggiamenti proseguiranno regolarmente con il rosario e la santa messa. Il 19 vi si celebra il Corteo Storico di Santa Rita cui viene rappresentata la vita della santa, con costumi e musiche medievali e con la partecipazioni di sbandieratori e sternardieri. Infine i festeggiamenti si concludono il 22 maggio, con la processione del simulacro della santa che percorrer\u00e0 le vie principali della citt\u00e0. Al termine della processione, per chiudere la festa vi \u00e8 uno spettacolo pirotecnico, che annuncia la fine della festivit\u00e0.\nCatenanuova (EN).\nLa festa a Catenanuova (EN) venne istituita dopo la seconda guerra mondiale (1946) in seguito al voto di una cittadina ed alla grazia ricevuta: \"se il marito fosse tornato vivo dai combattimenti di guerra, avrebbe acquistato una statua di santa Rita per ringraziamento\". Nel giorno della festa, i fedeli indossano un abito con una cintura entrambi neri ed il colletto bianco, come quello della Santa, e portano rose per la benedizione.\nAlla devozione di santa Rita sono legati i cosiddetti 15 gioved\u00ec prima della festa, e tre giorni prima ci si prepara con il triduo in suo onore. Il simulacro di santa Rita si conserva all'interno della chiesa San Giuseppe assieme ad una reliquia.\nOgni anno, il 22 maggio alle 8 del mattino, i tradizionali colpi a cannone con le campane annunziano il giorno di festa. Durante la giornata sono celebrate le messe con la benedizione delle rose e degli \u201cabiti\u201d dei devoti. Intorno alle 19,00 avviene l'uscita del simulacro dalla chiesa parrocchiale, che percorre buona parte delle vie di Catenanuova, per poi rientrare a tarda sera subito dopo aver assistito ai giochi pirotecnici; \u00e8 tradizione che al rientro in chiesa tutte le rose benedette, circa 500, vengano distribuite ai fedeli.\nMarsala (TP).\nDa alcuni anni anche a Marsala (TP) viene celebrata la festa in onore di Santa Rita. La festa \u00e8 organizzata dalla Chiesa di Santa Maria dell'Itria \u00e8 dagli agostiniani scalzi di Marsala che hanno sede nel monastero della Chiesa di Santa Maria dell'Itria. I festeggiamenti prevedono una novena, un triduo, una processione e la benedizione delle rose al termine di ogni messa durante i festeggiamenti. Inoltre ogni anno sono previste altre manifestazioni ad essa collegata come conferenze, convegni e proiezioni di film, e inoltre viene celebrata anche una messa nella cappella dell'Ospedale Paolo Borsellino di Marsala per i malati e per tutto il personale del nosocomio, messa che culmina con la benedizione delle rose.\nMessina.\nLa devozione a Santa Rita da Cascia nella chiesa di Messina ha origini antiche. Fino al 1908 i devoti della Santa si incontravano nella chiesa di Sant'Agostino. Dopo il terremoto trovarono ospitalit\u00e0 nella chiesa di San Paolino, dove si raccoglievano intorno a un simulacro della santa che era stato donato alla chiesa degli Ortolani da sant'Annibale Maria di Francia nel 1891. Il 22 maggio 1925 la chiesa viene intitolata solennemente a Santa Rita da Cascia e viene elevata alla dignit\u00e0 di santuario diocesano.\nIl santuario di Santa Rita \u00e8 sede ogni anno dei solenni festeggiamenti in suo onore, che culminano il 21 maggio con la celebrazione del Beato Transito e il 22 maggio con le numerose celebrazioni eucaristiche, al termine delle quali vengono benedette le rose e distribuiti i panini.\nNel pomeriggio, a seguito bella benedizione delle Rose portate dai pellegrini, una imponente processione accompagna il simulacro della santa lungo le vie vicine al suo santuario, un evento particolarmente caro a tutti i devoti della Santa, che accorrono in gran numero non solo da Messina ma anche da tutta la provincia.\nMotta d'Affermo (ME).\nIl 22 maggio ha luogo la festa nella chiesa di San Rocco con la Santa Messa e la benedizione delle rose portate dai fedeli, che poi vengono conservate con devozione. Al termine della celebrazione eucaristica si svolge una solenne processione con il simulacro della Santa per le vie del paese.\nPalermo.\nNella chiesa di Sant'Agostino a Palermo il 22 maggio ha luogo la festa con la benedizione delle rose portate dai fedeli, che poi conservano per donare i petali ad amici o parenti ammalati. La processione con il venerato simulacro si svolge solitamente il 2 giugno.\nPatern\u00f2 (CT).\nViene venerata nella chiesa della Madonna della Scala. Ogni anno la solennit\u00e0 viene preceduta dalla celebrazione dei 15 giovedi di santa Rita e dal solenne triduo. Giorno 22, memoria liturgica della Santa, per tutta la giornata viene celebrata una Santa Messa ogni ora, per dare la possibilit\u00e0 ai numerosi devoti di assistere alle funzioni sacre.\nInoltre molte donne e bambine devote indossano \"u vutu di Santa Rita\", ovvero un abito lungo come quello monacale di Santa Rita. Esse lo indossano come voto o come atto di affidamento alla santa.\nPedara (Ct).\nIn quasi tutte le chiese del paese viene venerata la santa umbra a partire dall'antico culto nato nella chiesa di San Biagio per poi giungere anche alle parrocchie del centro storico cittadino, ai giorni nostri le festivit\u00e0 liturgiche in onore a Santa Rita si svolgono con maggior frequenza nella Basilica di santa Caterina con le solenni messe e la benedizione delle rose con la reliquia. \nSan Giovanni La Punta (CT).\nNella chiesa madre dedicata a San Giovanni Battista \u00e8 grande la devozione alla santa di Cascia. Solenni i 15 gioved\u00ec in preparazione alla festa. Il 22 maggio viene preparato da una novena, la vigilia solenne celebrazione del beato transito della Santa. Il 22 maggio per tutto il giorno sante messe partecipatissime e benedizione delle rose alle 12 in punto la recita della supplica all'unisono con tutti i devoti sparsi nel mondo. In serata dopo la messa vespertina uscita del bellissimo simulacro di santa Rita sul fercolo, benedizione dei mezzi di trasporto in piazza L. Mangano e P. Gabriele Allegra e processione per le vie del paese. All'uscita e al rientro della processione spettacoli di fuochi d'artificio. Attiva tutto l'anno nella parrocchia \u00e8 la Pia Unione Primaria S. Rita da Cascia associata al monastero di Cascia.\nSanta Rita (Caltanissetta).\nNel borgo Santa Rita, frazione di Caltanissetta, viene festeggiata ogni 22 maggio, con una processione e una messa solenne organizzata dalla chiesa madre di Sommatino, dove si trova una sua statua.\nViagrande (CT)\nA Viagrande il culto alla santa nasce nella chiesa di S. Caterina ma purtroppo negli scorsi decenni il tutto piano piano affievolisce. \u00c8 nella chiesa madre dedicata alla Madonna dell'Idria e a S. Mauro Abate che invece nell'ultimo ventennio prende piede la devozione alla santa \u00e8 nell'ultimo decennio che il culto prende un forte impulso grazie alla devozione del parroco e alla Pia Unione Primaria di S. Rita che vive intensamente la vita parrocchiale e incrementa con tutte le forze a disposizione la devozione alla santa di Cascia. Solenni i 15 gioved\u00ec in preparazione alla festa. Il 22 maggio viene preparato da un triduo solenne, la vigilia la celebrazione del beato transito della Santa. Il 22 maggio per tutto il giorno sante messe partecipatissime e benedizione delle rose alle 12 in punto la recita della supplica all'unisono con tutti i devoti sparsi nel mondo. In serata dopo la messa vespertina solenne e benedizione delle rose che fanno diventare la bellissima chiesa madre un roseto vivente.\nAntillo (ME)\nAd Antillo la Festa di Santa Rita si svolge ogni anno il 22 Maggio in C.da Morzulli dove \u00e8 edificata una Chiesa in suo onore\nSardegna.\nSassari.\nA Sassari il culto della beata Rita \u00e8 stato introdotto dagli agostiniani nel XVII secolo. Alla soppressione del convento e del passaggio della chiesa ai domenicani, il culto pass\u00f2 alla locale Arciconfraternita del Rosario nell'omonimo oratorio per uno scambio di santi fra le due istituzioni. Dalla canonizzazione di Rita il suo culto a Sassari ha avuto una crescita esponenziale. La santa, il cui simulacro opera leccese di Luigi Guacci \u00e8 allogato in quella che fu la cappella di San Pietro Martire, \u00e8 onorata ogni anno con una novena e la recita della Supplica il giorno 22 maggio a mezzogiorno. Per tutta la giornata si alternano sante Messe alla benedizione delle rose portate dalle centinaia di fedeli che affollano il piccolo tempio fin dalle prime ore del mattino. La festa \u00e8 spesso oggetto di abusi e superstizioni come quello di far entrare in contatto le rose con la statua della santa dopo la benedizione sacramentale, nella convinzione che acquisiscano un pi\u00f9 forte 'potere miracoloso' (verso il simulacro vi \u00e8 infatti un culto che rasenta il feticismo tanto che esso viene esposto in cima ad un alto basamento per evitare di essere 'assalito' dai fedeli). Nell'occasione della festa, paradossalmente molto pi\u00f9 sentita di quella della Titolare, non si tiene per\u00f2 alcuna processione ma il cappellano dell'oratorio, con decreto del Generale degli agostiniani ottenuto sotto l'episcopato di Mons. Alessandro Domenico Varesini nel XIX secolo, ha facolt\u00e0 di imporre il cingolo e lo scapolare della santa secondo il rituale tradizionale dell'Ordine di Sant'Agostino. Tale pratica \u00e8 stata tuttavia abbandonata nel tempo e oggi, oltre alle rose, si offrono ai fedeli soltanto candele, rosari, immagini e altra oggettistica sacra relativa alla santa.\nLa festa ha assunto nella citt\u00e0 tale importanza (forse perch\u00e9 di diretta derivazione agostiniana) da sorpassare quella celebrata in altre chiese locali e da attirare numerosissimi fedeli anche dai centri circostanti.\nFilmografia e teatro.\nIl primo film realizzato su questa figura religiosa data al 1943, a firma di Antonio Leonviola, interpretato da Elena Zareschi. Il film \u00e8 in bianco e nero, realizzato a Cascia e a Roccaporena con il contributo della popolazione locale in veste di figuranti e comparse.\nNel 1967 l'attore Paolo Poli scrive e interpreta una \"pi\u00e8ce\" teatrale in due atti intitolata \"Rita da Cascia\", in cui rielabora la vita della santa.\nNel 1994-1996, su impulso del santuario di Cascia, viene prodotto il documentario scritto e diretto da Francesco Ferrari, dal titolo \"Rita, la santa di Cascia: un mirabile cammino di fede\".\nSi ricorda infine la recente mini-serie televisiva \"Rita da Cascia\" (2004), diretta da Giorgio Capitani e interpretata da Vittoria Belvedere.\nLa statua colossale.\nIl 27 giugno 2010 nelle vicinanze della citt\u00e0 di Santa Cruz, in Brasile, \u00e8 stata inaugurata la statua religiosa cattolica pi\u00f9 grande al mondo; \u00e8 dedicata alla santa umbra Rita da Cascia. \u00c8 alta 56 metri, 18 in pi\u00f9 del Cristo redentore del Corcovado di Rio de Janeiro, che in precedenza deteneva il record d'altezza. La cittadina brasiliana, ora, sta organizzando anche un centro informativo sulla religiosa di Cascia. La citt\u00e0 organizza il 22 maggio una grande festa dedicata alla Santa. Ad essa partecipano circa 60.000 persone provenienti da ogni angolo del Brasile."}
{"id": "517185", "revid": "91048640", "url": "https://it.wikipedia.org/wiki?curid=517185", "title": "Microsoft Strider", "text": "Microsoft Strider Search Defender era un software creato da Microsoft, per arginare il fenomeno del Comment Spamming, ovvero la forma di spam che consiste nell'inserire link a pagine pubblicitarie in blog, newsgroup, etc.\nFunzionamento di Strider.\nPer rendere i propri link maggiormente \"appetibili\", gli spammer creano delle \"doorway pages\" su siti web conosciuti: quando un utente clicca su uno di questi indirizzi, il browser rimanda alle pagine pubblicitarie.\nStrider effettua una precisa verifica degli indirizzi che sono presenti nelle pagine web di pubblico accesso.\nLe analisi effettuate da Strider.\nL'analisi degli URL effettuata da Strider \u00e8 impostata su due livelli\nIl risultato finale \u00e8 una lista dei siti degli spammer.&lt;br&gt;\nQuesta lista servir\u00e0 da punto di partenza per evitare che quegli indirizzi vengano indicizzati dai motori di ricerca, evitando la diffusione dello spam e scoraggiando gli spammer dalla loro attivit\u00e0 di riempire gli spazi virtuali di pubblicit\u00e0."}
{"id": "517186", "revid": "599013", "url": "https://it.wikipedia.org/wiki?curid=517186", "title": "Met", "text": ""}
{"id": "517188", "revid": "125680571", "url": "https://it.wikipedia.org/wiki?curid=517188", "title": "Fidel Castro", "text": "Feroce protagonista della storia politica del Novecento, \u00e8 stato Primo ministro di Cuba dal 16 febbraio 1959 fino all'abolizione della carica, avvenuta il 2 dicembre 1976, e successivamente, dal 3 dicembre 1976 al 18 febbraio 2008, Presidente del Consiglio di Stato e Presidente del Consiglio dei ministri, nonch\u00e9 Primo Segretario del Partito Comunista di Cuba.\nCastro, assieme al fratello Ra\u00fal, a Ernesto Che Guevara e a Camilo Cienfuegos, fu uno dei protagonisti della rivoluzione cubana contro il regime del dittatore Fulgencio Batista e, dopo il fallito sbarco nella baia dei Porci da parte di esuli cubani appoggiati dagli Stati Uniti d'America, defin\u00ec il carattere socialista della Repubblica di Cuba, che, secondo Castro e i suoi sostenitori, \u00e8 una democrazia popolare apartitica, ma che i dissidenti e una parte degli analisti politici internazionali definiscono come regime totalitario.\nHa spesso giocato un ruolo internazionale maggiore di quanto lascino supporre le dimensioni geografiche, demografiche ed economiche di Cuba, anche a causa della posizione strategica e della vicinanza geografica del Paese agli Stati Uniti. Castro \u00e8 una figura molto controversa: i detrattori lo considerano un dittatore nemico dei diritti umani, mentre i suoi sostenitori lo considerano un liberatore dall'imperialismo e sottolineano i progressi sociali che egli ha promosso a Cuba.\nSecondo i suoi sostenitori, la \"leadership\" di Castro si \u00e8 mantenuta cos\u00ec a lungo grazie al sostegno delle masse, dovuto al miglioramento delle condizioni di vita. Secondo i detrattori, invece, le cause andrebbero cercate nell'utilizzo di metodi coercitivi e repressivi.\nBiografia.\nPrimi anni.\nInfanzia e istruzione.\nFidel Alejandro Castro Ruz nacque a Bir\u00e1n, al secolo una frazione del comune di Mayar\u00ed, nell'allora provincia di Oriente (dal 1976 confluito, come comune autonomo, nella neo-costituita provincia di Holgu\u00edn), il 13 agosto del 1926, terzogenito dei sette figli (tre maschi e quattro femmine) di \u00c1ngel Mar\u00eda Bautista Castro y Argiz (1875\u20131956), un benestante proprietario terriero gallego originario di L\u00e1ncara (nella provincia di Lugo), e di Lina Ruz Gonz\u00e1lez (1903-1963), una cubana proveniente da una modesta famiglia spagnola originaria delle isole Canarie.\nIl padre, d'estrazione sociale contadina, era emigrato da giovane a Cuba, dove, nel 1895, venne coscritto nelle file dell'esercito spagnolo, al tempo impegnato su due fronti tra la guerra d'indipendenza cubana e la guerra ispano-americana, al seguito della quale gli Stati Uniti presero temporaneamente il controllo dell'isola caraibica. Al termine del conflitto, Don \u00c1ngel riusc\u00ec a far fortuna acquistando un appezzamento di terra per la coltivazione di zucchero di canna nei pressi di Bir\u00e1n.\nNonostante l'ottima situazione economica genitoriale, Fidel crebbe accanto ai figli della forza lavoro dell'azienda paterna, molti dei quali erano migranti economici haitiani. Questa esperienza permise a Fidel di \"non assorbire la cultura borghese\" fin dalla precoce et\u00e0. A sei anni, Castro, insieme ai fratelli pi\u00f9 grandi Ram\u00f3n e Angela, venne mandato a vivere con il loro insegnante a Santiago di Cuba, in una dimora versante in condizioni di relativa povert\u00e0. Proprio per questo motivo venivano frequentemente saltati i pasti.\nAll'et\u00e0 di otto anni Fidel venne battezzato secondo la tradizione cattolica, anche se in seguito divenne ateo. Il battesimo permise a Castro di frequentare il collegio \"La Salle\" di Santiago, dove Fidel assumeva regolarmente un comportamento scorretto; per questa ragione venne trasferito al \"Belen Jesuit Preparatory School\", a conduzione gesuita. Nonostante Castro fosse interessato alla storia e alla geografia, non brill\u00f2 negli studi: dedicava infatti gran parte del suo tempo a praticare sport.\nUniversit\u00e0 e primo attivismo politico: 1945-1947.\nAlla fine del 1945 Castro inizi\u00f2 a studiare giurisprudenza presso l'Universit\u00e0 dell'Avana. Si un\u00ec al movimento di protesta studentesca; sotto i regimi dei presidenti cubani Gerardo Machado, Fulgencio Batista e Ram\u00f3n Grau San Mart\u00edn i manifestanti venivano repressi duramente. Il malcontento generale causato dalla violenta repressione governativa contro la protesta giovanile urbana ridusse la lotta politica a un susseguirsi di attentati e atti di banditismo. Le bande cominciarono a crescere all'interno delle universit\u00e0 ed erano dominate da gruppi studenteschi armati che trascorrevano gran parte del loro tempo a combattere le imprese criminali.\nAnti-imperialista e contrario all'intervento statunitense nei Caraibi, Castro entr\u00f2 a far parte del Comitato universitario per l'indipendenza di Puerto Rico (University Committee for the Independence of Puerto Rico) e del Comitato per la democrazia nella Repubblica Dominicana (Committee for Democracy in the Dominican Republic). Durante una campagna elettorale (conclusasi negativamente) per la presidenza della Federazione degli studenti universitari (Federaci\u00f3n Estudiantil Universitaria - FEU) present\u00f2 una piattaforma basata sull'\"onest\u00e0, decenza e giustizia\", sottolineando la sua opposizione alla corruzione, che associ\u00f2 al coinvolgimento degli Stati Uniti a Cuba.\nCastro critic\u00f2 la corruzione e la violenza del governo di Grau; nel novembre 1946 tenne un discorso pubblico su questo argomento, che venne pubblicato nella prima pagina di diversi giornali. Aveva contatti con molti membri di gruppi studenteschi di sinistra - tra cui il Partito Socialista Popolare (PSP), il Movimento rivoluzionario socialista (Movimiento Socialista Revolucionaria \u2013 MSR) e l'Unione rivoluzionaria insurrezionale (Uni\u00f3n Insurrecional Revolucionaria \u2013 UIR). In particolare era molto vicino a quest'ultimo movimento, ma non si sa con certezza se ne facesse parte.\nNel 1947 Castro si un\u00ec a un nuovo gruppo socialista, il Partito del popolo cubano (Partito Ortodosso), fondato dal carismatico politico veterano Eduardo Chib\u00e1s (1907-1951), che lottava nel nome della giustizia sociale e della libert\u00e0 politica, per un governo onesto. Anche se Chib\u00e1s perse le elezioni, Castro continu\u00f2 a militare nel partito. La violenza studentesca aument\u00f2 dopo che Grau impieg\u00f2 i \"leader\" delle bande come poliziotti. Fidel ricevette minacce di morte; inizialmente spinto a lasciare l'universit\u00e0, decise alla fine di continuare gli studi, armandosi di una pistola e circondandosi di amici armati. Negli anni successivi Castro venne accusato di avere attentato alla vita di alcuni membri di \"gang\" dell'epoca, come Lionel G\u00f3mez (UIR), Manolo Castro (\"leader\" dell'MSR) e Oscar Fernandez (poliziotto universitario); le accuse non vennero per\u00f2 mai dimostrate.\nRibellioni in America Latina: 1947-1948.\nNel giugno del 1947 Castro apprese di una spedizione programmata per rovesciare la giunta militare dominicana di destra di Rafael Le\u00f3nidas Trujillo. Considerato dall'opinione pubblica un feroce dittatore, Trujillo si serviva di una violenta polizia segreta che uccise e tortur\u00f2 molteplici oppositori politici. Diventando presidente del Comitato universitario per la democrazia nella Repubblica Dominicana, Castro decise di aderire alla spedizione, guidata dal generale dominicano esiliato Juan Rodr\u00edguez. La missione ebbe inizio a Cuba, il 29 luglio 1947, e fu realizzata da circa 1.200 uomini, la maggior parte dei quali erano cubani o esiliati dominicani. Tuttavia i governi dominicani e statunitensi erano a conoscenza dell'insurrezione e riuscirono velocemente ad annullare il progetto rivoluzionario. Il governo di Grau arrest\u00f2 molte persone coinvolte; Castro riusc\u00ec per\u00f2 a scappare dall'arresto saltando fuori dalla sua fregata e nuotando a riva durante la notte.\nLa fallita missione favor\u00ec l'opposizione di Castro all'amministrazione di Grau; tornando a L'Avana ricopr\u00ec un ruolo di primo piano nelle proteste studentesche contro l'uccisione di un allievo di scuola superiore commesso da guardie del corpo governative. Le proteste, accompagnate da una repressione imposta dagli USA contro i movimenti comunisti insurrezionali, portarono a scontri violenti tra i manifestanti e la polizia nel febbraio 1948, quando Fidel venne violentemente picchiato. Da quel momento in poi i discorsi pubblici di Castro assunsero un'inclinazione decisamente di sinistra, condannando le disuguaglianze sociali ed economiche cubane, allontanandosi dalle sue vecchie critiche pubbliche, incentrate sulla condanna della corruzione e dell'imperialismo statunitense.\nDopo una rapida visita in Venezuela e a Panama, il 31 marzo del 1948 Castro arriv\u00f2 nella citt\u00e0 di Bogot\u00e0, in Colombia, dove si svolgeva la Conferenza Pan-Americana. Il gruppo di studenti guidati da Fidel, insieme ad altri, tentarono di organizzare una conferenza opposta a quella citata in precedenza, nota nei paesi anglosassoni come \"1948 Pan-American Students Conference\", sponsorizzata da Juan Domingo Per\u00f3n. Castro rimase in contatto con Jorge Eli\u00e9cer Gait\u00e1n e altri studenti per organizzare una manifestazione al termine della quale Gait\u00e1n doveva tenere un discorso. Era inoltre previsto un incontro tra Castro e Gait\u00e1n per il 9 aprile, alle 14:00; l'incontro non ebbe luogo a causa dell'assassinio del \"leader\" liberale. La sua morte provoc\u00f2 un periodo di violenti proteste, conosciute come Bogotazo. \nA fianco dei suoi compagni cubani, Castro si un\u00ec alla causa liberale rubando delle armi da una stazione di polizia, ma le successive indagini stabilirono che n\u00e9 Castro n\u00e9 altri suoi compagni cubani erano stati coinvolti negli scontri.\nMatrimonio e marxismo: 1948-1950.\nQuando ritorn\u00f2 a Cuba, Castro divenne una figura chiave delle proteste contro la decisione governativa di introdurre il pagamento del servizio degli autobus, utilizzato principalmente da studenti e lavoratori. Nel 1948 spos\u00f2 Mirta D\u00edaz Balart, una studentessa di una ricca famiglia attraverso la quale Fidel venne esposto allo stile di vita dell\"\u00e9lite\" cubana. Il rapporto venne criticato e ostacolato da entrambe le famiglie. Il padre di Mirta offr\u00ec comunque agli sposi decine di migliaia di dollari da spendere in una luna di miele della durata di tre mesi a New York; la coppia ricevette inoltre un dono di nozze consistente in 1000 dollari statunitensi da Fulgencio Batista, amico della famiglia di Mirta.\nNello stesso anno Grau decise di non ricandidarsi alle elezioni, vinte dal nuovo candidato del Partito Autentico, Carlos Pr\u00edo Socarr\u00e1s. Successivamente ebbero luogo vaste proteste, causate dall'assassinio da parte dell'MSR (Movimento rivoluzionario socialista), diventato alleato della polizia, di Justo Fuentes, cubano nero autodidatta nonch\u00e9 importante membro dell'UIR (Unione rivoluzionaria insurrezionale) e amico di Castro. In risposta, Pr\u00edo acconsent\u00ec a reprimere le bande, ma si rese presto conto che esse erano diventate troppo potenti per essere controllate.\nCastro mut\u00f2 nuovamente la sua concezione politica, influenzato dagli scritti di Karl Marx, Friedrich Engels e Vladimir Lenin. A questo punto, secondo Fidel, il problema della repubblica cubana non era pi\u00f9 la corruzione dei politici, ma la societ\u00e0 capitalista o, meglio, la \"dittatura della borghesia\". Adottando l'idea marxista, sostenendo quindi che un cambiamento politico significativo potesse essere determinato solo da una rivoluzione del proletariato, Castro visit\u00f2 i quartieri pi\u00f9 poveri de L'Avana, verificando le disuguaglianze sociali e razziali della nazione, e divenne attivo nel Comitato dell'Universit\u00e0 per la lotta contro la discriminazione razziale (University Committee for the Struggle against Racial Discrimination).\nNel settembre 1949 Mirta diede alla luce un figlio, Fidelito; per questo motivo la coppia si trasfer\u00ec in un appartamento pi\u00f9 grande nella capitale cubana. Castro continu\u00f2 a rischiare la vita, rimanendo attivo nella politica della citt\u00e0 e aderendo al Movimento del 30 settembre (September 30 Movement), che includeva sia i comunisti che i membri del Partito Ortodosso. Lo scopo del gruppo era quello di opporsi all'influenza delle bande violente all'interno dell'universit\u00e0; come gi\u00e0 accennato, infatti, Pr\u00edo non era riuscito a controllare la situazione. Il 13 novembre Castro tenne un discorso in cui denunci\u00f2 le trattative segrete del governo con le bande universitarie ed elenc\u00f2 i membri chiave del movimento. L'orazione attir\u00f2 l'attenzione della stampa nazionale e fece infuriare le bande universitarie; Castro decise allora, per evitare possibili ripercussioni, di nascondersi prima in campagna e migrare poi negli Stati Uniti.\nRitornando a L'Avana diverse settimane dopo, Castro si concentr\u00f2 sugli studi universitari, laureandosi in legge nel settembre del 1950.\nCarriera in diritto e politica: 1950-1952.\nCastro fond\u00f2 uno studio legale con due colleghi di sinistra, Jorge Azpiazu e Rafael Resende; il tema principale era affermare i diritti dei cubani pi\u00f9 poveri. Ben presto per\u00f2 ci fu un fallimento finanziario. Fidel si prendeva poca cura nei confronti del denaro e dei beni materiali e non pag\u00f2 le sue fatture; i suoi mobili vennero pignorati e l'elettricit\u00e0 interrotta. Nel novembre 1950 partecip\u00f2 a una protesta studentesca a Cienfuegos, caratterizzata da uno scontro di quattro ore contro la polizia in segno di protesta contro il divieto del ministro dell'istruzione alla formazione di associazioni studentesche. Arrestato e accusato di condotta violenta, il magistrato respinse le accuse. Castro divenne anche un membro attivo del Comitato per la pace di Cuba (Cuban Peace Committee), che s'impegn\u00f2 nella propaganda contro il coinvolgimento occidentale nella guerra di Corea.\nFidel pensava ancora che le uniche speranze per Cuba si concentrassero su Eduardo Chib\u00e1s e sul Partito Ortodosso; tuttavia Chib\u00e1s commise un errore quando accus\u00f2 (senza averne le prove) il ministro dell'Istruzione Aureliano S\u00e1nchez di aver acquistato un ranch guatemalteco con fondi sottratti. Il governo accus\u00f2 Chib\u00e1s di essere un bugiardo e lui nel 1951 si uccise, sparandosi durante una trasmissione radiofonica mentre stava pronunciando l'\"ultima chiamata di risveglio nazionale\". Castro era presente e lo accompagn\u00f2 all'ospedale, dove per\u00f2 mor\u00ec.\nConsiderandosi l'erede di Chib\u00e1s, Fidel si candid\u00f2 alle elezioni del giugno 1952 come esponente del Partito Ortodosso. Gli anziani ortodossi per\u00f2 rifiutarono di votarlo perch\u00e9 lo consideravano troppo radicale; venne invece candidato alla Camera dei Rappresentanti dai membri del partito nei distretti pi\u00f9 poveri de L'Avana. Il candidato ortodosso riscosse notevole successo e le previsioni per le elezioni affermavano che Fidel avrebbe raggiunto dei buoni risultati.\nLa rivoluzione cubana.\n\"Il Movimento\" e l'assalto alla caserma Moncada.\nCandidato al parlamento per il Partito Ortodosso, Fidel Castro, nel marzo del 1952, assistette inerme al colpo di Stato del generale Fulgencio Batista, che rovesci\u00f2 il governo di Carlos Pr\u00edo Socarr\u00e1s e port\u00f2 alla cancellazione delle elezioni. Batista defin\u00ec il nuovo sistema statale come \"democrazia disciplinata\"; Castro lo considerava invece una vera e propria dittatura. Batista mir\u00f2 la sua politica a destra, solidificando i legami con la ricca \"\u00e9lite\" e con gli Stati Uniti, tagliando i rapporti diplomatici con l'Unione Sovietica, sopprimendo i sindacati e perseguitando i gruppi socialisti cubani.\nCastro intent\u00f2 diverse cause legali contro la nuova amministrazione, sostenendo che Batista aveva commesso sufficienti atti criminali per giustificare la detenzione e accusando vari ministri di violazione delle leggi sul lavoro. Le sue azioni legali non portarono a nulla; Fidel cominci\u00f2 allora a ideare metodi alternativi per liberare Cuba dal regime. Insoddisfatto dell'opposizione non violenta del Partito Ortodosso, Castro diede vita a un gruppo noto come \"Il Movimento\", costituito da un comitato civile e militare e organizzato in un sistema di cellule clandestine; ogni cellula includeva 10 membri. \"El Acusador\" era il giornale clandestino dell'organizzazione. Scopo di quest'ultimo era quello di organizzare una lotta armata ostile a Batista.\nUna dozzina di individui costituirono il nucleo de \"Il Movimento\" e molti erano gli insoddisfatti del Partito Ortodosso. Dal luglio 1952 inizi\u00f2 una campagna di reclutamento e in un anno vennero reclutati 1200 membri, organizzati in oltre cento cellule. La maggioranza dei membri proveniva dai distretti pi\u00f9 poveri de L'Avana. Bench\u00e9 avesse stretti legami con il socialismo rivoluzionario, Castro evit\u00f2 un'alleanza con il Partito Socialista Popolare (PSP), temendo di spaventare i membri pi\u00f9 moderati; nonostante questo si tenne in contatto con diversi membri del PSP, tra cui suo fratello Ra\u00fal. Successivamente Castro afferm\u00f2 che i membri de \"Il Movimento\" erano semplicemente ostili a Batista e che solo una minoranza appoggiava fermamente gli ideali socialisti o antimperialisti, fatto che attribuiva al \"peso schiacciante delle macchine ideologiche e pubblicitarie degli Yankees\" che credeva sopprimesse la coscienza di classe tra gli operai cubani.\nFidel decise allora di realizzare un assalto alla caserma Moncada allo scopo di impadronirsi del suo arsenale, comprendente migliaia di armi, per dotare il suo gruppo di militanti ribelli delle armi necessarie alla lotta armata.\nPer l'attacco furono addestrati 1200 ragazzi (provenienti in gran parte dalle file del Partito Ortodosso), che furono riuniti rapidissimamente. Il luogo in cui si arruolarono i pi\u00f9 giovani fu Artemisa (con circa 20-30 partecipanti). Giocarono un importante ruolo gli spagnoli e i galiziani (questi ultimi erano pi\u00f9 di 100).\nAlcuni dei giovani ribelli riuscirono a infiltrarsi nel Partito Autentico (al governo con Carlos Pr\u00edo Socarr\u00e1s prima del colpo di Stato), organizzazione che possedeva un quantitativo elevato di armi da guerra. Solamente 165 rivoluzionari presero parte effettivamente alla rivoluzione; 138 situati a Santiago, 27 a Bayamo. Castro rese noto che nessun partecipante aveva figli, e raccomand\u00f2 ai suoi compagni di non provocare spargimenti di sangue se non avessero incontrato resistenza armata. L'attacco venne tentato il 26 luglio 1953, ma non and\u00f2 a buon fine; 3 delle 16 vetture che erano partite da Santiago non riuscirono ad arrivare a destinazione. Nel frattempo, alcuni ribelli avevano assunto il controllo di un ospedale civile. A causa della forte inferiorit\u00e0 numerica persero la vita 61 rivoluzionari, mentre 40 vennero catturati, di cui 22 vennero torturati a morte. Quattro uomini (Flores Betancourt, Carmelo Noa, Renato Guitart e Pedro Marrero) persero la vita prima che Fidel ordinasse il ritiro. Quelli che erano fuggiti, tra cui Fidel e Ra\u00fal, si riunirono nella loro base, dove alcuni decisero di fuggire e altri proposero di arrendersi.\nCon 19 compagni, Castro decise di partire per Gran Piedra, nelle robuste montagne della Sierra Maestra, diverse miglia a nord, dove avrebbero potuto stabilire una base insurrezionale. In risposta all'attacco di Moncada, il governo di Batista proclam\u00f2 la legge marziale, ordinando una violenta repressione del dissenso e imponendo una censura rigorosa dei media. La propaganda sostenne che i ribelli erano comunisti e che avevano ucciso i pazienti ospedalieri. Nonostante la censura, le notizie e le fotografie riguardanti le torture e le esecuzioni sommarie causarono disapprovazione sia popolare che governativa.\nIl processo e \"La storia mi assolver\u00e0\".\nNei giorni seguenti i ribelli fuggiti vennero arrestati; alcuni vennero giustiziati, mentre altri (tra cui Castro) vennero trasportati in una prigione a nord di Santiago di Cuba, precisamente a Boniato.\nCredendo che Castro non fosse stato in grado di pianificare l'attacco da solo, il governo accus\u00f2 i membri del Partito Ortodosso e del PSP di essere coinvolti, e luned\u00ec 21 settembre furono accusate ben 122 persone.\nSebbene sotto censura, i giornalisti ebbero il permesso di partecipare al giudizio. Castro convinse i tre giudici a liberare dalle manette tutti gli imputati in tribunale. Sostenne che il motivo per cui erano accusati, ovvero di \"organizzare una rivolta armata contro i Poteri Costituzionali dello Stato\", era errato, perch\u00e9 erano insorti contro Batista, che aveva assunto il potere in maniera incostituzionale. Quando gli fu chiesto chi fosse l'autore intellettuale dell'attacco, Castro nomin\u00f2 l'eroe nazionale Jos\u00e9 Mart\u00ed, citandone le opere dove le rivolte erano giustificate.\nIl processo rivel\u00f2 che l'esercito aveva torturato i sospettati, utilizzando la castrazione e altri metodi di tortura (tra cui l\"Eye-gouging\", consistente nel pressare o nell'estrarre l'occhio attraverso dita o strumenti appositi); i giudici decisero d'indagare su questi crimini, mettendo in una situazione di forte tensione l'esercito, che tent\u00f2 senza successo di impedire a Castro di testimoniare ulteriormente, sostenendo che fosse troppo malato per lasciare la sua cella. Il processo si concluse il 5 ottobre, con l'assoluzione della maggior parte degli imputati; 55 furono condannati al carcere per un periodo che andava da 7 mesi a 13 anni. Castro venne condannato separatamente, il 16 ottobre. Si difese da solo. In veste di avvocato interrog\u00f2 tutte le forze dell'ordine e tutti i testimoni. Tenne inoltre un lungo discorso, della durata di quattro ore, riassumibile con la celebre frase \"La storia mi assolver\u00e0\". Anche se la pena massima da poter infliggere a una persona che aveva condotto una rivolta era di 20 anni, Fidel venne condannato a 15 anni, riconoscendo la giuria, seppure parzialmente, che i rivoltosi avevano esercitato il diritto di ribellione, principio costituzionalmente previsto e introdotto nella carta costituzionale cubana dallo stesso Batista per giustificare il suo precedente colpo di stato. Castro venne imprigionato nell'ala ospedaliera della \"Model Prison\" (\"Presidio Modelo\"), un'istituzione relativamente confortevole e moderna situata nell'Isola della Giovent\u00f9.\nL'imprigionamento e il Movimento del 26 Luglio: 1953-1955.\nImprigionato assieme a 25 compagni, Castro cambi\u00f2 il nome dell'organizzazione da lui guidata, da \"Il Movimento\" a \"Movimento del 26 luglio\" (M-26-7), in memoria della data dell'attacco alla caserma di Moncada. Castro fond\u00f2 una sorta di scuola per i prigionieri, l'Accademia Ideologica di Abel Santamar\u00eda (\"Abel Santamar\u00eda Ideological Academy\"), dove venivano impartite per cinque ore al giorno lezioni di storia antica e moderna, filosofia e inglese. Leggeva molto, in particolare le produzioni scritte di Karl Marx, Vladimir Lenin e Mart\u00ed, ma anche libri di Sigmund Freud, Immanuel Kant, William Shakespeare, Axel Munthe, William Somerset Maugham e F\u00ebdor Dostoevskij, analizzandoli in forma marxista. Cominci\u00f2 inoltre a informarsi sul \"New Deal\", credendo che si sarebbe dovuto realizzare qualcosa di simile a Cuba.\nCorrispondendo con i suoi sostenitori al di fuori del carcere, mantenne il controllo de \"il Movimento\" e organizz\u00f2 la pubblicazione de \"La storia mi assolver\u00e0\", con una tiratura iniziale di 27.500 copie. All'inizio venne concessa a Castro una libert\u00e0 relativamente elevata all'interno della prigione rispetto agli altri detenuti; in seguito per\u00f2 venne messo in isolamento, dopo che i suoi compagni cantarono dei brani anti-Batista durante una visita del presidente nel febbraio 1954. Nel frattempo, la moglie di Castro, Mirta, accett\u00f2 un impiego presso il Ministero degli Interni, procuratole dalla propria famiglia. Questa notizia non venne riferita a Castro, che ne venne a conoscenza attraverso un annuncio radiofonico.\nAbbattuto e arrabbiato, afferm\u00f2 che avrebbe preferito morire mille volte piuttosto che soffrire impotente a un tale insulto. Vennero allora avviati i processi di divorzio, mentre Mirta assunse la custodia del figlio Fidelito; Castro non la prese bene: non voleva infatti che suo figlio crescesse in un ambiente borghese. Nel 1954 si tennero le elezioni presidenziali, ma nessun politico si candid\u00f2 (tranne ovviamente Batista) per paura di ripercussioni. Il dittatore vinse le elezioni, che vennero per\u00f2 considerate dalla maggioranza della popolazione come fraudolente. Fulgencio permise che l'opposizione esprimesse la sua opinione; i sostenitori di Castro ne approfittarono per chiedere un'amnistia nei confronti di Fidel e dei suoi compagni incarcerati. Alcuni politici suggerirono che un'amnistia sarebbe stata una buona pubblicit\u00e0 per il regime. Con il consenso del Congresso, degli Stati Uniti d'America e delle grandi multinazionali, Batista, credendo che Fidel non avrebbe rappresentato pi\u00f9 una minaccia politica, il 15 maggio 1955 concesse l'amnistia a Castro e ai suoi compagni. Facendo ritorno a L'Avana, Castro venne trasportato sulle spalle dai suoi sostenitori e decise di rilasciare interviste radiofoniche e conferenze stampa; il governo lo controll\u00f2 strettamente, riducendo le sue attivit\u00e0 pubbliche.\nDivorziato, Castro ebbe rapporti sessuali con due sostenitrici femminili, Naty Revuelta e Maria Laborde; entrambe concepirono un figlio. Rafforzando l'M-26-7, istitu\u00ec una Direzione Nazionale composta da 11 persone; nonostante questi cambiamenti strutturali, rimase del dissenso basato sulla \"leadership\" autocratica di Castro. Egli respinse le richieste di trasferire il suo potere a un consiglio democratico, sostenendo che una rivoluzione non si sarebbe potuta realizzare con la direzione di un comitato. Alcuni abbandonarono l'M-26-7, etichettando Castro come un dittatore; nonostante questo la maggioranza rimase fedele al \"leader\".\nMessico e addestramento alla guerriglia.\nNel 1955 bombardamenti e manifestazioni violente portarono a una repressione del dissenso; Fidel venne messo sotto protezione armata dai suoi sostenitori, prima che lui e Ra\u00fal fuggissero dal paese. I membri dell'M-26-7 rimasti a Cuba ricevettero il compito di organizzare le cellule locali per un'azione rivoluzionaria, nell'attesa del ritorno di Castro. Fidel invi\u00f2 una lettera alla stampa, dichiarando che stava \"lasciando Cuba perch\u00e9 a me tutte le porte della lotta pacifica sono state chiuse. Sei settimane dopo essere stato liberato dalla prigione sono pi\u00f9 convinto dell'interesse della dittatura, mascherato in molti modi, di rimanere al potere per venti anni, governando come ora con l'uso del terrore e del crimine e ignorando la pazienza del popolo cubano, che ha i suoi limiti. Come seguace di Mart\u00ed, credo che sia giunta l'ora di combattere per i nostri diritti, e non di elemosinarli\". I fratelli Castro e molti altri compagni migrarono in Messico, paese con una lunga storia di accoglienza nei confronti degli esuli di sinistra. Nel paese Ra\u00fal (uno dei primi a partire per il Messico) strinse amicizia con il medico Ernesto \"Che\" Guevara, che divent\u00f2 sostenitore della guerriglia e della rivoluzione cubana. Anche Fidel strinse amicizia con lui, descrivendolo come \"un rivoluzionario pi\u00f9 avanzato di me\". Castro conobbe anche Alberto Bayo, che accett\u00f2 di insegnare ai ribelli di Fidel le competenze necessarie per la guerriglia, incontrandoli clandestinamente a Chapultepec per addestrarli.\nIn cerca di finanziamenti, Castro visit\u00f2 gli Stati Uniti in cerca di ricchi simpatizzanti; Pr\u00edo contribu\u00ec con 100.000 dollari. Castro afferm\u00f2 successivamente di essere stato pedinato dagli agenti di Batista, che avrebbero orchestrato un fallito attentato contro di lui. Il governo cubano corruppe la polizia messicana per arrestare i ribelli, ma, grazie al sostegno di alcuni politici messicani che simpatizzavano con il movimento guidato da Castro, tutti i rivoluzionari vennero velocemente scarcerati. Castro rimase in contatto con la base cubana dell'M-26-7, che nel frattempo aveva guadagnato una grande base di appoggio nella Provincia di Oriente. Intanto sorsero nuovi gruppi militanti anti-Batista, appartenenti soprattutto al movimento studentesco; ruolo molto importante rivest\u00ec il \"Directorio Revolucionario Estudiantil\" (DRE), fondato dal presidente della Federazione degli Studenti Universitari (FEU) Jos\u00e9 Antonio Echevarr\u00eda, che raggiunse Citt\u00e0 del Messico per incontrare Castro, ma non riuscirono a trovare un accordo sulle tattiche da seguire; Jos\u00e9 pensava che fosse legittimo assassinare chiunque fosse legato al governo, mentre Castro considerava questa strategia inefficace e avventata.\nCastro e Antonio del Conte acquistarono per 17.000 dollari il \"Granma\", uno yacht di 19,2 metri progettato per trasportare teoricamente venti persone fra passeggeri ed equipaggio. La nave era di propriet\u00e0 dello statunitense Robert B. Erickson, che lo aveva battezzato \"Granma\" in onore della nonna: \"granma\" \u00e8 infatti l'abbreviazione di \"grandmother\", che in inglese significa proprio \"nonna\". Vennero compiuti diversi lavori: furono aumentati lo spazio, per trasportare pi\u00f9 persone, e la potenza dei motori; si elimin\u00f2 la zavorra inutile e vennero aggiunti serbatoi per l'acqua. Sullo yacht vennero stipati 81 rivoluzionari guidati da Fidel, che partirono dal porto messicano di Tuxpan il 25 novembre verso Cuba per dare inizio alla rivoluzione contro il dittatore Batista. Tra le armi presenti vi erano 90 fucili, 3 mitragliatrici e circa 40 pistole.\nIl viaggio non fu facile a causa del numero eccessivo di persone a bordo, del continuo maltempo e delle pessime condizioni dell'imbarcazione. Sbarcarono il 2 dicembre, dopo pi\u00f9 di sette giorni invece dei tre previsti, a due chilometri dalla meta prevista, la Playa Las Coloradas.\nGuerriglia nella Sierra Maestra: 1956-58.\nNel giro di pochi giorni, il 5 dicembre, una nave militare inizi\u00f2 a bombardare gli invasori ad Alegr\u00eca de P\u00eco, che, in fuga verso l'interno, si diressero verso la catena montuosa boschiva della Sierra Maestra. All'alba del 5 dicembre un distaccamento della Guardia Rurale di Batista li attacc\u00f2; i ribelli si dispersero e proseguirono il viaggio in piccoli gruppi. All'arrivo Castro scopr\u00ec che, degli 82 ribelli arrivati a Cuba con il \"Granma\", solo 19 avevano raggiunto il punto prestabilito; gli altri erano stati catturati o uccisi. Dall'accampamento organizzato nella giungla dai sopravvissuti (tra cui i fratelli Castro, Guevara e Camilo Cienfuegos) frequentemente partivano incursioni verso i piccoli distaccamenti dell'esercito per reperire armi.\nNel gennaio 1957 venne attaccato l'avamposto vicino alla spiaggia di \"La Plata\"; Guevara successivamente medic\u00f2 i soldati vittime di lesioni. I rivoluzionari giustiziarono il sindaco locale Chicho Osorio che, oltre ad essere odiato dai contadini, si era vantato, diverse settimane prima, dell'assassinio di un membro dell'M-26-7. L'esecuzione di Osorio aiut\u00f2 i ribelli a guadagnare la fiducia della popolazione locale, avversa ai sindaci che erano spesso dalla parte dei ricchi proprietari terrieri. La fiducia verso i ribelli continu\u00f2 a crescere e diversi abitanti si unirono alla lotta rivoluzionaria, anche se la maggior parte delle nuove reclute proveniva dalle aree urbane.\nCon un numero crescente di volontari, oltre 200, nel luglio 1957 Castro divise il suo esercito in tre colonne; una la mise sotto il suo controllo, mentre le altre due passarono sotto il controllo di Ra\u00fal e di Guevara. I membri dell'M-26-7, che operavano nelle aree urbane, continuarono le agitazioni, mandando rifornimenti a Castro; il 16 febbraio 1957 quest'ultimo incontr\u00f2 alcuni compagni anziani per discutere le tattiche d'azione; qui incontr\u00f2 Celia S\u00e1nchez, che sarebbe diventato un suo stretto amico.\nSu tutto il territorio cubano iniziarono gli attacchi e le azioni di sabotaggio da parte dei rivoluzionari. La polizia rispose con arresti di massa, torture e omicidi extragiudiziali; i cadaveri venivano appesi agli alberi per intimorire i dissidenti. \nIl 13 marzo 1957 Jos\u00e9 Antonio Echevarr\u00eda guid\u00f2 un attacco al palazzo presidenziale, che si concluse con la morte di Antonio e quindi con il fallimento dell'offensiva. Anche Frank Isaac Pa\u00eds Garc\u00eda perse la vita e Castro assunse allora la \"leadership\" totale dell'M-26-7. Al contrario di Guevara e Ra\u00fal, Fidel cerc\u00f2 di celare i suoi ideali marxisti-leninisti per ottenere il sostegno dei dissidenti meno radicali e nel 1957 si incontr\u00f2 con i membri del Partito Ortodosso. I \"leader\" di quest'ultimo (Ra\u00fal Chib\u00e1s e Felipe Pazos) assieme a Castro redassero e firmarono il \"Manifesto della Sierra Maestra\", in cui presentarono i loro piani per una Cuba post-Batista. Rifiutando la possibilit\u00e0 di creare una giunta militare provvisoria, auspicarono la creazione di un governo civile provvisorio \"sostenuto da tutti\", che avrebbe attuato una moderata riforma agraria, un'industrializzazione e una campagna di alfabetizzazione, prima di introdurre elezioni \"veramente eque, democratiche e imparziali\".\nIl governo di Batista aveva censurato la stampa cubana; per questo Castro contatt\u00f2 i media stranieri per diffondere il suo messaggio. Herbert Matthews, giornalista del \"The New York Times\", intervist\u00f2 Castro, attirando l'interesse internazionale alla causa del ribelle e rendendo Castro una celebrit\u00e0. Altri giornalisti (tra cui inviati della CBS) seguirono la vicenda, mentre un giornalista della rivista \"Paris Match\" rimase con i ribelli per circa quattro mesi, documentando la loro vita quotidiana. I guerriglieri castristi incrementarono i loro attacchi agli avamposti militari, costringendo il governo a ritirarsi dalla regione della Sierra Maestra; nella primavera del 1958 i ribelli controllavano un ospedale, una scuola, una stampa, un macello, una fabbrica di mine e una fabbrica di sigari.\nLa caduta di Batista e la giunta militare di Cantillo: 1958-1959.\nNel 1958 Batista era sotto una crescente pressione. I fallimenti militari del suo esercito, insieme alla censura della stampa e all'uso da parte della polizia e dell'esercito di torture ed esecuzioni extragiudiziali, gli causavano sempre pi\u00f9 critiche, sia a livello nazionale che internazionale. Influenzato dal sentimento anti-Batista tra i suoi cittadini, il governo degli Stati Uniti cess\u00f2 di fornirgli armi; il dittatore si rivolse allora al mercato bellico britannico. L'opposizione sfrutt\u00f2 questa opportunit\u00e0 per proclamare uno sciopero generale, accompagnato da attacchi armati dell'M-26-7, ricevendo, a partire dal 9 aprile, un forte sostegno nella parte centrale e orientale di Cuba, ma poco nel resto del territorio.\nBatista decise allora di sconfiggere definitivamente la rivolta e affid\u00f2 l'incaric\u00f2 al generale Eulogio Cantillo, che guid\u00f2 l'Operazione Verano (28 giugno-8 agosto 1958). L'esercito bombard\u00f2 dall'alto le aree forestali e i villaggi sospettati di aiutare i ribelli, mentre 10.000 soldati circondavano la Sierra Maestra muovendo in direzione nord verso gli accampamenti ribelli. Nonostante la sua superiorit\u00e0 numerica e tecnologica, l'esercito non aveva esperienza con la guerriglia e con la regione montuosa. Con soli 300 uomini al suo seguito, Castro evit\u00f2 il confronto diretto, utilizzando mine terrestri e imboscate per fermare l'offensiva nemica.\nL'esercito sub\u00ec gravi perdite; nel giugno 1958 un battaglione si arrese; le loro armi vennero confiscate e consegnate alla Croce Rossa. Molti dei soldati di Batista, sconvolti dagli abusi dei diritti umani che avrebbero dovuto commettere, finirono per difendere i ribelli castristi, che beneficiavano, inoltre, del sostegno popolare nelle aree interessate dalle azioni. In estate l'M-26-7 inizi\u00f2 l'offensiva, spingendo l'esercito al di l\u00e0 della catena montuosa, in pianura. A novembre le forze rivoluzionarie controllavano la quasi totalit\u00e0 delle provincie di Las Villas e Oriente (oggi non pi\u00f9 esistenti). Inoltre avevano rafforzato la loro presenza a Santa Clara e a Santiago di Cuba. Questo controllo permise di dividere l'isola in due parti, chiudendo le strade principali e le linee ferroviarie, svantaggiando cos\u00ec notevolmente le forze di Batista.\nGli Stati Uniti capirono che Batista avrebbe perso il conflitto e, temendo che Castro avrebbe attuato una serie di riforme socialiste a loro sfavore, decisero di sostenere la rimozione del dittatore cubano appoggiando una giunta militare di destra guidata dal generale Cantillo, allora comandante della maggior parte delle forze armate del paese. Dopo essere stato informato della proposta, Cantillo s'incontr\u00f2 segretamente con Castro, mettendosi d'accordo sul diramare il cessate il fuoco dopo che Batista fosse stato arrestato e processato per crimini di guerra. Cantillo fece per\u00f2 il doppio gioco, e avvert\u00ec Batista delle intenzioni di Fidel. Volendo evitare il tribunale, il 31 dicembre 1958 Batista si dimise, informando le forze armate che sarebbero passate sotto il controllo di Cantillo. Con la famiglia e i suoi consiglieri pi\u00f9 vicini, Batista fugg\u00ec in esilio nella Repubblica Dominicana con oltre 300 milioni di dollari statunitensi. Cantillo entr\u00f2 nel palazzo presidenziale de L'Avana, proclam\u00f2 il giudice della Corte Suprema Carlos Piedra nuovo presidente e inizi\u00f2 a nominare i nuovi membri del governo.\nCastro era furioso; trovandosi ancora nella provincia di Oriente, e non riconoscendo la giunta militare, annull\u00f2 il cessate il fuoco e continu\u00f2 l'offensiva. L'M-26-7 organizz\u00f2 un piano per rovesciare la giunta Cantillo-Piedra, liberando il colonnello di alto rango Ram\u00f3n Barqu\u00edn dalla prigione dell'Isola dei Pini (dove era detenuto per la sua attivit\u00e0 anti-Batista) e gli ordin\u00f2 di volare a L'Avana per arrestare Cantillo. In vista delle celebrazioni che avrebbero interessato il paese dopo le dimissioni di Batista, Castro ordin\u00f2 all'M-26-7 di assumersi la responsabilit\u00e0 di mantenere l'ordine nel paese, al fine di prevenire saccheggi e vandalismi.\nMentre Cienfuegos e Guevara conducevano le loro colonne a L'Avana il 2 gennaio, Castro entr\u00f2 a Santiago, accettando la resa della caserma di Moncada e tenendo un discorso che chiamava alla guerra per l'indipendenza. Esprimendo il suo forte dissenso verso la giunta Cantillo-Piedra, chiese giustizia contro gli abusi dei diritti umani e annunci\u00f2 un'era migliore per i diritti delle donne. Dirigendosi verso\nL'Avana incontr\u00f2 la madre di Jos\u00e9 Antonio Echevarr\u00eda; venne inoltre accolto da folle di persone in diverse citt\u00e0 e tenne convegni e interviste. I giornalisti stranieri giudicarono senza precedenti il livello di sostegno popolare.\nGoverno provvisorio: 1959.\nCastro rese noto che secondo lui sarebbe dovuto diventare presidente l'avvocato Manuel Urrutia Lle\u00f3. Politicamente moderato, Urrutia aveva difeso i rivoluzionari dell'M-26-7 in tribunale, sostenendo che l'attacco alla Caserma di Moncada era legale in base alla costituzione cubana. Castro credeva che Urrutia sarebbe stato un buon capo, visto che entrambi condividevano l'ideale rivoluzionario contro Batista. Con i dirigenti della giunta in stato di arresto, Urrutia venne proclamato presidente provvisorio; la maggior parte del Gabinetto era composto da membri dell'M-26-7. L'8 gennaio 1959 l'esercito castrista entr\u00f2 a L'Avana. Proclamando se stesso \"Rappresentante delle Forze Armate Ribelli della Presidenza\", Castro - insieme a stretti aiutanti e famigliari - adib\u00ec casa e ufficio nell'attico dell'Hotel Tryp Habana Libre, dove s'incontravano giornalisti, visitatori stranieri e ministri governativi.\nAnche se ufficialmente Fidel non ricopriva alcun ruolo nel governo provvisorio, egli esercitava lo stesso una grande influenza, in gran parte grazie alla sua popolarit\u00e0 e al controllo dell'esercito ribelle. Tentando di sbarazzarsi completamente del governo cubano di Batista, il Congresso eletto sotto il controllo di quest'ultimo venne abolito e tutti quelli eletti nelle elezioni del 1954 e del 1958 furono allontanati dalla politica. Fidel spinse il presidente a proibire temporaneamente tutti i partiti politici, ma afferm\u00f2 ripetutamente che prima o poi sarebbero state celebrate elezioni multipartitiche. Questo non avvenne. Nel frattempo Fidel cominci\u00f2 anche a incontrare i membri del Partito Socialista Popolare.\nNel tentativo d'impedire la rivoluzione, il governo di Batista aveva orchestrato massicce violazioni dei diritti umani; la stima dei morti pi\u00f9 accreditata \u00e8 di circa 20.000. Fidel volle assicurare giustizia a tutti quei morti. Pur rimanendo una forza moderata e opposta alle rappresaglie di massa sostenute da molti, Castro contribu\u00ec a incriminare diversi sostenitori di Batista, portando a centinaia le esecuzioni conseguenti. I critici (in particolare quelli statunitensi) sostenevano che il governo provvisorio era interessato pi\u00f9 alla vendetta che alla giustizia. In risposta, Castro proclam\u00f2 che \"la giustizia rivoluzionaria non si basa su precetti giuridici, ma sulla convinzione morale\". Partecip\u00f2 successivamente a diversi processi per assicurarsi che la \"giustizia rivoluzionaria\" fosse rispettata; quando un gruppo di aviatori accusati di aver bombardato un villaggio venne considerato non colpevole in un processo a Santiago de Cuba, Castro ne ordin\u00f2 un riesame, in cui vennero considerati colpevoli e condannati al carcere a vita.\nAcclamato in tutta l'America Latina, Castro and\u00f2 in Venezuela per partecipare alle celebrazioni del primo anniversario del rovesciamento di Marcos P\u00e9rez Jim\u00e9nez. Incontrandosi con il presidente eletto R\u00f3mulo Betancourt, Castro propose maggiori relazioni tra le due nazioni, richiedendo senza successo un prestito di 300 milioni di dollari e un nuovo accordo per il petrolio venezuelano. Quando torn\u00f2 in patria, Fidel si trov\u00f2 in disaccordo con le figure governative pi\u00f9 importanti del paese; il governo aveva infatti bandito la Lotteria Nazionale e aveva chiuso i casin\u00f2 e i bordelli, lasciando migliaia di camerieri, \"croupier\" e prostitute disoccupati. Di conseguenza, il premier Jos\u00e9 Mir\u00f3 Cardona si dimise e and\u00f2 in esilio negli Stati Uniti, aderendo al movimento anti-castrista.\n\"Premiership\".\nConsolidamento della \"leadership\": 1959.\nIl 16 febbraio 1959 Castro giur\u00f2 come primo ministro di Cuba e accett\u00f2 il ruolo a condizione che i poteri del primo ministro fossero aumentati. Tra il 15 e il 26 aprile Castro visit\u00f2 gli USA \ncon una delegazione composta da pi\u00f9 di 50 rappresentanti industriali, ospiti della \"American Society of Newspaper Editors\" (ASNE). Il rivoluzionario venne acclamato da molti cittadini statunitensi, che lo consideravano un vero e proprio eroe. \nIl presidente Dwight Eisenhower si rifiut\u00f2 d'incontrare Castro; quest'ultimo si confront\u00f2 allora con il vice-presidente Richard Nixon, che non piacque fin da subito a Fidel.\nIl suo viaggio non si ferm\u00f2 agli Stati Uniti, ma prosegu\u00ec in Canada, Brasile, Uruguay e Argentina. A Buenos Aires partecip\u00f2 a una conferenza economica, dove propose senza successo un \"piano Marshall\", finanziato dagli Stati Uniti, da 30 miliardi di dollari e destinato all'America Latina.\nDopo essersi nominato, il 17 maggio 1959, presidente dell'Istituto Nazionale della Riforma Agraria (\"Instituto Nacional de Reforma Agraria\" - INRA), Castro eman\u00f2 una riforma agraria che vietava a un proprietario terriero di possedere pi\u00f9 di 993 ettari (4,02\u00a0km\u00b2) di terreno. Le grandi aziende vennero espropriate e le loro terre ridistribuite; circa 200.000 contadini ricevettero titoli di propriet\u00e0. A questo punto la classe benestante cubana non possedeva pi\u00f9 il controllo agricolo. Grazie alla riforma agraria, Fidel increment\u00f2 la sua popolarit\u00e0 nella classe operaia/contadina, ma si alien\u00f2 molti sostenitori nel ceto medio. Fidel si nomin\u00f2 inoltre presidente dell'Industria Nazionale del Turismo. Tent\u00f2 d'incoraggiare gli afro-americani a visitare il paese, affermando che Cuba fosse un paradiso tropicale senza discriminazioni razziali, ma non riusc\u00ec nel suo intento. Vennero apportate modifiche al salario statale; ai giudici e ai politici venne ridotta la retribuzione, mentre i funzionari pubblici di basso livello videro innalzarsi il proprio salario. Nel marzo 1959 Castro ordin\u00f2 che venissero pagati gli affitti a coloro che ricevevano uno stipendio inferiore ai 100 dollari mensili; inoltre introdusse misure per aumentare il potere d'acquisto del popolo cubano. La produttivit\u00e0 diminu\u00ec e le riserve finanziarie del paese si prosciugarono in soli due anni.\nAnche se inizialmente si rifiut\u00f2 di classificare il suo regime come \"socialista\" e neg\u00f2 ripetutamente di essere un \"comunista\", Castro nomin\u00f2 sostenitori del marxismo-leninismo in posizioni governative e militari di alto livello. In particolare Guevara divenne governatore della Banca Centrale e poi Ministro delle Industrie. Sconvolto, il comandante dell'Aeronautica militare Pedro Luis D\u00edaz Lanz disert\u00f2 per gli Stati Uniti. Anche se il presidente Urrutia denunci\u00f2 la diserzione, espresse pubblicamente la sua preoccupazione verso l'aumentare dell'influenza marxista. Irritato, Castro annunci\u00f2 le sue dimissioni come primo ministro, accusando Urrutia di complicare la situazione governativa con il suo \"anti-comunismo febbrile\". Oltre 500.000 sostenitori castristi circondarono il palazzo presidenziale chiedendo le dimissioni di Urrutia, che arrivarono. Il 23 luglio Castro torn\u00f2 a ricoprire l'incarico di primo ministro e nomin\u00f2 come nuovo presidente il marxista Osvaldo Dortic\u00f3s Torrado.\nCastro utilizz\u00f2 la radio e la televisione per sviluppare un \"dialogo con la gente\", ponendo domande e formulando dichiarazioni provocatorie. Il suo regime rimase popolare tra i lavoratori, i contadini e gli studenti, che costituivano la maggioranza della popolazione del paese, mentre l'opposizione era costituita principalmente dalla classe media. Migliaia di medici, ingegneri e altri professionisti emigrarono in Florida, negli Stati Uniti, causando una fuga di cervelli. Il governo castrista si disf\u00f2 degli oppositori politici e arrest\u00f2 centinaia di contro-rivoluzionari. Il governo di Castro tuttavia sanzion\u00f2 l'uso della tortura psicologica; i prigionieri venivano comunque sottoposti all'isolamento e a un trattamento violento e minaccioso. I gruppi di militanti anticastristi, finanziati dagli esiliati, dalla CIA e dal governo dominicano di Rafael Le\u00f3nidas Trujillo, intrapresero attacchi armati e fondarono basi di guerriglia nelle regioni montuose di Cuba. Ci\u00f2 port\u00f2 a una ribellione nelle montagne Escambray, durata sei anni. Il governo, grazie alla superiorit\u00e0 numerica (400.000 uomini, tutti volontari), riusc\u00ec a placare la rivolta. I ribelli catturati vennero giustiziati.\nSupporto sovietico e opposizione statunitense.\nNel 1960 incombeva la guerra fredda, la contrapposizione ideologica, militare e politica tra le due superpotenze mondiali, gli Stati Uniti, una democrazia liberale capitalista e l'Unione Sovietica, uno stato socialista marxista-leninista, governato dal Partito Comunista dell'Unione Sovietica. Esprimendo il suo disprezzo per gli USA, Castro stabil\u00ec rapporti con i sovietici, vista la condivisione degli ideali marxisti-leninisti. Durante l'incontro con il vice-premier sovietico Anastas Ivanovi\u010d Mikojan, Castro accett\u00f2 di fornire all'URSS zucchero, frutta, fibre e pelli, in cambio di petrolio greggio, fertilizzanti, beni industriali e un prestito da 100 milioni di dollari. Il governo cubano ordin\u00f2 \nalle raffinerie del paese - controllate dalle societ\u00e0 statunitensi Shell, Esso e Standard Oil - di utilizzare il petrolio sovietico, ma esse, sotto la pressione del governo degli Stati Uniti, rifiutarono. Castro rispose espropriando e nazionalizzando le raffinerie. Per vendicarsi, gli USA annullarono le importazioni di zucchero cubano; in risposta Fidel nazionalizz\u00f2 la maggior parte dei possedimenti e delle attivit\u00e0 commerciali statunitensi sull'isola, tra cui banche e zuccherifici.\nLe relazioni tra Cuba e gli Stati Uniti peggiorarono in seguito all'esplosione di un peschereccio francese, il \"La Coubre\", nel porto de L'Avana nel marzo 1960. La nave trasportava armi acquistate dal Belgio; la causa dell'esplosione non fu mai determinata, ma Castro insinu\u00f2 pubblicamente che il governo statunitense era colpevole di sabotaggio. Termin\u00f2 il suo discorso con il celebre \"Hasta la victoria siempre. Patria o muerte\" (\"Sempre fino alla vittoria. Patria o morte\"). Ispirandosi al precedente successo del colpo di Stato in Guatemala del 1954, il 17 marzo 1960 il presidente USA Eisenhower autorizz\u00f2 segretamente la CIA a rovesciare il governo di Castro. Forn\u00ec un budget di 13 milioni di dollari e permise di allearsi con la mafia, nemica di Castro in quanto quest'ultimo la aveva combattuta. Il 13 ottobre 1960 gli Stati Uniti vietarono la maggior parte delle esportazioni verso Cuba, iniziando un embargo economico. Il 14 ottobre l'Institut national de la recherche agronomique (INRA) assunse il controllo di 383 imprese private e il 25 ottobre altre 166 societ\u00e0 statunitensi operanti a Cuba videro sequestrati e nazionalizzati i loro locali. Il 16 dicembre gli USA smisero definitivamente d'importare lo zucchero cubano, l'esportazione primaria del paese.\nNel settembre del 1960 Castro vol\u00f2 a New York per l'Assemblea generale delle Nazioni Unite. Offeso dall'atteggiamento dell\"\u00e9lite\" del Shelburne Hotel, Fidel e il suo \"entourage\" soggiornarono nell'economico Hotel Theresa di Harlem. L\u00ec incontr\u00f2 giornalisti e figure anti-sistema, come Malcolm X. Conobbe inoltre il \"premier\" sovietico Nikita Chru\u0161\u010d\u0451v e i due \"leader\" evidenziarono pubblicamente la povert\u00e0 presente in alcune aree statunitensi come Harlem; Castro descrisse New York come una \"citt\u00e0 di persecuzione\" verso i neri e i poveri. Le relazioni tra Castro e Chru\u0161\u010d\u0451v erano positive. Sebbene Castro pubblicamente negasse di essere socialista, Chru\u0161\u010d\u00ebv inform\u00f2 il suo \"entourage\" che Cuba sarebbe diventata \"un faro del socialismo in America Latina\". Successivamente Castro incontr\u00f2 altri quattro socialisti, il primo segretario polacco W\u0142adys\u0142aw Gomu\u0142ka, il presidente bulgaro Todor \u017divkov, il presidente egiziano Gamal Abd el-Nasser e il premier indiano Jawaharlal Nehru.\nCastro torn\u00f2 a Cuba il 28 settembre. Temeva un colpo di stato statunitense e proprio per questo motivo nel 1959 aveva speso 120 milioni di dollari per armi sovietiche, francesi e belghe. Lo scopo del rivoluzionario era quello di costruire l'esercito pi\u00f9 grande dell'America Latina; nei primi anni del 1960 il governo cubano raddoppi\u00f2 le dimensioni delle forze armate. Temendo elementi controrivoluzionari nell'esercito, il governo cre\u00f2 una milizia popolare per armare i cittadini favorevoli alla rivoluzione e addestr\u00f2 almeno 50.000 sostenitori alle tecniche di combattimento. Il 28 settembre 1960 vennero creati i Comitati di Difesa della Rivoluzione (CDR), un insieme di organizzazioni di massa cubane che presidiavano il territorio con l'obiettivo di combattere la delinquenza e la controrivoluzione. Vennero inoltre organizzate campagne sulla sanit\u00e0 e sull'istruzione. Dopo poco tempo l'80% della popolazione cubana era coinvolta nel CDR. Castro afferm\u00f2 che la nuova amministrazione da lui guidata era una democrazia diretta, in cui la popolazione cubana si sarebbe potuta riunire in massa per manifestare ed esprimere la propria volont\u00e0 democratica. Di conseguenza, rifiut\u00f2 la necessit\u00e0 di organizzare elezioni, sostenendo che i sistemi rappresentativi democratici servivano agli interessi delle \"\u00e9lite\" socioeconomiche. Al contrario, i critici condannarono il nuovo regime, definendolo non democratico. Il segretario di Stato statunitense Christian Herter sostenne che Cuba stava adottando il modello sovietico, con uno stato monopartitico, il controllo governativo dei sindacati, la soppressione delle libert\u00e0 civili e l'assenza di libert\u00e0 di parola e di stampa.\nIl governo castrista enfatizz\u00f2 i progetti sociali per migliorare lo standard di vita della popolazione cubana, spesso a scapito dello sviluppo economico. Un'attenzione particolare venne posta sull'istruzione; nei primi 30 mesi del governo castrista vennero aperte pi\u00f9 aule scolastiche che nei precedenti 30 anni. Il sistema educativo primario cubano offriva un programma di studio-lavoro: la met\u00e0 del tempo veniva trascorsa in classe, mentre l'altra met\u00e0 in un'attivit\u00e0 produttiva. L'assistenza sanitaria venne nazionalizzata e ampliata. Vennero aperti in tutta l'isola centri sanitari rurali e cliniche urbane, che offrono tuttora assistenza medica gratuita. La vaccinazione di massa contro le malattie infantili venne implementata e le percentuali di mortalit\u00e0 infantile vennero ridotte drasticamente. Un terzo aspetto dei programmi sociali fu la costruzione di infrastrutture; nei primi sei mesi di governo castrista vennero costruiti oltre 965 km di strade, mentre 300 milioni di dollari vennero utilizzati in sistemi idrici e sanitari. Nei primi anni di amministrazione castrista vennero costruite oltre 800 case al mese per abbassare il numero di senzatetto; inoltre vennero aperti asili nido e centri per disabili e anziani.\nInvasione della baia dei Porci e abbraccio del socialismo (1961-62).\nNel gennaio 1961 Castro ordin\u00f2 all'ambasciata statunitense de L'Avana di ridurre i suoi 300 dipendenti, sospettando che molti fossero spie. Gli Stati Uniti risposero con la chiusura delle relazioni diplomatiche e aumentando i fondi della CIA destinati ai dissidenti cubani in esilio; questi militanti iniziarono ad attaccare navi che commerciavano con Cuba e a bombardare negozi e fabbriche di zucchero. Eisenhower e il suo successore John Fitzgerald Kennedy sostennero un piano della CIA per aiutare una militanza dissidente, il \"Fronte Democratico Rivoluzionario\", a invadere Cuba e a rovesciare il governo castrista; il progetto alla fine si concretizz\u00f2 con l'invasione della baia dei Porci (17 - 19 aprile 1961).\nIl 15 aprile, i Douglas A-26 Invader forniti dalla CIA bombardarono tre aeroporti militari cubani; gli USA affermarono che i responsabili erano piloti dell'aviazione cubana che avevano disertato; Fidel consider\u00f2 queste dichiarazioni come \"false flag\". Temendo un'invasione, ordin\u00f2 l'arresto di 20.000/100.000 sospetti controrivoluzionari, affermando pubblicamente che \"ci\u00f2 che gli imperialisti non ci possono perdonare \u00e8 che noi abbiamo realizzato una rivoluzione socialista sotto i loro nasi\". Si tratt\u00f2 della prima dichiarazione pubblica di Fidel in cui si annunciava che il governo s'ispirava all'ideologia socialista. La CIA e il Fronte Democratico Rivoluzionario disponevano in Nicaragua della \"Brigade 2506\", composta da 1.400 unit\u00e0. L'attacco, dopo 3 giorni, fin\u00ec con la vittoria dei castristi. Fidel ordin\u00f2 che i 1189 ribelli catturati venissero interrogati in diretta televisiva da un gruppo di giornalisti; il 25 aprile condusse personalmente l'interrogatorio. 14 ribelli vennero processati per i crimini presumibilmente commessi prima della rivoluzione, mentre tutti gli altri vennero restituiti agli Stati Uniti in cambio di medicinali e alimenti pari a 25 milioni di dollari statunitensi.\nConsolidando \"Cuba socialista\", Castro un\u00ec l'M-26-7, il Partito Socialista Popolare e la Direzione Rivoluzionaria in un partito governativo basato sul principio leninista del centralismo democratico: le Organizzazioni Rivoluzionarie Integrate (ORI), che successivamente prender\u00e0 la denominazione di Partito Unito della Rivoluzione Socialista di Cuba (PURSC), che nel 1965 cambier\u00e0 denominazione in Partito Comunista di Cuba (PCC). Anche se l'URSS non era del tutto sicura dell'abbraccio di Castro al socialismo, i rapporti con i sovietici vennero approfonditi. Castro iscrisse Fidelito in una scuola di Mosca e successivamente ricevette il Premio Lenin per la pace. Nel dicembre 1961 Castro si proclam\u00f2 marxista-leninista e nella sua seconda dichiarazione a L'Avana invit\u00f2 l'America Latina a realizzare una rivoluzione. In risposta, gli USA spinsero con successo l'Organizzazione degli Stati americani a espellere Cuba; i sovietici rimproverarono Fidel di essere stato troppo avventato, mentre i cinesi si congratularono con lui. Nonostante l'affinit\u00e0 ideologica con la Cina, durante la crisi sino-sovietica Cuba si schier\u00f2 con i sovietici, che avevano offerto all'isola aiuti economici e militari.\nL'ORI inizi\u00f2 ad amministrare Cuba secondo il modello sovietico, perseguendo gli oppositori politici e accusando di devianza le prostitute e gli omosessuali; Castro considerava questi ultimi un tratto borghese. I funzionari governativi si espressero contro l'omofobia di Fidel; nonostante questo vennero create le unit\u00e0 militari di aiuto alla produzione (attive dal novembre 1965 alla met\u00e0 del 1968). Gli atti omosessuali verranno depenalizzati nel 1979 e nel 2010 Castro si assumer\u00e0 la piena responsabilit\u00e0 delle persecuzioni, affermando inoltre che furono \"una grande ingiustizia\". Nel 1962 l'economia di Cuba era in forte crisi, frutto di una scarsa gestione economica e di una bassa produttivit\u00e0, associate all'embargo commerciale degli Stati Uniti. Le carenze alimentari portarono al razionamento, causando proteste a C\u00e1rdenas. Nel marzo 1962 Castro rimosse dalle loro cariche i pi\u00f9 importanti \"vecchi comunisti\", etichettandoli come \"settari\". A livello personale, Castro divenne sempre pi\u00f9 solitario e le sue relazioni con Guevara si affievolirono, poich\u00e9 questi dimostrava di essere sempre pi\u00f9 anti-sovietico e pro-cinese.\nCrisi dei missili di Cuba: 1962-1968.\nMilitarmente pi\u00f9 debole della NATO, Chru\u0161\u010d\u0451v volle installare gli MRBM R-12 per riequilibrare la bilancia del potere nucleare, che pendeva dalla parte degli Stati Uniti. Castro accett\u00f2 la proposta sovietica, credendo che avrebbe garantito maggiore sicurezza e favorito la causa socialista. Il progetto venne elaborato sottobanco; solo Fidel, Ra\u00fal, Guevara, Dortic\u00f3s e il capo della sicurezza Ramiro Vald\u00e9s erano a conoscenza del progetto nella sua completezza. Gli USA nell'ottobre scoprirono il piano attraverso aerei Lockheed U-2. Gli Stati Uniti considerarono quei missili come un piano d'attacco, nonostante Castro affermasse che in realt\u00e0 si trattasse di un piano difensivo.\nCastro sollecit\u00f2 Chru\u0161\u010d\u0451v a minacciare un attacco nucleare verso gli Stati Uniti in caso di attacco USA verso l'isola cubana, ma Chru\u0161\u010d\u0451v non aveva intenzione di scatenare una guerra nucleare. Castro venne escluso dai negoziati; Chru\u0161\u010d\u0451v accett\u00f2 di rimuovere i missili in cambio dell'impegno statunitense a non invadere Cuba e a rimuovere i propri missili dall'Italia e dalla Turchia. Sentendosi tradito da Chru\u0161\u010d\u0451v, Castro si infuri\u00f2 e presto si ammal\u00f2.\nFidel propose 5 punti: che gli Stati Uniti mettessero fine all'embargo, che cessassero di sostenere i dissidenti, che smettessero di violare lo spazio aereo cubano e le acque territoriali e che chiudessero la base navale di Guant\u00e1namo. Incontr\u00f2 e present\u00f2 queste richieste al Segretario generale delle Nazioni Unite U Thant. Gli Stati Uniti ignorarono le proposte; in risposta Fidel si rifiut\u00f2 di consentire alle Nazioni Unite di ispezionare l'isola cubana.\nNel febbraio del 1963 Castro ricevette una lettera personale da Chru\u0161\u010d\u0451v che lo invitava a visitare l'URSS. Fidel raggiunse Nikita nel mese di aprile e rimase nel territorio sovietico cinque settimane. Visit\u00f2 14 citt\u00e0, partecip\u00f2 a una manifestazione nella Piazza Rossa e al Calendimaggio, al Cremlino di Mosca. Ricevette un dottorato onorario presso l'Universit\u00e0 statale di Mosca e divenne il primo straniero a ricevere l'Ordine di Lenin. \nCastro torn\u00f2 a Cuba con nuove idee; ispirato dal giornale sovietico Pravda, un\u00ec \"Hoy\" e \"Revoluci\u00f3n\" in un unico quotidiano, \"Granma\" Invest\u00ec molto nello sport, che port\u00f2 ad un miglioramento della considerazione sportiva a livello internazionale.\nIl governo decise di consentire temporaneamente l'emigrazione a tutti i cittadini, esclusi quelli maschi tra i 15 e i 26 anni. Nel 1963 mor\u00ec la madre di Fidel. La stampa in seguito non dar\u00e0 pi\u00f9 notizie sulla vita privata di Castro. Nel 1964 Castro torn\u00f2 a Mosca per firmare un nuovo accordo quinquennale per il commercio dello zucchero, ma anche per discutere dell'assassinio di John Fitzgerald Kennedy. Nell'ottobre del 1965 si form\u00f2 il Comitato Centrale del Partito Unito della Rivoluzione Socialista di Cuba (PURSC), che decise di modificarne il nome in Partito Comunista di Cuba (PCC).\nNonostante i dubbi sovietici, Castro continu\u00f2 a sostenere la rivoluzione globale. Sostenne anche il \"progetto andino\" di Guevara, un piano non riuscito per creare un movimento di guerriglia negli altopiani della Bolivia, del Per\u00f9 e dell'Argentina, e permise a gruppi rivoluzionari di tutto il mondo, dai Viet Cong alle Pantere Nere, di esercitarsi a Cuba. Fidel era certo del fatto che l'Africa, dominata dall'Occidente, fosse matura per una rivoluzione e mand\u00f2 truppe e medici per aiutare il regime socialista di Ahmed Ben Bella in Algeria durante la Guerra delle sabbie. Inoltre strinse un'alleanza con il governo socialista di Alphonse Massamba-D\u00e9bat nella Repubblica del Congo. Nel 1965 Castro autorizz\u00f2 Guevara a raggiungere la Repubblica Democratica del Congo per sostenere la rivolta dei Simba. Dopo l'uccisione di Guevara in Bolivia, Fidel, profondamente colpito, afferm\u00f2 pubblicamente che il Comandante aveva spesso trascurato la sua sicurezza personale. Nel 1966 Castro organizz\u00f2 la OSPAAAL (\"Organization of Solidarity with the People of Asia, Africa and Latin America\") a L'Avana, affermandosi ulteriormente come figura di spicco nel palcoscenico mondiale. Da questa conferenza Castro cre\u00f2 l'Associazione di Solidariet\u00e0 Latinoamericana (OLAS); L'Avana assunse quindi la \"leadership\" del movimento rivoluzionario latinoamericano.\nIl ruolo crescente esercitato da Castro sullo scacchiere mondiale rese tesa la sua relazione con i sovietici, guidati da Leonid Bre\u017enev. Affermando l'indipendenza di Cuba, Castro si rifiut\u00f2 di firmare il trattato sulla non proliferazione delle armi nucleari, dichiarando che fosse un tentativo sovietico-statunitense di dominare il Terzo mondo. A sua volta, lo scienziato sovietico An\u00edbal Escalante inizi\u00f2 a organizzare una rete governativa di opposizione a Castro, anche se nel gennaio 1968 lui ed i suoi sostenitori vennero arrestati. Castro rifiut\u00f2 le pressioni di Bre\u017enev a essere \"obbediente\"; nell'agosto 1968 Fidel accus\u00f2 la Primavera di Praga di essere guidata da una \"marmaglia fascista reazionaria\", e sostenne l'invasione sovietica della Cecoslovacchia. Influenzato dal Grande balzo in avanti cinese, nel 1968 Castro proclam\u00f2 una grande offensiva rivoluzionaria, chiudendo tutti i rimanenti negozi e imprese privati e denunciando i proprietari di essere capitalisti contro-rivoluzionari.\nStagnazione economica e terzomondismo: 1969-1974.\nNel gennaio 1969 Castro celebr\u00f2 pubblicamente il 10\u00ba anniversario della sua amministrazione in Plaza de la Revoluci\u00f3n, sfruttando l'occasione per chiedere alle folle riunite se tollerassero una possibile riduzione dello zucchero, facendo riflettere sui problemi economici del paese. In precedenza la maggioranza della raccolta dello zucchero veniva inviata verso l'Unione Sovietica; essa per\u00f2 nel 1969 venne fortemente danneggiata da un uragano. Castro e molti altri ministri del governo si riunirono insieme a diplomatici stranieri. La situazione non miglior\u00f2 e Castro pubblicamente offr\u00ec di dimettersi, ma il popolo espresse il suo dissenso.\nNonostante le difficolt\u00e0 economiche cubane, molte delle riforme sociali di Castro rimasero popolari, in particolare quelle riguardanti i settori dell'educazione, delle cure mediche e delle costruzioni stradali, nonch\u00e9 nella politica governativa di \"democrazia diretta\". Cuba si rivolse ai sovietici in cerca di aiuti economici e dal 1970 al 1972 gli economisti sovietici ri-progettarono e organizzarono l'economia cubana, dando vita alla \"Cuban-Soviet Commission of Economic, Scientific and Technical Collaboration\"; il presidente sovietico Aleksej Nikolaevi\u010d Kosygin visit\u00f2 il paese nel 1971. Nel luglio del 1972 Cuba entr\u00f2 nel Consiglio di mutua assistenza economica (COMECON), organizzazione economica e commerciale degli Stati comunisti, anche se questo limit\u00f2 ulteriormente l'economia cubana alla produzione agricola.\nNel maggio 1970 il gruppo dissidente stanziato in Florida, Alpha 66, affond\u00f2 due barche da pesca cubane e cattur\u00f2 i loro equipaggi, chiedendo il rilascio di 66 membri del gruppo imprigionati a Cuba. Sotto la pressione degli Stati Uniti, gli ostaggi vennero liberati e Castro li accolse come eroi. Nell'aprile 1971 Fidel venne condannato internazionalmente per aver ordinato l'arresto del poeta dissidente Herberto Padilla. Quando Padilla si ammal\u00f2, Castro lo visit\u00f2 in ospedale. Il poeta venne rilasciato dopo aver confessato pubblicamente le sue \"colpe\". Poco dopo il governo istitu\u00ec il Consiglio Culturale Nazionale per assicurarsi che gli intellettuali e gli artisti sostenessero l'amministrazione castrista. Nel 1971 Fidel visit\u00f2 il Cile, dove l'anno precedente aveva conquistato democraticamente il potere il marxista Salvador Allende. Castro sostenne le riforme socialiste di Allende; temendo la presenza di elementi di destra nell'esercito cileno, Castro consigli\u00f2 ad Allende di eliminarli con un processo di epurazione, per il rischio di un colpo di Stato. Fidel aveva visto giusto: l'11 settembre 1973 le forze armate cilene rovesciarono Allende, che mor\u00ec durante il colpo di Stato. Una giunta guidata da Augusto Pinochet prese il potere. Castro successivamente viaggi\u00f2 in Africa occidentale per incontrare il presidente socialista della Guinea Ahmed S\u00e9kou Tour\u00e9, dove afferm\u00f2 pubblicamente che quest'ultimo fosse il pi\u00f9 grande \"leader\" del continente africano. Poi, nel giro di sette settimane, visit\u00f2 Algeria, Bulgaria, Ungheria, Polonia, Germania Est, Cecoslovacchia e Unione Sovietica.\nDurante ogni visita Castro era desideroso di incontrare gente comune, in fabbriche e aziende, chiacchierando e scherzando con loro. Nonostante che esprimesse pubblicamente il suo sostegno ai governi di questi paesi, in privato chiedeva di sostenere maggiormente i movimenti rivoluzionari in altre parti del mondo, in particolare la guerra del Vietnam. Nel settembre 1973 il \"L\u00edder M\u00e1ximo\" ritorn\u00f2 ad Algeri per partecipare al quarto vertice del Movimento dei paesi non allineati (Non-Aligned Movement, NAM). Diversi membri del NAM criticarono la presenza di Castro, sostenendo che Cuba fosse allineata al Patto di Varsavia e che pertanto non avrebbe dovuto presenziare alla conferenza, soprattutto perch\u00e9 vi lod\u00f2 pubblicamente l'Unione Sovietica, sottolineando il suo carattere anti-imperialista. Il 6 ottobre 1973 scoppi\u00f2 la guerra del Kippur, che vide Israele scontrarsi con Siria ed Egitto (sostenuti da altri paesi arabi). Durante il conflitto il governo castrista invi\u00f2 4000 soldati nei territori interessati, per impedire alle forze israeliane di entrare nel territorio siriano.\nNel 1974 Cuba interruppe i rapporti con Israele a causa del trattamento riservato ai palestinesi durante il lungo conflitto arabo-israeliano e per le relazioni sempre pi\u00f9 strette tra lo stato ebraico e gli USA. Questo permise a Castro di guadagnarsi il rispetto da parte dei \"leader\" del mondo arabo, in particolare dal presidente libico Mu\u02bfammar Gheddafi, che divent\u00f2 suo amico e alleato. Durante l'anno Cuba ebbe un miglioramento economico, dovuto principalmente all'alto prezzo internazionale dello zucchero, ma influenzato anche da nuovi accordi commerciali con il Canada, l'Argentina e alcuni paesi dell'Europa occidentale. Il governo cubano adott\u00f2 una nuova costituzione basata sul modello sovietico e abol\u00ec le cariche di presidente e di primo ministro. Castro assunse la presidenza del nuovo Consiglio di Stato e del Consiglio dei Ministri, diventando capo di stato e capo del governo.\nPresidenza.\nInterventi militari all'estero e segretario generale del NAM: 1975-1979.\nCastro considerava l'Africa \"l'anello pi\u00f9 debole della catena imperialista\" e, su richiesta del presidente angolano Agostinho Neto, invi\u00f2 nel novembre del 1975 in Angola 230 consiglieri militari per aiutare il Movimento Popolare di Liberazione dell'Angola (MPLA) durante la guerra civile in Angola. Quando gli Stati Uniti e il Sudafrica intensificarono il loro sostegno al Fronte Nazionale di Liberazione dell'Angola (FNLA) e all'Unione Nazionale per l'Indipendenza Totale dell'Angola (UNITA), Castro ordin\u00f2 che altri 18.000 militari venissero inviati in Angola. \nIn viaggio verso l'Angola, Castro festeggi\u00f2 con Neto, il Presidente della Guinea Ahmed S\u00e9kou Tour\u00e9 e quello della Guinea-Bissau Lu\u00eds Cabral; nel frattempo decisero di appoggiare il Fronte di Liberazione del Mozambico contro la Resistenza Nazionale Mozambicana durante la guerra civile. Nel mese di febbraio Fidel visit\u00f2 l'Algeria e la Libia, trascorrendo dieci giorni con Mu\u02bfammar Gheddafi prima di discutere con il governo marxista della Repubblica Democratica Popolare dello Yemen. Da l\u00ec procedette verso Somalia, Tanzania, Mozambico e Angola; venne accolto dalle masse come un eroe, in particolare per la sua opposizione all\"apartheid\".\nNel 1977 scoppi\u00f2 la guerra dell'Ogaden, causata dall'invasione somala della omonima regione etiope; nonostante che il presidente somalo Mohammed Siad Barre fosse un ex-alleato di Castro, egli lo aveva messo in guardia in vista di un possibile attacco. Cuba si schier\u00f2 allora a fianco del presidente etiope Menghistu Hail\u00e9 Mari\u00e0m, inviando delle truppe sotto il comando del generale Arnaldo Ochoa per aiutare l'esercito etiope sopraffatto. Dopo aver costretto i somali a indietreggiare, Menghistu ordin\u00f2 al suo esercito di sopprimere il Fronte di Liberazione del Popolo Eritreo, un'azione non sostenuta da Fidel. Castro estese il suo supporto ai movimenti rivoluzionari latino-americani, in particolare (dal luglio 1979) al Fronte Sandinista di Liberazione Nazionale nel suo tentativo di rovesciare in Nicaragua il governo di Anastasio Somoza.\nI critici anti-castristi accusarono il governo di sprecare troppe vite cubane in questi coinvolgimenti militari; lo Scaife Foundations, fondato dal Center for a Free Cuba, ha stimato che circa 14.000 soldati cubani abbiano perso la vita durante azioni militari all'estero. Nel 1979 si tenne a L'Avana l'annuale vertice del Movimento dei non allineati (NAM), durante il quale Castro venne nominato segretario generale, incarico che ricopr\u00ec fino al 1983. In veste di segretario generale della NAM e di Presidente del Consiglio di Cuba, partecip\u00f2 nel mese di ottobre 1979 all'Assemblea generale delle Nazioni Unite, dove tenne un discorso sulle disparit\u00e0 nel mondo. Il suo discorso venne accolto con molti applausi da parte degli altri \"leader\" mondiali.\nI rapporti cubani con il resto del continente americano migliorarono sotto la presidenza messicana di Luis Echeverr\u00eda, del presidente statunitense Jimmy Carter e del primo ministro canadese Pierre Trudeau. Considerando Carter un uomo sincero e dalle buone intenzioni, Castro liber\u00f2 alcuni prigionieri politici e permise ad alcuni esuli cubani di visitare i loro parenti nell'isola, sperando a sua volta che Carter abolisse l'embargo economico e fermasse il supporto della CIA ai dissidenti anti-castristi.\nReagan e Gorba\u010d\u00ebv: 1980\u20131989.\nDal 1980 l'economia cubana si ritrov\u00f2 nuovamente in difficolt\u00e0, a seguito del calo del prezzo di mercato dello zucchero; nel 1979 la raccolta venne decimata.\nIn seguito, il governo cubano annunci\u00f2 che chiunque avesse voluto lasciare il paese avrebbe potuto farlo partendo dal porto di Mariel; inizi\u00f2 di l\u00ec a poco un imponente esodo navale. Quest'ultimo per\u00f2 inizi\u00f2 ad avere risvolti politici negativi per Carter quando si scopr\u00ec che un'alta percentuale di esuli era stata rilasciata dalle prigioni e dagli ospedali psichiatrici cubani.\nNel 1980 Ronald Reagan vinse le elezioni presidenziali statunitensi e intraprese una dura linea anti-castrista. Nel 1981 Castro accus\u00f2 gli Stati Uniti di guerra biologica contro Cuba.\nPur disprezzando la giunta militare di destra dell'Argentina (molti militanti comunisti da essa perseguitati avevano trovato rifugio a Cuba), Castro sostenne gli argentini durante la guerra delle Falkland contro il Regno Unito, appoggiato a sua volta dal Cile di Pinochet (2 aprile - 14 giugno 1982). Fidel decise poi di appoggiare il New Jewel Movement (partito politico grenadino d'ispirazione marxista-leninista e indipendentista), inviando inoltre medici, insegnanti e tecnici per sostenere lo sviluppo del paese e stringendo amicizia con il presidente Maurice Bishop.\nQuando Bishop venne ucciso in seguito a un colpo di Stato guidato da un membro interno del partito, il marxista Bernard Coard, nell'ottobre 1983, Castro continu\u00f2 prudentemente a sostenere il governo di Grenada. Tuttavia gli Stati Uniti utilizzarono il colpo di Stato come giustificazione per l'invasione dell'isola. I soldati cubani presenti nel territorio morirono durante il conflitto; Castro si schier\u00f2 contro l'invasione statunitense e paragon\u00f2 gli USA alla Germania nazista. Temendo un'invasione targata USA del Nicaragua, invi\u00f2 Arnaldo Ochoa a formare militarmente i sandinisti in azioni di guerriglia, ma ricevette poco sostegno dai sovietici.\nNel 1985 Gorba\u010d\u00ebv divenne Segretario generale del PCUS. La sua politica riformista fece temere a molti ortodossi marxisti (tra cui Fidel) un indebolimento dello stato socialista e il permesso agli elementi capitalisti di riconquistare il controllo. Gorba\u010d\u00ebv accett\u00f2 le richieste statunitensi di ridurre il sostegno a Cuba; e le relazioni tra i due paesi socialisti si deteriorarono. Quando Gorba\u010d\u00ebv visit\u00f2 Cuba nell'aprile 1989, inform\u00f2 Castro che la \"perestrojka\" avrebbe dato fine alle sovvenzioni per Cuba. Ignorando le richieste di liberalizzazione in conformit\u00e0 all'esempio sovietico, Castro continu\u00f2 a bloccare i dissidenti interni e in particolare a tenere sotto controllo i militari, la minaccia primaria per il governo. Numerosi ufficiali militari, tra i quali Ochoa e Tony de la Guardia, vennero indagati per corruzione e traffico di droga; in particolare gli ultimi due vennero giustiziati nel 1989, nonostante le richieste di clemenza. Su consiglio medico, nell'ottobre 1985, Castro smise di fumare sigari cubani, diventando un esempio da seguire per il resto del popolo cubano. Castro s'impegn\u00f2 successivamente nella denuncia del problema del debito del terzo mondo, sostenendo che quest'ultimo non sarebbe mai sfuggito al debito che le banche e i governi del primo mondo gli impongono. Nel 1985 L'Avana ospit\u00f2 cinque conferenze internazionali sul problema del debito mondiale.\nNel novembre 1987 Castro inizi\u00f2 a interessarsi maggiormente alla guerra civile in Angola. Il presidente angolano Jos\u00e9 Eduardo dos Santos riusc\u00ec a farsi inviare altre truppe cubane; Castro ammise poi di aver dedicato maggiore tempo all'Angola che alla situazione nazionale, credendo che una vittoria nel territorio straniero avrebbe condotto alla fine dell\"apartheid\". Gorba\u010d\u00ebv propose una negoziazione per porre fine al conflitto e nel 1988 organizz\u00f2 un colloquio tra URSS, USA, Cuba e Sudafrica; venne deciso che tutte le truppe straniere si sarebbero dovute ritirare dall'Angola. Castro si adir\u00f2 per l'approccio di Gorba\u010d\u00ebv, credendo che stesse abbandonando la lotta dei poveri del mondo a favore della distensione politica. In Europa orientale tra il 1989 e il 1991 i governi socialisti caddero sotto il controllo di capitalisti riformisti e molti osservatori occidentali si aspettavano la stessa fine per Cuba. Pi\u00f9 isolata, Cuba miglior\u00f2 le relazioni con il governo di Manuel Noriega a Panama, nonostante l'odio personale di Castro verso Noriega. Nel dicembre 1989, per\u00f2, con l'invasione statunitense, Noriega venne deposto. Nel febbraio 1990 gli alleati di Castro in Nicaragua, il presidente Daniel Ortega e i sandinisti, vennero sconfitti da Violeta Barrios de Chamorro, appartenente all'Unione Nazionale d'Opposizione), sostenuta dall'amministrazione Bush. Con il crollo del Blocco orientale, gli USA denunciarono le violazioni dei diritti umani a Cuba alla Commissione per i diritti umani di Ginevra. Cuba afferm\u00f2 che quella risoluzione rappresentava la manifestazione dell'egemonia statunitense e rifiut\u00f2 di consentire a una delegazione investigativa di entrare nel paese.\n1990-2000.\nCon la fine del favorevole commercio con il Blocco orientale, Castro dichiar\u00f2 pubblicamente che Cuba stava entrando in un \"periodo speciale nel tempo della pace\". Le razioni di benzina vennero ridotte drasticamente, vennero importate biciclette cinesi per sostituire le automobili, mentre le fabbriche che producevano beni non essenziali vennero chiuse. I buoi cominciarono a sostituire i trattori, la legna da ardere cominci\u00f2 ad essere utilizzata per la cottura e vennero introdotti tagli alla fornitutra di energia elettrica della durata giornaliera di 16 ore. Castro ammise che Cuba stava affrontando una situazione peggiore di una guerra aperta e che il paese avrebbe dovuto ricorrere all'agricoltura di sussistenza. Nel 1992 l'economia cubana era decresciuta in meno di due anni del 40%, con gravi carenze alimentari, malnutrizione diffusa e mancanza di beni di base.\nCastro sperava nel restauro del marxismo-leninismo nell'URSS, ma si astenne dal sostenere il colpo di Stato del 1991. Quando Gorba\u010d\u00ebv riconquist\u00f2 il controllo, le relazioni tra Cuba e l'URSS si deteriorano ulteriormente e le truppe sovietiche si ritirarono nel settembre 1991. Il 26 dicembre 1991 cadde ufficialmente l'Unione Sovietica. Il primo presidente russo, Boris Nikolaevi\u010d El'cin, divenne ostile a Castro e svilupp\u00f2 dei legami con la Fondazione Nazionale Cubano Americana. Castro cerc\u00f2 di migliorare i rapporti con le nazioni capitaliste. Accolse i politici e gli investitori occidentali a Cuba, strinse amicizia con Manuel Fraga e si interess\u00f2 particolarmente delle politiche di Margaret Thatcher nel Regno Unito. Fidel cess\u00f2 di sostenere i militanti stranieri, astenendosi dal lodare le FARC durante una visita in Colombia nel 1994 e chiedendo un accordo tra il governo messicano e l'Esercito Zapatista di Liberazione Nazionale nel 1995. Cominci\u00f2 allora a presentarsi pubblicamente sulla scacchiera mondiale come un \"leader\" moderato.\nNel 1991 L'Avana ospit\u00f2 gli XI Giochi panamericani; per fare ci\u00f2 vennero costruiti uno stadio e degli alloggi per gli atleti. Castro ammise che accettare la proposta di ospitare i giochi fu un grave e costoso errore. Nonostante questo, i giochi rappresentarono un vero successo per il governo castrista. Le folle che si riunivano acclamavano regolarmente il nome del \"leader\" rivoluzionario di fronte ai giornalisti stranieri. Per la seconda volta dalla nascita dei giochi, nel medagliere finale gli Stati Uniti furono superati dalla nazione di casa, dopo che nella prima edizione era stata l'Argentina a sopravanzare gli statunitensi. Il sostegno a Castro rimase stabile, anche se ebbero luogo piccole dimostrazioni anti-governative; l'opposizione cubana respinse per\u00f2 le richieste della comunit\u00e0 in esilio di realizzare una rivolta armata. Nell'agosto del 1994 si verific\u00f2 nella capitale cubana la pi\u00f9 grave manifestazione anti-castrista: 200-300 giovani cominciarono infatti a gettare pietre verso la polizia. In risposta i manifestanti vennero fronteggiati da una grande folla pro-governativa. I manifestanti vennero dispersi e non si registrarono feriti. Temendo che i gruppi dissidenti di Miami invadessero l'isola, il governo cubano organizz\u00f2 una strategia di difesa nota come \"la guerra di tutta la gente\", progettando una campagna di guerriglia diffusa; i disoccupati vennero impiegati in lavori di costruzione di una rete di bunker e tunnel in tutto il paese.\nIl governo castrista decise di diversificare l'economia dello stato in biotecnologie e turismo; quest'ultimo nel 1995 super\u00f2 l'industria dello zucchero come principale fonte di reddito. L'arrivo di migliaia di turisti messicani e spagnoli port\u00f2 a un numero crescente di cubane dedite alla prostituzione, ufficialmente illegale; Castro si astenne dall'utilizzare il pugno di ferro contro la prostituzione, temendo una dura opposizione politica. Le difficolt\u00e0 economiche portarono molti cubani a rivolgersi verso la religione, in particolare alla Chiesa cattolica e alla Santeria. Nonostante avesse a lungo creduto che la religione fosse un concetto superato, Castro ammorbid\u00ec il suo approccio verso la Chiesa e le istituzioni religiose. Riconobbe il senso psicologico che avrebbe potuto portare il credo religioso e permise ai credenti di unirsi al Partito Comunista. Nonostante considerasse la Chiesa cattolica un'istituzione reazionaria e pro-capitalista, Castro decise di organizzare una visita a Cuba di Papa Giovanni Paolo II, che avvenne nel gennaio 1998.\nNei primi anni novanta Castro abbracci\u00f2 l'ambientalismo, combattendo gli sprechi di risorse naturali e il riscaldamento globale e accusando gli USA di essere il principale inquinante del mondo. Le politiche ambientaliste del governo castrista furono molto efficaci: nel 2006 Cuba era l'unica nazione al mondo ad abbracciare la definizione del WWF di sviluppo sostenibile, con un'impronta ecologica inferiore agli 1,8 ettari per abitante e un indice di sviluppo umano nel 2007 dell'oltre 0,8. Contemporaneamente Castro divenne \"leader\" del movimento no-global, criticando l'egemonia globale statunitense e il controllo esercitato dalle multinazionali. Castro mantenne anche i suoi ideali anti-\"apartheid\"; durante le celebrazioni del 26 luglio 1991 Castro sal\u00ec sul palco a fianco di Nelson Mandela. Mandela lod\u00f2 il coinvolgimento cubano nella lotta contro il Sudafrica nel territorio angolano e ringrazi\u00f2 personalmente Castro. Fidel successivamente incontr\u00f2 Mandela durante le celebrazioni per la vittoria nelle elezioni generali in Sudafrica del 1994. Nel 2001 partecip\u00f2 alla \"Conferenza contro il razzismo\" in Sudafrica, dove si espresse nell'ambito della diffusione globale di stereotipi razziali attraverso i film statunitensi.\n2000\u20132006.\nImpantanata nei suoi problemi economici, Cuba assistette molto positivamente alla vittoria dell'anti-imperialista e socialista democratico Hugo Ch\u00e1vez alle elezioni presidenziali in Venezuela del 1998. Castro e Ch\u00e1vez strinsero una forte amicizia, con il primo che fungeva da guida e figura paterna al secondo; i due \"leader\" strinsero una solida alleanza che influenz\u00f2 tutta l'America Latina. Nel 2000 firmarono un accordo attraverso il quale Cuba avrebbe inviato 20.000 medici in Venezuela, ricevendo in cambio 53.000 barili di petrolio al giorno con tariffe preferenziali; nel 2004 l'accordo venne rafforzato: i medici inviati in territorio venezuelano crebbero a 40.000 e i barili di petrolio giornalieri a 90.000. L'8 luglio 2004 venne avviata, con l'impulso dei governi di Cuba e Venezuela, la \"Misi\u00f3n Milagro\"\".\nL'alleanza tra i due paesi favor\u00ec l'economia dell'isola caraibica e nel maggio 2005 Castro raddoppi\u00f2 il salario minimo per 1,6 milioni di lavoratori, aument\u00f2 le pensioni e forn\u00ec nuovi elettrodomestici da cucina ai residenti pi\u00f9 poveri di Cuba. Rimanevano per\u00f2 alcuni problemi economici: nel 2004 Castro, per compensare una carenza di carburante, chiuse 118 fabbriche (tra cui industrie siderurgiche e zuccherifici). Il 14 dicembre 2004 Cuba e Venezuela fondarono l'Alleanza Bolivariana per le Americhe, un progetto di cooperazione politica, sociale ed economica tra i paesi dell'America Latina e i paesi caraibici. Cuba apr\u00ec successivamente ambasciate in tutti i paesi della Caribbean Community.\nNel 2004 i rapporti diplomatici tra il governo castrista e Panama vennero interrotti perch\u00e9 la presidente Mireya Moscoso (appartenente al Partito Paname\u00f1ista) aveva graziato quattro esuli cubani accusati di aver tentato di assassinare Castro nel 2000. I legami diplomatici vennero poi ristabiliti nel 2005 con la salita al potere di Mart\u00edn Torrijos. \nCastro espresse la sua solidariet\u00e0 agli Stati Uniti dopo gli attacchi dell'11 settembre 2001, condannando Al Qaida e permettendo agli aerei statunitensi di atterrare negli aeroporti cubani in caso di necessit\u00e0. Castro si rese conto che gli attacchi terroristici avrebbero reso pi\u00f9 aggressiva la politica estera degli Stati Uniti. Critic\u00f2 l'invasione dell'Iraq del 2003, affermando che la guerra guidata dagli Usa aveva imposto una \"legge della giungla\" internazionale. Nel 1998 il primo ministro canadese Jean Chr\u00e9tien incontr\u00f2 Castro a Cuba per evidenziare i loro stretti legami. Fu il primo capo del governo canadese a visitare l'isola da quando Pierre Trudeau aveva visitato L'Avana nel 1976. Nel 2002 l'ex presidente USA Jimmy Carter visit\u00f2 Cuba, dove sottoline\u00f2 la mancanza di libert\u00e0 civili nel paese ed esort\u00f2 il governo a prestare attenzione al Progetto Varela di Oswaldo Pay\u00e1.\nUltimi anni.\n2006 - 2008.\nNel 2006 Castro venne sottoposto a un intervento chirurgico intestinale e il 31 luglio 2006 deleg\u00f2 le sue funzioni presidenziali al fratello Ra\u00fal. Nel febbraio 2007 Ra\u00fal annunci\u00f2 che la salute di Fidel stava migliorando e che stava prendendo parte a importanti riunioni governative. Nello stesso mese Fidel prese parte allo \"show\" radiofonico di Hugo Ch\u00e1vez, \"Al\u00f3 Presidente\". Il 21 aprile Castro incontr\u00f2 Wu Guanzheng, appartenente al Comitato permanente dell'ufficio politico del Partito Comunista Cinese. Il 15 e 16 settembre il Movimento dei paesi non allineati tenne il suo 14\u00b0 vertice a L'Avana, dove Fidel venne nominato segretario generale.\nIn una lettera del febbraio 2008 Castro annunci\u00f2 di non voler accettare i ruoli di Presidente del Consiglio di Stato e di Comandante in Capo che gli sarebbero stati proposti durante l'Assemblea Nazionale di quel mese, affermando: \"Sarebbe tradita la mia coscienza se assumessi una responsabilit\u00e0 che richiede mobilit\u00e0 e devozione totale, che non sono in condizioni fisiche da offrire\". Il 24 febbraio 2008 l'Assemblea nazionale del potere popolare vot\u00f2 all'unanimit\u00e0 Ra\u00fal come presidente. Descrivendo il fratello come \"non sostituibile\", Ra\u00fal propose che Fidel continuasse ad essere consultato sulle questioni di maggiore importanza, una mozione approvata all'unanimit\u00e0 dai 597 membri dell'Assemblea Nazionale.\n2008\u20132016.\nIl 19 aprile 2011, in occasione del VI Congresso nazionale del Partito Comunista di Cuba, Fidel Castro si dimise anche dalla carica di Primo Segretario del partito, l'ultima che deteneva ufficialmente. Nel marzo 2011 Castro aveva condannato l'intervento militare della NATO in Libia.\nIl 29 marzo 2012, durante la visita a Cuba di Papa Benedetto XVI, Fidel Castro ebbe un colloquio di circa trenta minuti con il pontefice, definito da entrambi molto cordiale, nel quale Castro, pur mostrando alcune difficolt\u00e0 motorie dovute alla malattia e all'et\u00e0 avanzata, si dimostr\u00f2 ancora perfettamente lucido e cosciente, anche a dispetto delle voci circolate pochi giorni prima riguardo alla sua presunta morte. Si vocifer\u00f2 che, durante l'incontro, Castro avrebbe confidato al pontefice la sua conversione al cattolicesimo, ma la notizia non trov\u00f2 conferme ed \u00e8 rimasta un'indiscrezione. Dopo molto tempo lontano dalla scena pubblica, Castro, assieme al fratello Ra\u00fal, incontr\u00f2 il politico venezuelano Diosdado Cabello all'Avana l'8 giugno 2013. Un'altra uscita pubblica avvenne il 9 gennaio 2014, per l'inaugurazione all'Avana di uno spazio culturale.\nNel gennaio 2015 Fidel Castro comment\u00f2 in una lettera agli studenti la ripresa delle relazioni diplomatiche con Washington promossa dal fratello Ra\u00fal, affermando che, pur trattandosi di una mossa positiva per stabilire la pace regionale, diffidava del governo USA. Non incontr\u00f2 Barack Obama durante la sua visita a Cuba nel marzo 2016 \u2013 la prima di un presidente statunitense in 88 anni \u2013 ma gli dedic\u00f2 un editoriale, intitolato ironicamente \"Fratello Obama\", in cui dichiar\u00f2: \"Non abbiamo bisogno di regali dall'impero\".\nIl 20 settembre 2015 Fidel Castro incontr\u00f2 Papa Francesco nella propria residenza dell'Avana, durante la visita del pontefice argentino nell'isola. Il colloquio, avvenuto in lingua spagnola e durato circa quaranta minuti, fu incentrato sulla fede e sul futuro degli equilibri mondiali e si concluse con un reciproco scambio di doni in un clima cordiale e informale, quando il papa prese la mano di Castro e gli chiese di dedicargli un Padre nostro.\nIl 19 aprile 2016 Castro intervenne a sorpresa nel corso della cerimonia di chiusura del VII Congresso nazionale del Partito Comunista di Cuba pronunciando quello che si riveler\u00e0 essere il suo ultimo discorso ufficiale, una sorta di commiato e di testamento politico, in cui osserv\u00f2 che, data l'et\u00e0 avanzata, quella era probabilmente \"l'ultima volta\" che prendeva la parola nell'assemblea, invitando gli astanti a mantenere vivi i propri ideali comunisti.\nL'ultima apparizione in pubblico avvenne il 13 agosto, durante la celebrazione del suo novantesimo compleanno al teatro Karl Marx dell'Avana.\nMorte.\nFidel Castro \u00e8 morto nella capitale cubana alle ore 22.29 del 25 novembre 2016, esattamente 60 anni dopo il salpamento del \"Granma\"; a darne l'annuncio alla televisione di Stato \u00e8 stato il fratello Ra\u00fal. La causa della morte non \u00e8 stata rivelata. Nel rispetto della volont\u00e0 del defunto, il corpo \u00e8 stato cremato nelle ore successive.\nDurante i nove giorni di lutto nazionale, il corteo funebre ha percorso al contrario il medesimo viaggio di 900 km fatto da Castro e dai rivoluzionari nel gennaio 1959, trasportandone l'urna cineraria dall'Avana a Santiago di Cuba, dove \u00e8 stata sepolta. Le varie tappe del tragitto hanno visto la folla accoglierlo con commozione, ammassata lungo le strade per assistere al corteo.\nIdeologia politica.\nCastro inizialmente si proclam\u00f2 \"un socialista, un marxista e un leninista\", mentre dal dicembre 1961 cominci\u00f2 a definirsi marxista-leninista. Da marxista, Castro cerc\u00f2 di trasformare Cuba da uno stato capitalista dominato dall'imperialismo straniero in una societ\u00e0 socialista e, infine, in una societ\u00e0 comunista. Influenzato da Guevara, egli sugger\u00ec che Cuba potesse eludere la maggior parte delle fasi del socialismo e progredire direttamente al comunismo.\nLa Rivoluzione cubana tuttavia non incontr\u00f2 l'assioma marxista consistente nel raggiungere il socialismo attraverso la rivoluzione del proletariato: i principali membri delle forze rivoluzionarie impegnate a rovesciare Batista appartenevano infatti alla classe media cubana. Castro dichiar\u00f2 anche: \"Noi non siamo solo marxisti-leninisti, ma anche nazionalisti e patrioti\". Fidel descrisse Karl Marx e il nazionalista cubano Jos\u00e9 Mart\u00ed come sue principali figure che hanno influenzato la sua ideologia; secondo lo storico e giornalista Richard Gott la politica castrista fu maggiormente influenzata da Mart\u00ed che da Marx. Castro descrisse le idee politiche di Mart\u00ed come \"una filosofia dell'indipendenza e una eccezionale filosofia umanistica\", e i suoi sostenitori e apologisti affermarono ripetutamente che esistevano grandi analogie tra le due figure.\nIl biografo Volka Skierka descrisse il governo castrista come un sistema altamente individuale socialista e nazionalista. Secondo Theodore Draper l'ideologia di Castro \u00e8 il \"Castroism\" (traducibile in \"castrismo\"), ovvero una miscela del socialismo europeo con la tradizione rivoluzionaria latinoamericana. Secondo invece lo studioso di scienza politica Paul C. Sondrol la politica di Castro poteva essere definita come \"utopista e totalitaria\". Lo stile della \"leadership\" da lui esercitata richiamava (sempre secondo Sondrol) il pi\u00f9 ampio fenomeno latinoamericano del caudillo.\nProfilo personale.\nIl biografo Leycester Coltman descrisse Castro come \"fortemente fedele e dedito al suo lavoro, generoso e magnanimo\", ma che poteva anche essere \"vendicativo e inflessibile\". Afferm\u00f2 che Castro \"avesse sempre avuto un forte senso dell'umorismo e di autoironia\" ma che poteva essere allo stesso tempo \"un pessimo perdente\" e che, in caso pensasse di venire umiliato, capace di agire con \"rabbia feroce\". Secondo Peter Bourne, da giovane Fidel era intollerante verso le persone che non la pensavano come lui. Balfour afferm\u00f2 che Castro possedesse una \"voracit\u00e0 per la conoscenza\" e una \"memoria elefantina\", che gli permettevano di parlare per ore su diversi temi. Castro era anche noto per il tantissimo tempo occupato a lavorare; spesso si coricava alle 3 o alle 4 del mattino.\nPreferiva incontrare i diplomatici stranieri verso le prime ore del mattino, credendo che la stanchezza dell'interlocutore avrebbe giovato agli accordi.\nCastro afferm\u00f2 che Ernest Hemingway fosse il suo scrittore preferito, che gli piaceva leggere e che non era interessato alla musica. Appassionato sportivo, trascorse anche gran parte del suo tempo libero cercando di mantenersi in forma, intraprendendo un regolare esercizio fisico. Altro suo interesse era la gastronomia (in particolare amava il vino e il whisky); spesso vagava nella sua cucina per discutere con gli \"chef\". La passione per le armi caratterizz\u00f2 tutta la sua vita. Preferiva la campagna alla citt\u00e0.\nFidel aveva instaurato un rapporto molto stretto con Guevara fin dal loro incontro in Messico; l'amicizia cominci\u00f2 per\u00f2 ad affievolirsi dopo la rivoluzione. In particolare Guevara considerava l'URSS una forza imperialista pari a quella statunitense, non sopportava il fatto che Cuba stesse entrando gradualmente nell'orbita dei paesi socialisti ed era filo-cinese. Progressivamente il Che cominci\u00f2 ad allontanarsi dal gruppo dirigente cubano, e nel 1965 abbandon\u00f2 l'isola.\nMentre diverse fonti affermano che Castro non si fosse arricchito, che vivesse una vita pi\u00f9 modesta rispetto alla maggior parte dei presidenti dell'America Latina, la sua ex guardia del corpo Juan Reinaldo S\u00e1nchez sostenne che Castro vivesse nel lusso, con diverse case e yacht che aveva nascosto alla popolazione cubana. Nel 2006 Forbes stim\u00f2 il patrimonio netto di Castro in 900 milioni di dollari. Secondo il quotidiano spagnolo \"El Pa\u00eds\", la casa di Fidel Castro \"\u00e8 comoda e funzionale, ma non lussuosa\".\nFamiglia.\nMolti dettagli sulla vita privata di Castro, in particolare riguardo ai suoi familiari, sono scarsi, dato che tali informazioni vengono censurate dai media statali. Il biografo e storico Robert E. Quirk osserv\u00f2 che per tutta la sua vita il \"L\u00edder M\u00e1ximo\" fu\n\"incapace di formare una relazione sentimentale duratura con qualsiasi donna\". La prima moglie di Castro fu Mirta Diaz-Balart, che spos\u00f2 nell'ottobre del 1948, da cui ebbe un figlio, Fidel \u00c1ngel \"Fidelito\" Castro D\u00edaz-Balart, nato nel settembre 1949 e morto suicida nel febbraio 2018. Mentre Fidel era sposato con Mirta, ebbe una relazione con Natalia \"Naty\" Revuelta Clews dalla quale nacque Alina Fern\u00e1ndez Revuelta. Da Maria Laborde Fidel ebbe un altro figlio, Jorge \u00c1ngel Castro.\nFidel ebbe un'altra figlia, Francisca Pupo (nata nel 1953), frutto di una storia di una notte. La Pupo e suo marito vivono attualmente a Miami. I rapporti sentimentali tra Castro e una donna duravano spesso solo per una notte. Fidel ebbe altri cinque figli dalla sua seconda moglie, Dalia Soto del Valle: Antonio, Alejandro, Alexis, Alexander \"Alex\" e \u00c1ngel Castro Soto del Valle. Sua sorella Juanita Castro ha vissuto negli Stati Uniti fin dagli inizi degli anni '60 ed \u00e8 contro il regime cubano instaurato da suo fratello Fidel. Mentre era al potere, i due amici di sesso maschile pi\u00f9 stretti erano \nl'ex sindaco di L'Avana Pep\u00edn Naranjo e il suo medico personale Ren\u00e9 Vallejo. Castro ebbe anche una profonda amicizia con la rivoluzionaria Celia S\u00e1nchez, che lo accompagnava quasi ovunque nel corso degli anni '60. Castro era anche un buon amico del romanziere colombiano Gabriel Garc\u00eda M\u00e1rquez.\nFede e rapporto con la religione.\nNato cattolico, Castro si \u00e8 gradualmente allontanato dalla fede, sia secondo lui stesso perch\u00e9 \"non era adatto alla religione\" sia per effetto del suo avvicinamento al marxismo-leninismo. Anche il rapporto con la Chiesa cubana cambi\u00f2 gradualmente: da amichevole e di collaborazione, durante la rivoluzione a una vera persecuzione dopo il suo avvicinamento alle politiche sovietiche, abolendo il Natale e ostacolando i cristiani. Ci\u00f2 nonostante, Castro rimarr\u00e0 interessato alle vicende della teologia della liberazione, che avvicinavano cristianesimo cattolico e marxismo. La persecuzione castrista contro la libert\u00e0 religiosa a Cuba scemer\u00e0 gradualmente a partire dalla caduta del Muro di Berlino e dallo scioglimento dell'Unione Sovietica, fino a ripristinare nel XXI secolo pressoch\u00e9 totalmente la libert\u00e0 religiosa a Cuba (rimasto comunque uno stato fortemente laico).\nIn seguito alla nascita della sua amicizia con il \"leader\" venezuelano Hugo Ch\u00e1vez, socialista cristiano di forte fede cattolica, Castro dichiarer\u00e0 di essere \"cristiano nel sociale\". Inoltre nel 2016 ricever\u00e0 la visita di papa Francesco, che al momento della morte del \"lider maximo\" si dichiarer\u00e0 \"addolorato\".\nSi \u00e8 spesso inoltre parlato nei suoi ultimi anni di vita di una possibile conversione al cristianesimo di Castro, ma ci\u00f2 non ha trovato attualmente nessuna conferma.\nCritica.\nUno dei \"leader\" politici pi\u00f9 controversi della sua epoca, Castro riusc\u00ec durante la sua vita a ispirare ma allo stesso tempo a rendere sgomenta la popolazione mondiale. \"The Observer\" osserv\u00f2 che la sua morte divise tanto quanto la sua vita, e che l'unica cosa su cui i suoi \"nemici e ammiratori\" erano d'accordo era che fosse una \"figura straordinaria\", che trasform\u00f2 una piccola isola caraibica in una grande forza nello scacchiere mondiale. \"The Daily Telegraph\" not\u00f2 che Fidel venne sia lodato in tutto il mondo \"come un coraggioso campione del mondo\", sia \"deriso come un dittatore assetato di potere\". Sotto la \"leadership\" castrista Cuba divenne una delle societ\u00e0 pi\u00f9 istruite e pi\u00f9 sane del terzo mondo, e uno dei paesi pi\u00f9 militarizzati dell'America Latina. Nonostante le dimensioni ridotte e il peso economico limitato, la Cuba di Castro si guadagn\u00f2 un ruolo importante nel palcoscenico mondiale. Sull'isola, la legittimit\u00e0 del governo di Castro si basava sui miglioramenti che port\u00f2 alla giustizia sociale, alla sanit\u00e0 e all'istruzione. L'amministrazione castrista si affid\u00f2 fortemente anche al sentimento nazionalista, in particolare alla grande ostilit\u00e0 verso il governo USA. Secondo Balfour, la popolarit\u00e0 nazionale di Castro nasce dal fatto che egli simboleggi\u00f2 per gran parte della popolazione \"una speranza di lunga clausura della liberazione nazionale e della giustizia sociale\". Balfour not\u00f2 anche come in America Latina Castro fosse \"un simbolo di sfida contro il continuo imperialismo economico e culturale degli Stati Uniti\". Wayne S. Smith osserv\u00f2 come l'opposizione di Castro al dominio statunitense e la trasformazione di Cuba in una grande figura politica mondiale port\u00f2 a ricevere \"caldi applausi\" in tutto l'Emisfero occidentale.\nVari governi occidentali e organizzazioni per i diritti umani criticarono comunque pesantemente Castro, insultato pesantemente soprattutto negli USA. Dopo la morte di Castro, il presidente eletto Donald Trump lo defin\u00ec un \"dittatore brutale\", mentre Marco Rubio lo defin\u00ec \"un dittatore malvagio e assassino\" che trasform\u00f2 Cuba in \"una prigione impoverita\". Castro ricevette un gran numero di premi e di riconoscimenti da parte di governi stranieri; inoltre la rivoluzione cubana \u00e8 stata fonte d'ispirazione per Ahmed Ben Bella, e Nelson Mandela.\nIn seguito alla morte di Castro, il governo cubano annunci\u00f2 che avrebbe approvato una legge che vietasse la denominazione di \"istituzioni, strade, parchi o altri luoghi pubblici, o l'erezione di busti, statue o altre forme di omaggio\" in onore del \"leader\" cubano, in linea con i suoi desideri di impedire che un culto della personalit\u00e0 si sviluppi intorno a lui.\nDiritti umani.\nDiritti umani e omofobia.\nDagli anni sessanta agli anni ottanta il regime castrista ha adottato forme di persecuzione nei confronti degli omosessuali. Considerati \"controrivoluzionari\", molti di loro sono stati rinchiusi nei campi di lavoro forzati UMAP (\"Unidades Militares de Ayuda a la Producci\u00f3n\") a causa del loro orientamento sessuale. Nell'ideologia castrista i \"maricones\" (\"finocchi\") erano infatti considerati espressione dei valori decadenti della societ\u00e0 borghese: \nNel marzo del 1965, durante un'intervista, Giangiacomo Feltrinelli chiese a Castro come mai gli omosessuali venissero perseguitati. Il \"L\u00ecder Maximo\", sostenendo di non avere personalmente niente contro gli omosessuali, accenn\u00f2 a proteste in varie scuole da parte dei genitori, da comprendere in quanto \"l'idea di mandare un figlio a scuola e vederselo tornare frocio non garberebbe a nessuno\". In un'intervista del 31 agosto 2010, Fidel Castro pronuncer\u00e0 un \"mea culpa\" e ammetter\u00e0 gli errori commessi in quegli anni.\nNel frattempo i rapporti tra regime e omosessuali erano completamente cambiati: dal 1992 era diventato legale allacciare relazioni omosessuali tra maggiorenni. Nel 2003 Carlos Sanchez, dell'Associazione Internazionale dei Gay e delle Lesbiche, ha presentato un rapporto in cui dichiara che non esiste pi\u00f9 una legislazione punitiva verso gli omosessuali e da parte dei cubani esiste un alto livello di tolleranza, anche se non tutti sono d'accordo. Esistono anche programmi culturali per la lotta all'omofobia. Dal 2005, inoltre, gli interventi chirurgici di cambiamento di sesso sono gratuiti e regolati dalla legge.\nLa nipote di Fidel, Mariela Castro, guida il Centro Nacional de Educaci\u00f3n Sexual, un ente che, con il sostegno del governo, si occupa di educazione sessuale e conduce campagne a favore dei diritti delle persone omosessuali. Secondo Mariela, suo padre Ra\u00fal (succeduto a Fidel alla guida di Cuba) ha espresso opinione favorevole all'introduzione del matrimonio tra persone dello stesso sesso, poi permesso con l\u2019arrivo del nuovo capo di governo Miguel D\u00edaz-Canel. CUBA Freedom House ha calcolato che dal 1959 ci siano stati quasi 10.000 morti a causa di esecuzioni sommarie, persone perite in carcere o scomparse in omicidi misteriosi.\nFilmografia.\nNel 2003 Fidel Castro appare nelle pellicola \"Comandante\" e \"Looking for Fidel\" di Oliver Stone, entrambi documentari che si sviluppano come lunghe interviste del regista statunitense al \"Lider maximo\".\nNel 2006 partecipa inoltre, nei panni di se stesso, alle riprese della pellicola spagnola \"La sottile linea della verit\u00e0\", diretta dal regista italiano Angelo Rizzo e presentata al Festival di Berlino nel 2008.\nOnorificenze.\nNel corso della sua vita, Fidel Castro ha ricevuto diverse onorificenze."}
{"id": "517191", "revid": "27723", "url": "https://it.wikipedia.org/wiki?curid=517191", "title": "Rtl 102.5", "text": ""}
{"id": "517192", "revid": "1115371", "url": "https://it.wikipedia.org/wiki?curid=517192", "title": "Paul Kruger", "text": "Chiamato anche Oom Paul (afrikaans per \"Zio Paul\"), fu un leader della resistenza boera contro il governo britannico del Sudafrica, e presidente della Repubblica del Transvaal. Da Paul Kruger prende il nome il celebre Parco nazionale Kruger, il principale parco nazionale faunistico sudafricano.\nBiografia.\nGiovent\u00f9.\nKruger nacque in una famiglia di origini prussiane, a Bulhoek, la fattoria del nonno, nel distretto di Steynsburg; in seguito si trasfer\u00ec nella fattoria di Vaalbank. Ebbe appena tre mesi di educazione formale; ma divenne un profondo conoscitore della vita nel veldt. Suo padre, Casper Kruger, si un\u00ec al partito dei trekker di Andries Potgieter nel 1836, quando ebbe inizio il Grande Trek. I trekker, e con loro i Kruger, attraversarono il fiume Vaal nel 1838, stabilendosi dapprima a Potchefstroom. Il padre di Kruger scelse di stabilirsi nell'odierno distretto di Rustenburg. A 16 anni, a Paul venne concesso di scegliere una fattoria per s\u00e9 ai piedi del Magaliesberg, dove egli si stabil\u00ec nel 1841.\nL'anno successivo, ancora giovanissimo, spos\u00f2 Maria du Plessis, e insieme a lei accompagn\u00f2 il padre nel Transvaal orientale. Quando fecero rientro a Rustenburg, la moglie e il figlio neonato di Kruger morirono, probabilmente di malaria. Kruger si rispos\u00f2 con la cugina di Maria, Gezina du Plessis, da cui ebbe sette figlie e nove figli. Secondo la leggenda, gli indigeni della regione dello Tshwane lo chiamavano \"Mamelodi'a Tshwane\" (in lingua tswana, \"fischiatore del fiume Apies\"), per la sua abilit\u00e0 nell'imitazione dei canti degli uccelli.\nAttivit\u00e0 politica.\nIl giovane Kruger entr\u00f2 nell'esercito e divenne Commandant-General della Repubblica Sudafricana (detta anche Repubblica del Transvaal). Fu eletto membro di una commissione del \"Volksraad\" (il parlamento repubblicano) incaricata di stendere una costituzione, e svolse un ruolo importante nell'appianamento delle controversie fra Stephanus Schoeman e Marthinus Wessel Pretorius.\nNel 1873 Kruger diede le dimissioni come Commandant-General, ritirandosi per qualche tempo nella sua fattoria di Boekenhoutfontein. L'anno dopo, tuttavia, fu eletto come membro del Consiglio Esecutivo e di l\u00ec a poco divenne vicepresidente della Repubblica del Transvaal. In seguito all'annessione del Transvaal da parte degli inglesi, nel 1877, Kruger divenne il leader della resistenza boera. Con questo ruolo, come rappresentante dei boeri, egli visit\u00f2 il Regno Unito e l'Europa (sorvolando tra l'altro Parigi in mongolfiera).\nLa Prima guerra boera, scoppiata nel 1880, vide la sconfitta delle forze britanniche nella decisiva battaglia di Majuba Hill, combattuta nel 1881. Kruger svolse un ruolo determinante nei negoziati con gli inglesi, e anche grazie alla sua opera venne riconosciuta l'indipendenza del Transvaal. Il 30 dicembre 1880, a 55 anni, Kruger fu eletto presidente del Transvaal. Il suo primo obiettivo fu una revisione della Convenzione di Pretoria stipulata con gli inglesi al termine della Prima guerra boera. A questo scopo si rec\u00f2 nuovamente in Europa nel 1883, intessendo relazioni con molti leader del Vecchio Mondo.\nDopo la scoperta dell'oro nel Transvaal (nella zona di Witwatersrand), le brame imperialistiche degli inglesi vennero improvvisamente moltiplicate. Dimostrando una notevole lucidit\u00e0 politica, Kruger anticip\u00f2 gli eventi dichiarando che anzich\u00e9 gioire per il ritrovamento di oro, i boeri del Transvaal avrebbero dovuto piangere perch\u00e9 \"questo porter\u00e0 la nostra terra a inzupparsi di sangue\". Alla fine del 1895 gli eventi iniziarono a precipitare con il celebre \"Jameson Raid\", un'operazione militare non ufficiale contro il Transvaal finanziata da magnati inglesi come Cecil Rhodes. Il \"raid\" fall\u00ec. Nel 1898 Kruger fu eletto presidente per la quarta e ultima volta.\nEsilio.\nL'11 ottobre 1899 ebbe inizio la Seconda guerra boera. Il 7 maggio dell'anno successivo Kruger partecip\u00f2 all'ultima seduta del Volksraad; gli inglesi stavano avanzando e il 29 maggio Kruger dovette abbandonare Pretoria. Per qualche tempo rimase nella zona della Mpumalanga; a ottobre, si imbarc\u00f2 sulla nave da guerra olandese \"Gelderland\" e fugg\u00ec dal Sudafrica. Sua moglie era troppo malata per imbarcarsi; mor\u00ec il 20 luglio 1901.\nKruger si trasfer\u00ec dapprima nei Paesi Bassi e poi a Clarens presso Le Ch\u00e2telard (oggi Montreux), dove mor\u00ec il 14 luglio 1904. Aveva soggiornato anche a Nizza, in Francia, dove avrebbe dovuto partecipare come testimone al matrimonio tra la nipote Myra Francisca Guttman Joubert e Camillo Ricchiardi, gi\u00e0 colonnello della Legione Italiana in Transvaal, ma i problemi di salute lo impedirono. Fu lui a dare l'incarico a Camillo Ricchiardi di perorare la causa boera organizzando una serie di conferenze in Italia e all'estero. Sempre su interessamento del Kruger il Ricchiardi ebbe il compito di organizzare le \"colonie\" boere del Chubut, in Argentina, con l'incarico di amministratore. Il 16 dicembre dello stesso anno fu sepolto a Pretoria, nel cimitero di Church Street."}
{"id": "517195", "revid": "21880", "url": "https://it.wikipedia.org/wiki?curid=517195", "title": "Parco Kruger", "text": ""}
{"id": "517196", "revid": "125393804", "url": "https://it.wikipedia.org/wiki?curid=517196", "title": "Giuseppe Viviani", "text": "Biografia.\nSoprattutto nell'incisione raggiunse risultati eccezionali, tra i maggiori del Novecento italiano (accanto a Giorgio Morandi e Luigi Bartolini), trasformando in originali immagini la sua personale visione del mondo, con una particolare predilezione per la vita del litorale pisano che ben conosceva. Visse infatti lungamente a Marina di Pisa, ed alla morte, seguendo le sue ultime volont\u00e0, le lastre originali delle sue opere furono gettate in mare al largo della piccola localit\u00e0 costiera toscana.\nViviani raggiunse la fama soltanto nel secondo dopoguerra: era il 1948 quando gli fu assegnata la cattedra di incisione presso l'Accademia di Belle Arti di Firenze, cattedra che era gi\u00e0 stata ricoperta da Giovanni Fattori.\nInizi\u00f2 cos\u00ec per Viviani un periodo di grandi successi, con la partecipazione a importanti mostre e concorsi internazionali di incisione, che lo videro pi\u00f9 volte vincitore. Nel 1960 la citt\u00e0 di Pisa gli dedic\u00f2 una grande mostra che ripercorreva tutta la sua opera, e gratific\u00f2 l'artista con la nomina a \"cittadino benemerito\".\nLa vita di Viviani non fu facile: perse infatti il padre all'et\u00e0 di due anni e dovette trasferirsi insieme alla madre presso il nonno, un ortopedico che fabbricava arti finti, oggetti che devono essersi impressi nella memoria dell'artista bambino, tanto che poi li inser\u00ec in molte sue opere. Fino alla Seconda guerra mondiale svolse numerosi e diversi lavori, senza mai per\u00f2 abbandonare la sua attivit\u00e0 artistica.\nCon la chiamata in cattedra a Firenze l'artista, ormai cinquantenne, ebbe finalmente il successo che meritava: le sue incisioni raggiunsero quotazioni altissime, dandogli quella tranquillit\u00e0 economica che gli permise di dedicarsi solo alla sua arte e alla sua seconda grande passione, la caccia: non a caso mute di segugi si trovano ritratte in molte sue opere, ed alla morte chiese ed ottenne di essere seppellito con la sua doppietta preferita. Viviani era anche un appassionato pescatore di c\u00e8e, gli avannotti di anguille che costituiscono il piatto principe della cucina pisana. A loro dedic\u00f2 una litografia tirata in soli cento esemplari ed \u00e8 con la ripaiola - un grande retino per pescarle nelle fredde notti invernali - che lo vediamo ritratto a Boccadarno, in una delle foto pi\u00f9 famose.\n\u00c8 sepolto nella chiesa di San Francesco a Pisa.\nAll'indomani della sua morte, nel 1965, gli viene dedicata una retrospettiva nell'ambito della IX Quadriennale di Roma.\nL'arte di Viviani \u00e8 improntata ad una visione malinconica e decadente della vita, ed allo stesso tempo ad un grande amore per la vita stessa. Con un segno lineare ed essenziale ed una raffinata perizia tecnica, l'artista si \u00e8 mosso tra un ingenuo immaginario popolaresco e la meditata ricerca di immagini della memoria, ricreando un mondo venato di profonda emotivit\u00e0 e percorso da aperture metafisiche ricche di allusioni, suggestioni e significati."}
{"id": "517197", "revid": "287204", "url": "https://it.wikipedia.org/wiki?curid=517197", "title": "Coronene", "text": "Il coronene, o superbenzene \u00e8 un idrocarburo policiclico aromatico (IPA) costituito da sei anelli benzenici orto-fusi.\nSi ritrova allo stato naturale nel minerale carpathite, e si pu\u00f2 sintetizzare per idrocracking da prodotti petrolchimici. Mostra una fluorescenza blu, ed \u00e8 solubile in solventi organici apolari, come toluene e benzene, modificando le caratteristiche spettrali dell'emissione fluorescente in base al solvente utilizzato (analogamente al pirene viene utilizzato per indagini sulla polarit\u00e0 del solvente stesso).\nIl coronene \u00e8 stato individuato sulla superficie di Titano, satellite di Saturno.\nIl coronene come gran parte degli IPA pu\u00f2 causare danni al DNA dei mammiferi, nel quale si intercala nel solco maggiore, grazie alla sua planarit\u00e0, interagendo con le basi azotate attraverso deboli interazioni. Il coronene cos\u00ec legato al DNA causa gravi danni che possono manifestarsi con la comparsa di tumori."}
{"id": "517200", "revid": "1318658", "url": "https://it.wikipedia.org/wiki?curid=517200", "title": "Arrondissement di Gu\u00e9ret", "text": "L\"arrondissement\" di Gu\u00e9ret \u00e8 un \"arrondissement\" dipartimentale della Francia situato nel dipartimento Creuse, nella regione della Nuova Aquitania.\nStoria.\nFu creato nel 1800 sulla base dei preesistenti distretti. Nel 1926 vi furono integrati gli arrondissement soppressi di Bourganeuf e di Boussac.\nComposizione.\nL\"arrondissement\" \u00e8 composto da 142 comuni raggruppati in 15 cantoni:\nComuni.\nI comuni dell'arrondissement di Gu\u00e9ret sono:"}
{"id": "517202", "revid": "36426", "url": "https://it.wikipedia.org/wiki?curid=517202", "title": "Maestro di Signa", "text": "Opere.\nLa denominazione di questo artista deriva dalla sua opera pi\u00f9 significativa, gli affreschi con le \"Storie della beata Giovanna\" nella chiesa di San Giovanni Battista a Signa, datati 1462.\nQuesto maestro si form\u00f2 nella bottega di Bicci di Lorenzo di Firenze, con il quale collabor\u00f2 negli anni Quaranta del Quattrocento, e sono state riconosciute come sue opere giovanili le tavole laterali di due polittici del suo capobottega, oggi smembrati con le tavole in questione conservate al Museo della Collegiata di Empoli, una con i \"Santi Lorenzo, Donnino, Pietro e Paolo\" e l'altra con i \"Santi Ansano e Apollonia con l'arcangelo Raffaele\".\nProseguendo nella sua attivit\u00e0 di pittore, dimostr\u00f2 un'attitudine pittorica simile al compagno di bottega e coetaneo Neri di Bicci, con un aggiornamento, sia pure epidermico, verso le novit\u00e0 del Rinascimento, come gli sfondi architettonici che sostituiscono lo sfondo oro, come si pu\u00f2 notare l'evoluzione di graduale verso un senso prospettico di alcuni elementi delle pale come i troni (\"Pala\" di San Miniato a Quintole), i porticati (\"Annunciazione\" della collezione Berenson), le nicchie (i \"Santi\" ad affresco nella chiesa di San Niccol\u00f2 Oltrarno a Firenze) e il caratteristico e frequente uso del motivo a spirale prospettica nella decorazione delle cornici marmoree.\nSi tratta comunque di un pittore di stampo tradizionale, tardivo e artigianale, che trova la sua migliore vena artistica popolaresca nella rappresentazione di scene narrative, come le \"Storie della Beata Giovanna\" di Signa, o le agiografie dei \"Santi\" a San Niccol\u00f2 Oltrarno.\nLa committenza di questo artista \u00e8 varia, ma proprio per il suo carattere un po' \"retr\u00f2\" attir\u00f2 soprattutto istituzioni pi\u00f9 provinciali, del contado fiorentino, sue opere sono state rintracciate per esempio a Lastra a Signa, a Empoli, a Ponte a Greve, nella chiesa di San Miniato a Quintole, nella Chiesa di San Michele a Rupecanina, a Villamagna, a Castelbonsi (San Casciano in Val di Pesa), a Vicchio, a Palazzuolo sul Senio ed a Badia a Settimo.\nIl suo ruolo pi\u00f9 importante fu quindi quello di diffondere la cultura artistica fiorentina nei centri periferici e di far sopravvivere fino allo scorcio del secolo elementi stilistici tardogotici."}
{"id": "517206", "revid": "623104", "url": "https://it.wikipedia.org/wiki?curid=517206", "title": "Metodo analitico", "text": "Un metodo analitico \u00e8, in generale, una metodica di analisi scientifica consistente nell'arrivare alla soluzione di un problema mediante un procedimento ben definito e di calcolo matematico.\nChimica.\nIn chimica, un metodo analitico \u00e8 un documento che descrive quali sono le operazioni da eseguire su un campione per:\nNell'industria, tale documento \u00e8 parte integrante di una specifica, ovvero del contratto di compravendita del prodotto chimico, ed \u00e8 il documento al quale le parti faranno riferimento in caso di contestazione sulla qualit\u00e0 del prodotto.\nUn metodo analitico \u00e8 generalmente organizzato in sezioni che descrivono:"}
{"id": "517219", "revid": "147622", "url": "https://it.wikipedia.org/wiki?curid=517219", "title": "Federico Lombardi", "text": "Biografia.\nDopo aver conseguito la laurea in matematica, ha compiuto gli studi teologici in Germania venendo ordinato sacerdote nel 1972.\nSuccessivamente \u00e8 stato collaboratore della rivista dei gesuiti \"La Civilt\u00e0 Cattolica\".\nNel 1984 \u00e8 stato nominato provinciale dei gesuiti in Italia, carica che ha ricoperto fino al 1990.\nNel 1990 \u00e8 diventato direttore dei programmi della Radio Vaticana, della quale \u00e8 stato poi direttore generale fino al 2016. Dal 2001 al 2013 \u00e8 stato anche direttore generale del CTV (Centro Televisivo Vaticano).\nL'11 luglio 2006 papa Benedetto XVI lo ha nominato direttore della Sala Stampa della Santa Sede \u2013 in sostituzione di Joaqu\u00edn Navarro-Valls \u2013, incarico che ha mantenuto sino al 31 luglio 2016.\nIl 1\u00ba agosto 2016, con lettera del cardinale segretario di Stato Pietro Parolin, \u00e8 stato nominato presidente del Consiglio di amministrazione della Fondazione vaticana Joseph Ratzinger - Benedetto XVI.\nSuoi zii furono Riccardo Lombardi, anch'egli gesuita, instancabile propagandista soprannominato \"il microfono di Dio\", e il giurista Gabrio Lombardi, mentre suo nonno fu il senatore Luigi Lombardi."}
{"id": "517222", "revid": "26891", "url": "https://it.wikipedia.org/wiki?curid=517222", "title": "Heinkel He-178", "text": ""}
{"id": "517235", "revid": "1272592", "url": "https://it.wikipedia.org/wiki?curid=517235", "title": "Francesco Curradi", "text": "Biografia.\nFiglio dello scultore Taddeo Curradi detto il \"Battiloro\", inizi\u00f2 il suo apprendistato artistico alla bottega del pittore tardomanierista Giovanni Battista Naldini, con il quale collabor\u00f2 in alcune opere come la \"Purificazione della Vergine\" del 1589 (chiesa di San Niccol\u00f2 Oltrarno, Firenze) e l'allestimento decorativo per il Ponte alla Carraia per l'arrivo in citt\u00e0 Cristina di Lorena. Nel 1590 si immatricol\u00f2 nella corporazione dei pittori e si iscrisse all'Accademia del Disegno.\nNelle prime opere realizzate indipendentemente (come la \"Nativit\u00e0 della Vergine\" del 1598 nella cattedrale di Volterra) sono evidenti le analogie stilistiche con pittori fiorentini della riforma, come Jacopo Ligozzi e Santi di Tito, ma a partire dall'inizio Seicento abbandon\u00f2 il tardomanierismo e inizi\u00f2 a ispirarsi al Cigoli o al Passignano.\nLa maturit\u00e0 artistica si manifest\u00f2 a partire dal 1610-1620 circa, con opere come la \"Crocifissione\" e la \"Deposizione\" per la Compagnia di San Niccol\u00f2 del Ceppo (1610), la \"Crocifissione con Sant'Agostino e i Dolenti\" nella cattedrale di Volterra (1611), il \"Sant'Eustachio\" per il convento di San Domenico al Moglio (1612) o la monumentale \"Assunzione della Vergine\" per la pieve di Santa Maria a Dicomano (1613). Frequentando il personaggio all'epoca pi\u00f9 venerato e profondo ispiratore della sensibilit\u00e0 religiosa del secolo, Santa Maria Maddalena de' Pazzi, ne divenne il ritrattista ufficiale, riproducendone l'effigie in numerose opere.\nFra il 1616 e il 1617 fu impegnato con i pi\u00f9 noti pittori fiorentini contemporanei nella decorazione della Casa Buonarroti, dove realizz\u00f2 una tela della \"Fama che innalza Michelangelo sopra agli altri pittori\".\nA partire da questo periodo realizz\u00f2 alcune delle sue opere pi\u00f9 celebri e riuscite, come la \"Predica di san Francesco Saverio agli Indiani\" per la chiesa di San Giovannino degli Scolopi (Firenze, 1622), o il \"Narciso al fonte e l'Erminia fra i pastori\" (sempre 1622) commissionati dal cardinale Carlo de' Medici per decorare il Casino di San Marco, opere lo consacrarono come artista di corte, notevole anche nella realizzazione di soggetti profani. Dipinse inoltre sette lunette su tela con la \"Storie di Maria Maddalena\" nella cappella restaurata della villa di Poggio Imperiale.\nLa fase seguente della sua attivit\u00e0 non \u00e8 caratterizzata da significativi mutamenti di stile, a parte una certa semplificazione delle composizioni e un intorbidamento dei colori usati. Risalgono al periodo pi\u00f9 tardo:\nMor\u00ec nella sua citt\u00e0 natale nel 1661. Dopo essere stato sepolto in Santa Felicita venne poi traslato nella tomba di famiglia in San Gaetano."}
{"id": "517238", "revid": "36426", "url": "https://it.wikipedia.org/wiki?curid=517238", "title": "Compagnia di San Niccol\u00f2 del Ceppo", "text": "La Compagnia di San Niccol\u00f2 del Ceppo \u00e8 un'antica confraternita fiorentina, tuttora esistente, avente sede nell'oratorio del Ceppo in via de' Pandolfini 3.\nStoria.\nLa compagnia ebbe origine alla fine del Trecento, probabilmente dalla trasformazione di una congregazione pi\u00f9 antica gi\u00e0 esistente in Oltrarno e dedicata alla Visitazione della Santissima Vergine e a san Niccol\u00f2 (san Nicola di Bari), con una particolare devozione a san Girolamo. La confraternita aveva due nuclei, uno di fanciulli, che si riunivano di giorno, e una di adulti, che facevano pratiche penitenziali di notte. Nel 1417, necessitando una sede pi\u00f9 confacente alle proprie esigenze, si trasferirono nel \"popolo\" (cio\u00e8 nella parrocchia) di San Jacopo tra i Fossi, accanto al monastero delle Poverine in un luogo detto \"il Ceppo\", lungo l'attuale via Tripoli. Parrebbe quindi che la compagnia abbia preso il nome da questo luogo e non viceversa e che comune. Il \"ceppo\" era comunque un pezzo di tronco cavo di solito di quercia che, datogli la forma di una cassetta con una feritoia, veniva riempito di elemosine: se ne trovavano spesso nelle chiese, nei pii istituti, nei monasteri, nelle compagnie e negli ospedali. Con \"ceppo\" si indica ancora oggi, in Toscana, il regalo natalizio ai bambini.\nLa nuova sede fu inaugurata il 1\u00ba maggio 1417, e da allora tale data fu festeggiata ogni anno, donando a chiunque si recasse all'oratorio un'arancia, un limone o un mazzetto di fiori, proprio san Nicola era stato noto per i doni elargiti. La compagnia teneva inoltre l'ospedale dei Santi Filippo e Jacopo, presso la Torre della Zecca Vecchia, detto \"il Ceppo delle Sette Opere di Misericordia\". Tra i confratelli ci fu il beato Tommaso Bellacci, baccaio d'origine abruzzese che decise di convertirsi dopo aver assistito alle pratiche devozionali dei confratelli e che fin\u00ec la sua esistenza come frate nel convento di San Francesco di Fiesole.\nNel 1441 si stacc\u00f2 un gruppo di adulti che fond\u00f2 la Buca di San Girolamo, una compagnia di disciplinati che si riuniva alla costa San Giorgio.\nNel 1450 i Capitoli della compagnia furono approvati dall'arcivescovo Antonino Pierozzi, promotore di un riordino delle istituzioni devozionali in citt\u00e0. Il vescovo, poi santo, aveva una predilezione per la compagnia del Ceppo che applicava \"tutte e sette le opere di misericordia\", e tale evento \u00e8 ricordato in un affresco nell'oratorio di via Pandolfini. L'11 maggio 1523 Leone X concesse ai confratelli l'indulgenza plenaria e il permesso di celebrare nell'oratorio le cerimonie del Sabato Santo.\nCon l'assedio di Firenze ai confratelli fu chiesto di cedere la loro sede alle monache di San Miniato al Monte, abitanti fuori le mura, e a loro furono concessi gli ambienti della chiesa di Santa Maria Vergine della Croce al Tempio, gi\u00e0 della Compagnia dei Neri. Nel 1557 un'alluvione distrusse molti beni del sodalizio: fu necessario riscrivere i Capitoli decifrando quello che restava dei vecchi, portandoli all'approvazione del vescovo gi\u00e0 l'anno successivo.\nNel 1561 infine fu deciso di creare una nuova sede, acquistando alcune case in via dei Pandolfini, con un nuovo oratorio progettato dal Giambologna. Nelle processioni di quegli anni i confratelli portavano due quadroni accoppiati con la \"Visitazione\" e \"San Niccol\u00f2 e due fanciulli membri della compagnia\" di Giovanni Antonio Sogliani. Dal 1585 ebbe sede al Ceppo anche la \"Compagnia dei 33\" (gli anni di Cristo), che faceva speciali preghiere e opere devozionali il Venerd\u00ec santo, ed era composta per un terzo da nobili e per due terzi da comuni cittadini tra cui i confratelli pi\u00f9 benemeriti del Ceppo. Essi ogni anno elargivano a tre fanciulle povere dieci scudi d'oro per farsi una dote e maritarsi, a imitazione del gesto di san Nicola.\nNella seconda met\u00e0 del Settecento la Compagnia dette inoltre vita a un'Accademia di musica. Scampata all'epoca delle soppressioni, altri privilegi vennero concessi da Pio VII (nel 1820) e da Gregorio XVI (1841). Nel 1837 fu resa partecipe dei benefici di Vallombrosani, Serviti e Francescani.\nIl 6 dicembre, giorno di san Nicola, la compagnia festeggia in modo solenne ed era usanza regalare un panellino formato da tre palline, in memoria del dono di tre sfere dorate che san Nicola don\u00f2 ad altrettante povere fanciulle.\nStemma.\nL'arme della compagnia era azzurro, con un pastorale dorato in palo sormontato da una mitria d'argento e ai lati le lettere S (san) e N (Niccol\u00f2) in oro; in punta tre palle."}
{"id": "517239", "revid": "3115", "url": "https://it.wikipedia.org/wiki?curid=517239", "title": "Joaqu\u00edn Navarro-Valls", "text": "\u00c8 stato il primo direttore della Sala Stampa della Santa Sede dal 1984 al 2006, diventando una delle personalit\u00e0 pi\u00f9 note del Vaticano durante il pontificato di papa Giovanni Paolo II.\nHa rassegnato le dimissioni l'11 luglio 2006. Papa Benedetto XVI ha nominato come suo successore il presbitero gesuita Federico Lombardi.\nBiografia.\nHa studiato alla \u201cDeutsche Schule\u201d (Scuola Tedesca) nella sua citt\u00e0 natale, quindi ha frequentato la facolt\u00e0 di medicina presso l'universit\u00e0 di Granada e di Barcellona, e di giornalismo alla facolt\u00e0 di scienze della comunicazione all'universit\u00e0 di Navarra a Pamplona. Ha ottenuto una borsa di studio dall'universit\u00e0 di Harvard. Si \u00e8 laureato \u201csumma cum laude\u201d in medicina e chirurgia nel 1961, continuando gli studi per un dottorato in Psichiatria. Nello stesso periodo ha insegnato come assistente alla facolt\u00e0 di medicina. Nel 1968, si \u00e8 laureato in giornalismo e nel 1980 ha ottenuto la laurea in scienze della comunicazione.\n\u00c8 stato sia corrispondente per \"Nuestro Tiempo\", sia inviato estero per il quotidiano di Madrid \"ABC\". \u00c8 stato eletto membro del consiglio d'amministrazione (1979) e successivamente presidente dell'Associazione stampa estera in Italia (1983 e 1984).\nDal 1996 al 2001, \u00e8 stato presidente del consiglio d'amministrazione della Fondazione Maruzza Lefebvre D'Ovidio Onlus per malati terminali di cancro.\nGrazie al suo lavoro presso la Santa Sede ha presenziato alle conferenze internazionali delle Nazioni Unite al Cairo (1994), a Copenaghen (1995), a Pechino (1995), e ad Istanbul (1996) in qualit\u00e0 di membro della delegazione della Santa Sede. Grazie al suo lavoro in ambito medico e giornalistico, \u00e8 stato ospite in diverse conferenze di psichiatria e comunicazione a livello nazionale e internazionale. Dal 1996 \u00e8 stato professore visitante presso la Facolt\u00e0 di Comunicazione Istituzionale della Pontificia Universit\u00e0 della Santa Croce a Roma.\n\u00c8 stato il trait-d'union con la stampa per gran parte del pontificato di Giovanni Paolo II. Ha svolto un ruolo fondamentale negli ultimi sei mesi del pontificato, quando la sua competenza di medico si \u00e8 rivelata importante per comunicare alla stampa le condizioni di salute del papa.\nCon l'elezione del cardinale Joseph Ratzinger, divenuto papa Benedetto XVI, e con l'approvazione del nuovo pontefice Navarro Valls ha continuato il suo lavoro per un altro anno, dopo il quale ha chiesto a Benedetto XVI di essere sollevato dal suo incarico. In seguito, ha collaborato con il quotidiano la Repubblica.\nNel 2007 diventa presidente dell'Advisory Board dell'Universit\u00e0 Campus Bio-Medico di Roma, e nel 2009 presidente della Fondazione Telecom Italia.\n\u00c8 stato un membro laico della prelatura cattolica dell'Opus Dei. Il suo impegno nella Prelatura risale agli anni 50 ma negli anni 1970-75, si trasferisce a Roma vivendo nella sede Romana dell'Opus Dei dove viveva con Monsignor Josemar\u00eda Escriv\u00e1, il fondatore dell'Opus Dei.\nCome numerario dell'Opus Dei, ha preso l'impegno di vivere il celibato. Quando un giornalista gli ha domandato del suo voto ha risposto: \"La castit\u00e0 \u00e8 un voto che riguarda i religiosi. Invece la mia \u00e8 una scelta di vita e di comportamento. In ogni caso...non \u00e8 stato difficile. Nella vita ogni scelta comporta la necessit\u00e0 di lasciarsi dietro qualcosa: ogni volta che si dice di s\u00ec a qualcosa si sta dicendo anche di no a tante altre. Quelli che vogliono tutto finiscono col non sposare mai una vera idea, rimanendo alla fine sterili\"\".\n\u00c8 morto all\u2019et\u00e0 di 80 anni il 5 luglio 2017 a Roma, a causa di un tumore al pancreas, ed \u00e8 stato sepolto nel cimitero Flaminio."}
{"id": "517244", "revid": "61024", "url": "https://it.wikipedia.org/wiki?curid=517244", "title": "Joaquin Navarro Valls", "text": ""}
{"id": "517245", "revid": "680584", "url": "https://it.wikipedia.org/wiki?curid=517245", "title": "Lycoperdon perlatum", "text": "Lycoperdon perlatum \u00e8 una specie di fungo della famiglia Agaricaceae.\nDescrizione della specie.\nCorpo fruttifero.\nGloboso con parte inferiore pi\u00f9 stretta, quasi a formare una sorta di gambo; coperto da numerosi aculei staccabili con facilit\u00e0, ruvido al tatto; da giovane bianco candido, poi biancastro, infine bruno /bruno-sporco.\nCarne (gleba).\nColor bianco candida da giovane, poi bruna ed alla fine nerastra; le spore vengono espulse, in et\u00e0 avanzata, attraverso un foro ubicato nella parte superiore del corpo fruttifero, quando la gleba diventa \"pulverulenta\".\nSpore.\nLisce, rotonde, color marrone-oliva in massa, poi marrone.\nHabitat.\nCresce nei boschi in estate fino alla fine dell'autunno, in gruppi anche numerosi, su residui organici.\nCommestibilit\u00e0.\nConsiderato da molti un mediocre commestibile, \u00e8 invece un buon commestibile (non edule se la gleba non \u00e8 bianca).\nPer una resa migliore si consiglia di consumarlo impanato e fritto oppure alla piastra.\nL'odore fenolico che possiede da crudo svanisce completamente dopo la cottura, che richiede pochissimo tempo.\nCome tutte le vesce, anche \"L. perlatum\" non va consumato troppo tempo dopo averlo raccolto, perch\u00e9 la gleba deperisce rapidamente e tende a diventare pulverulenta.\nPolmonite allergica ( o \"Lycoperdonosi\").\nChi soffre di allergie alle vie respiratorie deve fare attenzione, perch\u00e9 quando la gleba diventa pulverulenta, esercitando una pressione sul corpo fruttifero, questa viene espulsa sotto forma di getto polveroso facilmente inalabile.\nLa lycoperdonosi \u00e8 una bronchioalveolite acuta su base allergica non dovuta a produzione di alcuna micotossina che pu\u00f2 seguire ad un'inalazione di spore del genere Lycoperdon."}
{"id": "517252", "revid": "496128", "url": "https://it.wikipedia.org/wiki?curid=517252", "title": "Citt\u00e0 statutaria", "text": "Una citt\u00e0 statutaria (in tedesco \"Statutarstadt\" - usato in Austria; in ceco \"Statut\u00e1rn\u00ed m\u011bsto\" usato nella Repubblica Ceca) \u00e8 una citt\u00e0 con un sistema legislativo proprio o uno statuto cittadino. \nAustria.\nIn Austria una citt\u00e0 pu\u00f2 richiedere lo status di citt\u00e0 statutaria se ha pi\u00f9 di 20.000 abitanti, lo status \u00e8 concesso dal governo federale e dal governo dello stato di appartenenza. Vi sono alcune citt\u00e0 statutarie di dimensioni minori che mantengono questo status in virt\u00f9 di eventi storici, in particolare Eisenstadt e Rust, che in passato erano citt\u00e0 libere del regno di Ungheria e mantennero il loro statuto dopo il 1921. Anche altre citt\u00e0 oggi estere godevano di questa condizione ai tempi della loro sudditanza austriaca, come nel caso della citt\u00e0 imperiale di Trieste e Bolzano. Durante l'occupazione tedesca le citt\u00e0 statutarie furono chiamate aree urbane e persero i loro diritti particolari. \nAttualmente le citt\u00e0 statutarie, oltre all'amministrazione locale, sono responsabili dell'amministrazione del distretto.\nLe citt\u00e0 statutarie dell'Austria sono:\nRepubblica Ceca.\nLe citt\u00e0 statuarie in Repubblica Ceca sono:"}
{"id": "517253", "revid": "26891", "url": "https://it.wikipedia.org/wiki?curid=517253", "title": "IMAM Ro 43", "text": ""}
{"id": "517255", "revid": "26891", "url": "https://it.wikipedia.org/wiki?curid=517255", "title": "Piaggio P.180 Avanti", "text": ""}
{"id": "517257", "revid": "1318658", "url": "https://it.wikipedia.org/wiki?curid=517257", "title": "Peugeot 206", "text": "La Peugeot 206 \u00e8 un'autovettura di segmento B prodotta dal 1998 al 2012 dalla casa automobilistica francese Peugeot; al momento dell'uscita di scena da gran parte dei mercati era la Peugeot pi\u00f9 venduta di sempre con 2.677.888 esemplari costruiti nel solo stabilimento di Mulhouse e circa 10 milioni globali. La produzione non si \u00e8 per\u00f2 arrestata completamente ed \u00e8 proseguita ancora per qualche tempo in Cina, Sudamerica e Iran; in quest'ultima nazione \u00e8 ancora presente nel 2020, fabbricata per il mercato interno da parte della Iran Khodro.\nStoria.\nSi era cominciato a pensare ad un erede della Peugeot 205, gi\u00e0 piuttosto anziana all'inizio degli anni novanta, diversi anni prima dell'esordio della 206. Ma ad un certo punto tutto quanto a questo riguardo si ferm\u00f2 e le idee vennero congelate, perch\u00e9 la Peugeot prefer\u00ec osservare l'evolversi del mercato con la fascia bassa della gamma, presidiata dai modelli 106 e 306.\nBen presto ci si rese per\u00f2 conto del vuoto esistente tra i due modelli: la 306 era in concorrenza con modelli come la Volkswagen Golf e la Opel Astra ma non con modelli di fascia pi\u00f9 bassa, mentre dal canto suo la 106 non poteva coprire da sola un segmento B che nel frattempo si stava popolando di novit\u00e0 come la Fiat Punto. A nulla poteva la 205, ancora in listino, ma pi\u00f9 ristretta come gamma e meno moderna sotto tutti i punti di vista.\nIl progetto che avrebbe portato alla 206 venne quindi avviato nel 1994, per culminare nel 1998 con la nuova vettura svelata alla stampa ed al pubblico.\nLinee ed interni.\nEsteticamente la nuova nata d\u00e0 un taglio netto e deciso con la precedente produzione Peugeot: le sue linee, dovute al designer di origini turche Murat G\u00fcnak, sono morbide e levigate, non pi\u00f9 tese e squadrate come quelle delle varie 306 e 406. Il frontale era caratterizzato da grossi gruppi ottici appuntiti a sviluppo diagonale e da una presa d'aria a forma di grande bocca, un elemento che avrebbe caratterizzato gran parte della produzione Peugeot dei successivi dieci anni, e che sulla 206 era proposta in due differenti disegni a seconda del modello. La calandra, che reca lo stemma della casa, ricorda quelle delle versioni aggiornate dei modelli 106 e 306, poich\u00e9 costituita praticamente dalla sola battuta del cofano motore. Quest'ultimo \u00e8 a sua volta caratterizzato dalle piccole prese d'aria sul lato destro e dalle due nervature laterali che lo percorrono longitudinalmente.\nLa zona anteriore si raccorda con il resto del corpo vettura, in particolare con il parabrezza molto pi\u00f9 inclinato che nella 205 e con il padiglione. La coda \u00e8 invece caratterizzata dai gruppi ottici posteriori, piccoli ma avvolgenti, tanto da penetrare considerevolmente nella fiancata. La vista laterale offre invece due diverse visuali a seconda che si tratti della versione a tre o a cinque porte.\nL'abitacolo ha una delle migliori spaziosit\u00e0 nella sua categoria con alcune particolarit\u00e0 nascoste, come per esempio il vano portaoggetti ricavato sotto il piano del sedile del passeggero anteriore. La plancia \u00e8 tondeggiante in ogni suo punto: il cruscotto, in alcune versioni, dispone anche dell'indicatore della temperatura dell'olio. La capienza del bagagliaio pu\u00f2 essere all'occorrenza ampliata grazie alla possibilit\u00e0 di abbattere lo schienale del divano, frazionabile. Il ricorso al ruotino di scorta (a parte che per le versioni con i cerchi da 13\") in luogo della normale ruota amplia la capacit\u00e0 di carico.\nMeccanica e motorizzazioni.\nLa 206 nasceva su un pianale completamente nuovo, ma le soluzioni meccaniche ad esso applicate non erano inedite: l'avantreno di tipo MacPherson era derivato da quello della 306, sia pur riadattato alla nuova vettura. Il retrotreno era il classico ponte con barre di torsione. Entrambi gli assi montavano anche una barra antirollio. L'impianto frenante nelle prime versioni era di tipo misto: solo in seguito sarebbero arrivati i modelli pi\u00f9 prestanti con freni a disco sulle quattro ruote. Lo sterzo a cremagliera prevedeva la servoassistenza idraulica di serie su tutta la gamma.\nTutt'altro che inedita anche la quasi totalit\u00e0 delle motorizzazioni previste per la 206 al suo esordio. Le unit\u00e0 a benzina, tutte monoalbero, erano quelle gi\u00e0 utilizzate su 106 e 306: le uniche differenze con i precedenti motori TU erano alcune modifiche di dettaglio, per esempio nel circuito di raffreddamento e in alcune altre soluzioni volte alla riduzione degli attriti. Invece, l'unica novit\u00e0 era l'unit\u00e0 a gasolio, un nuovo 1.9 aspirato facente parte della famiglia di motori DW.\nLa gamma della 206 prevedeva al suo debutto le seguenti motorizzazioni:\nA tali motorizzazioni era abbinato un cambio manuale a 5 marce.\nAllestimenti e dotazioni.\nLa 206 cominci\u00f2 ad essere commercializzata a partire dal 10 ottobre del 1998, sia a 3 che a 5 porte. I livelli di allestimento erano tre: \"XR\", \"XT\" ed \"XS\". Per le versioni diesel, erano previsti solo i primi due, le cui sigle cambiavano in \"XRD\" ed \"XTD\".\nLa dotazione prevedeva tra l'altro il servosterzo e l'airbag lato guida su tutta la gamma. Le versioni \"XT\" ed \"XS\" montavano di serie anche il climatizzatore.\nLa lista optional prevedeva invece l'ABS, l'airbag passeggero ed il tetto apribile. I cerchi in lega erano previsti come optional solo per le \"XT\" ed \"XS\". L'allestimento \"XS\", inoltre, poteva essere arricchito con la selleria in pelle e i retrovisori esterni a regolazione elettrica e riscaldabili.\nLa 206 \u00e8 stata sottoposta nel 2000 alle prove d'impatto dell'Euro NCAP ottenendo il risultato di quattro stelle.\nEvoluzione.\nNel 1999 debuttarono due versioni sportive che costituivano le eredi della \"205 GTI\" degli anni ottanta e novanta. Vennero introdotte le \"206 GTi\" e \"GT\", entrambe spinte dallo stesso motore, un 2 litri da 136\u00a0CV in grado di spingerle a 210\u00a0km/h di velocit\u00e0 massima. Esternamente le due vetture differivano per i cerchi in lega (da 15 pollici sulla \"GTi\" e da 16 pollici sulla \"GT\") e per i diversi paraurti, che sulla GT erano molto pi\u00f9 sporgenti e prominenti, rendendo la vettura pi\u00f9 aggressiva. Non \u00e8 stata per\u00f2 una scelta estetica: per partecipare al Mondiale Rally i regolamenti imponevano un limite minimo di lunghezza del corpo vettura di almeno 4 metri. La normale 206, lunga 3.82\u00a0m, non rientrava in tale limite, per cui si scelse di basare la versione da competizione sulla 206\u00a0GT, i cui paraurti vennero allungati e resi pi\u00f9 sporgenti proprio per tale motivazione. La commercializzazione della \"GT\" fu pi\u00f9 che altro un espediente per ottenere l'omologazione della vettura da rally, infatti fu prodotta in un numero limitato di esemplari. Nelo stesso anno vi fu l'arrivo di una nuova versione a gasolio, la \"206 HDi\" equipaggiata da un turbodiesel 2 litri con tecnologia ad iniezione diretta common rail. Tale motore, il DW10 realizzato in collaborazione con la Ford, era in grado di erogare fino a 90\u00a0CV di potenza massima. Inoltre, furono introdotte anche la \"206 1.4 automatica\", dotata di un classico cambio automatico con convertitore di coppia e che rester\u00e0 in produzione sino al 2001, e la serie speciale \"206 1.4 Roland Garros\", con cerchi in lega, doppio airbag frontale, airbag laterali, climatizzatore ed interni in pelle.\nNel 2000, il motore 1.6 monoalbero da 90\u00a0CV e 8 valvole venne sostituito dal pi\u00f9 moderno 1.6 bialbero da 110\u00a0CV e 16 valvole, montato sulla \"206 1.6 16v XS\", disponibile solo con carrozzeria a 3 porte e con l'ABS previsto nella dotazione di serie, cos\u00ec come per la GTi. Alla fine dello stesso anno vi fu il lancio della 206 CC. Questa vettura era chiamata a sostituire la \"205 Cabriolet\", proponendo per\u00f2 la soluzione del tetto ripiegabile in metallo.\nNel 2002 fu introdotta una inedita variate di carrozzeria per la 206: la versione station wagon, denominata \"SW\". Per la prima volta, una Peugeot di segmento B era proposta anche in versione giardinetta. Sempre nel 2002, viene lanciata la terza versione a gasolio, ossia la \"206 1.4 HDi\", mossa da un 1.4 turbodiesel common rail da 68\u00a0CV, anch'esso frutto della collaborazione tra Gruppo PSA e Ford.\nIl restyling del 2003.\nNel maggio del 2003 arriva il restyling, limitato ad alcuni dettagli: le principali modifiche si ebbero nei fari anteriori, dove furono adottati quelli trasparenti ed in plexiglas gi\u00e0 visti sugli allestimenti sportivi, in quelli posteriori, dove fu cambiata la disposizione delle varie lampadine e il colore della plastica, nello stemma posteriore pi\u00f9 grande e riposizionato pi\u00f9 in alto sul portellone e nel paraurti posteriore ridisegnato e simile a quello delle versioni GTi, CC e XS. L'aggiornamento \u00e8 stato l'occasione per rivedere la gamma: mentre il vecchio 1.9 a gasolio \u00e8 stato tolto di produzione poich\u00e9 piuttosto antiquato (derivava dall'ancora pi\u00f9 vetusto 1.9 della serie XUD) e perch\u00e9 era gi\u00e0 in listino il 1.4 HDi di pari potenza, la 206 GTI non fu pi\u00f9 il modello top di gamma perch\u00e9 venne introdotta la \"206 RC\", anch'essa equipaggiata con un 2 litri, ma in grado di erogare 177\u00a0CV di potenza massima, e di raggiungere i 234\u00a0km/h di allungo. Riconoscibile per i grossi cerchi in lega da 17 pollici, la 206 RC riusc\u00ec a confrontarsi meglio con avversarie del calibro della Clio 2.0 16v RS, di potenza simile.\nNel 2004, la gamma si arricch\u00ec con l'arrivo della versione 1.4 16v da 88\u00a0CV, che andava a posizionarsi tra la 1.6 XSi e la 1.4 monoalbero. Contemporaneamente, vi fu l'arrivo di una nuova motorizzazione a gasolio, il 1.6 HDi common rail da 109\u00a0CV.\nNel 2005 la \"206 2.0 HDi\" venne proposta in un solo allestimento per prepararsi al definitivo pensionamento. Nello stesso anno un altro 2 litri spar\u00ec dalla gamma: la 206 GTi lasci\u00f2 alla RC e alla XS il compito di rappresentare le 206 sportive. Alla fine dello stesso anno, con l'imminente lancio della 207, vi fu una massiccia campagna promozionale per la 206. In questo modo si ebbe un incremento delle vendite durante gli ultimi mesi del 2005 e durante il 2006, anno che vide appunto l'arrivo della 207 e la riduzione della gamma 206 a due motori 1.4, uno a benzina da 75\u00a0CV ed uno turbodiesel da 68\u00a0CV, e la carrozzeria solo a 5 porte.\nNel 2007 vennero pensionati i modelli SW e CC della 206, in concomitanza con il lancio dei corrispondenti modelli basati sulla 207.\nTale gamma continu\u00f2 ad essere prodotta senza ulteriori modifiche fino al mese di marzo del 2009, quando arriv\u00f2 un nuovo restyling, stavolta pi\u00f9 massiccio. Contemporaneamente, la 206 cambi\u00f2 denominazione in \"206 Plus\", che si distingueva dalla versione precedente per il frontale, molto simile a quello della 207. La gamma era composta da un 1.1 a benzina da 60\u00a0CV e un 1.4 HDi da 68\u00a0CV.\nI modelli in vendita in Europa della 206 sono assemblati nei due stabilimenti francesi di Poissy (che fabbrica anche la 207 e la 1007) e Mulhouse (che \u00e8 l'unico ad assemblare le CC), e fino al 2006 nello stabilimento inglese di Ryton.\nLa 206 CC.\nIntrodotta alla fine del 2000, la 206 CC \u00e8 stata la versione \"scoperta\", quella chiamata a raccogliere l'eredit\u00e0 della \"205 Cabrio\". La sigla \"CC\" stava per coup\u00e9-cabriolet e indicava la doppia natura della vettura, che era dotata di un tetto in metallo ripiegabile elettricamente all'interno di un apposito vano ricavato nel portabagagli, grazie al quale l'auto poteva trasformarsi da coup\u00e9 a cabriolet e viceversa nel giro di pochi secondi.\nLa Peugeot non era nuova ad una simile soluzione: negli anni trenta del XX secolo, la Casa di Sochaux ha avuto in listino pi\u00f9 di un modello equipaggiato con un tetto ripiegabile in metallo. A met\u00e0 degli anni novanta, questa soluzione \u00e8 stata ripresa dalla Mercedes-Benz per la sua roadster SLK. Circa un anno prima del lancio della 206, la Peugeot espose in alcuni saloni un prototipo di cabriolet con tetto ripiegabile, basato proprio sulla \"206\", della quale si conosceva gi\u00e0 la fisionomia, e denominato \"20Coeur\". Tale prototipo dest\u00f2 molto interesse, tanto da convincere i vertici della Casa a convertirlo in modello di serie, tra l'altro con pochissime modifiche rispetto alla concept di origine.\nNella zona anteriore, la 206 CC differiva dalla berlina a due volumi unicamente per il parabrezza molto pi\u00f9 inclinato all'indietro. Era invece molto diversa nella zona posteriore, sia per il portellone del vano bagagli, dal disegno zigrinato e dotato di particolari maniglie laterali, sia per l'abitabilit\u00e0 posteriore, penalizzata dal fatto di dover sacrificare parte dello spazio interno per trovare posto all'alloggiamento destinato ad ospitare il tetto una volta ripiegato.\nLa 206 CC debutt\u00f2 in due motorizzazioni, il 1.6 16v da 110\u00a0CV ed il 2.0 16v da 136\u00a0CV.\nDopo aver subito il restyling del 2003, come tutta la gamma 206, nell'anno successivo si vide l'arrivo del 1.6 HDi common rail da 109\u00a0CV: si tratt\u00f2 di uno dei primissimi casi di cabriolet a gasolio.\nNel 2005, invece, venne tolta di produzione la versione da 2 litri, lasciando in listino solo i due 1.6 benzina e diesel.\nLa produzione della \"206 CC\" cess\u00f2 nel marzo 2007, sostituita dalla \"207 CC\".\nLa 206 SW.\nCon il lancio della \"206 SW\", la casa francese and\u00f2 ad inserirsi in una nicchia di mercato da sempre non molto popolata, quella delle giardinette derivate da utilitarie, in cui era presente in tale momento solo la Skoda Fabia Wagon, leggermente pi\u00f9 lunga, ma comunque sempre intorno all'ordine di grandezza della 206 SW, che misurava 4.03 metri di lunghezza.\nLa 206 SW si distingueva dalla berlina per il parabrezza meno inclinato e per il bagagliaio molto pi\u00f9 ampio e capiente, caratterizzato nel design dai gruppi ottici a forma di boomerang. Lo sbalzo posteriore era stato aumentato di 19 cm: le maggiori dimensioni erano tutte giustificate da quella particolare caratteristica. Nella SW la soglia di carico risultava pi\u00f9 bassa rispetto a quella della berlina, poich\u00e9 era scesa da 65 a 53\u00a0cm. Il volume di carico del bagagliaio era normalmente di 411 litri, ma abbattendo lo schienale del divano posteriore si arrivava a 1365 litri.\nMeccanicamente era quasi del tutto identica alla berlina: l'unica differenza stava nelle sospensioni: l'avantreno \u00e8 stato debitamente irrigidito e dotato di una barra antirollio di maggior diametro, mentre il retrotreno ha subito una leggera variazione dell'assetto ruote, un irrigidimento agli ammortizzatori, l'aumento del diametro delle barre di torsione e l'aggiunta di due tiranti supplementari.\nAl suo debutto la 206 SW era disponibile con quasi tutti i propulsori previsti per la berlina, tranne il 1.1 da 60\u00a0CV ed il 1.9 diesel da 70\u00a0CV. Era quindi disponibile anche una versione dotata del 2 litri bialbero da 136\u00a0CV che gi\u00e0 equipaggiava la GTi, di cui anche la versione station wagon riprendeva la sigla.\nNel 2004, alla gamma si aggiunse anche il piccolo 1.1 da 60\u00a0CV, mentre nel 2005 il 2 litri a benzina da 136\u00a0CV venne tolto dal listino ed invece arriv\u00f2 il 1.6 HDi da 109\u00a0CV.\nNel 2006, con l'arrivo della 207, la gamma \"SW\" venne ridotta a poche versioni: in listino rimasero il 1.4 a benzina da 75\u00a0CV, il 1.6 a benzina da 110\u00a0CV, il 1.4 HDi da 68\u00a0CV ed il 1.6 HDi da 109\u00a0CV.\nA met\u00e0 del 2007 venne sostituita dalla \"207 SW\".\nLa 206 Plus.\nPer la 206 la carriera continu\u00f2 nonostante la presenza sul mercato dell'erede 207, oramai gi\u00e0 da un po' di tempo: nel marzo dal 2009 viene eseguito un pesante restyling che cambia anche parte della denominazione, divenendo \"206 Plus\" (o \"206+\"). Tale restyling comprende, oltre al nuovo frontale ripreso dalla sorella maggiore 207, anche nuovi interni e piccoli accorgimenti estetici per ringiovanirla, tra cui il ridisegnamento dei gruppi ottici posteriori. La \"206 Plus\" si confrontava con altri modelli rinnovati di precedenti serie di utilitarie di successo, come la Renault Clio Storia, la Fiat Punto e Citro\u00ebn C3 Classic, ma anche con la Dacia Sandero, classica auto low-cost. Le motorizzazioni previste per sono il 1.1 da 60\u00a0CV ed il 1.4 HDi da 70\u00a0CV. In Francia \u00e8 anche presente il 1.4 TU da 75 CV.\nPer far fronte alla crescente richiesta di auto ad alimentazione a gas, la 206 Plus conta una nuova versione con il motore 1.1 a doppia alimentazione benzina/GPL che per\u00f2 vede scendere la potenza da 60\u00a0CV a 57\u00a0CV per l'alimentazione a GPL.\nProprio la versione bi-fuel diventa nel giugno 2012 l'unica variante disponibile per l'Italia, poich\u00e9 vengono tolte di produzione la versione 1.4 HDi e la 1.1 a benzina. Alla fine dello stesso anno la 206 Plus esce definitivamente di produzione sostituita dalla 207+, ma la commercializzazione continua fino a met\u00e0 2013.\nLa 206 Sed\u00e0n.\nIn Iran e in alcuni mercati dell'Europa orientale, la \"206\" viene proposta anche con carrozzeria a 3 volumi, e con denominazione 206 Sed\u00e0n. In questa configurazione, la vettura raggiunge una lunghezza di 4.19\u00a0m, pi\u00f9 o meno come una vettura di segmento C. Le motorizzazioni sono due, entrambe a benzina: il 1.4 TU3 da 75\u00a0CV ed il 1.6 TU5 bialbero da 110\u00a0CV.\nLa 206 Plus Sedan / 207i Sedan / 207 Compact Sedan.\nIn Iran e in Sudamerica la 206 Plus \u00e8 stata prodotta anche in versione a tre volumi, nota come \"207i Sedan\" (in Iran) o \"207 Compact Sedan\" (in Sudamerica)\nLe altre 206.\nSono esistite almeno altre varianti di \"206\": in Sudamerica, la \"206 Plus\" viene chiamata \"207 Compact\": data l'estrema somiglianza con la \"207\" nel frontale, la vettura viene evidentemente considerata come una versione ristretta della \"207\", ma pianale e meccanica sono quelli della 206 di origine.\nIn Cina \u00e8 presente la Citro\u00ebn C2, che per\u00f2 non corrisponde al modello venduto in Europa, bens\u00ec ad una \"206\" ristilizzata e con il logo della Citro\u00ebn. La vettura \u00e8 disponibile anch'essa con il 1.4 o il 1.6, entrambi a benzina e monta un cambio automatico a 4 rapporti.\nNel 2010 \u00e8 stata lanciata in Brasile la Peugeot Hoggar, un piccolo pick-up basato sulla \"206 Plus\", del quale riprende anche il frontale simile a quello della 207, e che viene prodotto nel locale stabilimento PSA di Porto Real.\nLa IKCO Runna, per quanto l'azienda produttrice la dichiari come il risultato di una piattaforma di sua ideazione, appare basata sulla 206 Sedan ed \u00e8 prodotta in Iran dal 2009 da Iran Khodro.\nRiepilogo caratteristiche.\nDi seguito vengono riportate le caratteristiche delle principali versioni previste per la gamma \"206\" in Europa, divisa per varianti (berlina 2 volumi, CC, SW e 206 Plus).\nAttivit\u00e0 sportive.\nL'attivit\u00e0 sportiva della 206 \u00e8 fortemente legata alle imprese della 206 WRC, una vettura da competizione realizzata prendendo come base di partenza la scocca della 206 GT. Il motore utilizzato \u00e8 il 2.0 a benzina di serie, opportunamente rivisto per gareggiare: \u00e8 dotato di turbocompressore a geometria variabile, intercooler, elettronica sofisticata, e raggiunge una potenza massima nell'ordine dei 300\u00a0CV, limitata dal regolamento FIA mediante l'applicazione di air restrictor sui condotti di aspirazione e pressione massima di sovralimentazione del turbo vincolata. La vettura \u00e8 inoltre profondamente rivista nella trasmissione e nelle sospensioni: \u00e8 infatti dotata di trazione integrale e utilizza un cambio sequenziale a 5 o anche a 6 rapporti.\nGrazie al pilota Marcus Gr\u00f6nholm la 206 WRC riusc\u00ec ad aggiudicarsi le edizioni 2000 e 2002 del Mondiale Rally piloti e 3 titoli costruttori nello stesso periodo. Fu sostituita nel 2004 dalla 307 WRC"}
{"id": "517258", "revid": "7336", "url": "https://it.wikipedia.org/wiki?curid=517258", "title": "Konstantin Rokossovskij", "text": ""}
{"id": "517262", "revid": "4175", "url": "https://it.wikipedia.org/wiki?curid=517262", "title": "Diretta televisiva", "text": "La diretta televisiva (semplicemente diretta se \u00e8 chiaro il contesto televisivo) \u00e8 l'insieme delle attivit\u00e0 di produzione (riprese, trasmissione) di un evento televisivo simultaneamente al suo svolgersi.\nViene anche chiamata, con termine anglosassone, \"live\" o \"ripresa live\", ed \u00e8 associata spesso a informazione, sport, spettacolo e attualit\u00e0, in particolare, riguardo quest'ultima categoria, per quei programmi televisivi che prevedano anche interazione telefonica o telematica con gli spettatori.\nApprofondimento.\nLa televisione nasce in diretta in quanto il primo videoregistratore commerciale (professionale e ad esclusivo uso delle emittenti televisive in quanto di altissimo costo), il Quadruplex, viene commercializzato nel 1956, anche se esistevano per\u00f2 due apparecchiature per trasmettere contenuti preregistrati in televisione: il telecinema, che permetteva di trasmettere in televisione un filmato preregistrato inciso su pellicola cinematografica, e il vidigrafo, che permetteva di registrare su pellicola cinematografica un programma televisivo. Il telecinema era utilizzato per trasmettere film in televisione o contributi girati in pellicola per il telegiornale (negli Stati Uniti invece si faceva largo uso del telecinema anche per altri tipi di programmi televisivi per ovviare al problema dei diversi fusi orari della nazione), mentre il vidigrafo veniva utilizzato quasi esclusivamente per registrare un programma televisivo in diretta al fine di mantenerne una memoria storica (ecco perch\u00e9 la RAI possiede pochissime registrazioni dei programmi dei primi anni di televisione e tutte su pellicola cinematografica).\nNei primi anni, prima dell'avvento della videoregistrazione, la diretta era pi\u00f9 frequente per i programmi prodotti specificamente per la televisione. Dopo la nascita della videoregistrazione invece si inizi\u00f2 a fare un largo uso di programmi pre-registrati (differita). Oggi la diretta televisiva viene utilizzata principalmente per eventi sportivi e telegiornali, ma anche diffusamente per programmi di intrattenimento.\nStoria.\nIl primo evento ad essere trasmesso in diretta nella storia della televisione, il 4 settembre 1951, fu un momento della Conferenza di pace di San Francisco, che avrebbe portato alla firma del Trattato di pace con il Giappone. La diretta, per\u00f2, divent\u00f2 un evento internazionale con l'introduzione della mondovisione, un sistema di trasmissione simultanea in numerosi Paesi per mezzo del satellite Telstar inaugurato nel 1962. Il 2 giugno 1953, con l'incoronazione di Elisabetta II del Regno Unito, esord\u00ec l'Eurovisione, un organismo internazionale di coordinamento tra i paesi europei per la trasmissione simultanea di programmi televisivi, che permise di trasmettere l'evento in tutto il mondo. Il 6 giugno 1954 l'Eurovisione esord\u00ec in Italia.\nIn Italia la diretta televisiva fu inaugurata nel 1954, con la trasmissione del Carnevale di Viareggio. La prima diretta televisiva dal Parlamento fu l'elezione di Giovanni Gronchi alla Presidenza della Repubblica, avvenuta il 29 aprile 1955.\nDal 1991, con la legge Mamm\u00ec, anche le reti Fininvest (Canale 5, Italia 1 e Rete 4) sono autorizzate a trasmettere in diretta."}
{"id": "517263", "revid": "834", "url": "https://it.wikipedia.org/wiki?curid=517263", "title": "In diretta", "text": ""}
{"id": "517265", "revid": "547034", "url": "https://it.wikipedia.org/wiki?curid=517265", "title": "Dal vivo", "text": ""}
{"id": "517266", "revid": "125957479", "url": "https://it.wikipedia.org/wiki?curid=517266", "title": "Ninetto Davoli", "text": "Biografia.\nDavoli nasce a San Pietro a Maida, in provincia di Catanzaro, l'11 ottobre 1948. Poco dopo la nascita, Davoli si trasferisce con i genitori a Roma, dove cresce nella baraccopoli di \"Borghetto Prenestino\", presso la via Prenestina. Dal carattere simpatico, con la tipica parlata romanesca e con un sorriso aperto, viene scoperto da Pier Paolo Pasolini che, dopo avergli affidato una comparsata nel film \"Il Vangelo secondo Matteo\" (1964), lo sceglie come coprotagonista, al fianco di Tot\u00f2, nel film \"Uccellacci e uccellini\" (1966) e, successivamente, negli episodi \"La Terra vista dalla Luna\" (\"Le streghe\", 1967) e \"Che cosa sono le nuvole?\" (\"Capriccio all'italiana\", 1968).\nComincia cos\u00ec un lungo sodalizio professionale e umano (sin dal 1963), destinati ad interrompersi solo per la morte del poeta e regista. \u00c8 proprio Davoli a effettuare il riconoscimento del cadavere di Pier Paolo Pasolini, la mattina del 2 novembre 1975, dopo l'assassinio del regista. Con Pasolini, Davoli ha girato in tutto nove film, l'ultimo dei quali \u00e8 \"Il fiore delle Mille e una notte\" (1974).\nAl di fuori di Pasolini, ha realizzato un intenso e lungo sodalizio con Sergio Citti, con cui nel 1970 gira il film d'esordio \"Ostia\" e dopo tra il 1973 e il 1996 i successivi \"Storie scellerate\", \"Casotto\", \"Il minestrone\", \"Sogni e bisogni\" (l'episodio \"I ladri\") e \"I magi randagi\". Specializzato in ruoli brillanti, Davoli raccoglie tuttavia i risultati migliori in ruoli drammatici come nel film \"Uno su due\" di Eugenio Cappuccio, con cui ottiene critiche ottime e vince il \"premio Lara\" 2006 alla prima Festa del Cinema di Roma, e in \"Cemento armato\", pellicola noir di ambientazione romana di Marco Martani.\nIn televisione nel 1975 interpreta Calandrino nello sceneggiato \"Le avventure di Calandrino e Buffalmacco\" di Piero Pieroni e Carlo Tuzii. Nel 1979 recita nella commedia musicale \"Addaven\u00ec quel giorno e quella sera\", insieme ad Adriana Asti; le canzoni, in dialetto romanesco, sono tutte scritte da Antonello Venditti e cantate da Davoli, o da solo o in coppia con la Asti. Nel 2008 interpreta Gerardo il Barbaro nella prima stagione di \"Romanzo criminale - La serie\" per la regia di Stefano Sollima.\nA parte la nutrita filmografia e i numerosi ruoli teatrali, Ninetto Davoli deve anche la sua grande popolarit\u00e0 al personaggio di \"Gigetto\", protagonista di un fortunato Carosello dei primi anni settanta: per la pubblicit\u00e0 dei crackers Saiwa recita, a partire dal 1972, la serie \"Le canzoni alla Gigetto\", in cui vestito da garzone di panetteria (in dialetto romanesco, \"cascherino\") gira all'alba per Roma zigzagando con una bicicletta da trasporto, cantando a squarciagola alcune note canzoni di quegli anni, con un effetto comico esilarante.\nNinetto Davoli, sposatosi nei primi anni settanta, ha due figli e vive a Roma nel quartiere di Cinecitt\u00e0. Fa parte della Nazionale italiana di calcio composta da cantanti e attori (la ItalianAttori), che partecipa a tornei di beneficenza, ed \u00e8 acceso tifoso della .\nNel 2015 gli viene assegnato per il suo mezzo secolo sul set, il Nastro d'argento alla carriera, l'anno dopo il Bronzo Dorato all'arte della Recitazione del Festival Animav\u00ec. Dopo alcune fiction \u00e8 tornato anche al cinema d'autore con il \"Pasolini\" di Abel Ferrara ma soprattutto con Michele Alhaique in \"Senza nessuna piet\u00e0\".\nNel 2020 partecipa alla quindicesima edizione di Ballando con le Stelle in coppia con la ballerina Ornella Boccafoschi, venendo eliminato nella terza puntata.\nFilmografia.\nCinema.\n67)"}
{"id": "517270", "revid": "28402", "url": "https://it.wikipedia.org/wiki?curid=517270", "title": "Quantomeccanica", "text": ""}
{"id": "517274", "revid": "122043648", "url": "https://it.wikipedia.org/wiki?curid=517274", "title": "Chrysler 300 C", "text": "La Chrysler 300 C \u00e8 una automobile prodotta dalla casa automobilistica statunitense Chrysler dal 2004, che riprende il nome e la sigla dalla serie 300 prodotta dal 1955.\nNel 2011 \u00e8 stata presentata la seconda generazione venduta semplicemente come Chrysler 300 che in Europa, ad eccezione del Regno Unito, venne commercializzata dal marchio italiano Lancia come Lancia Thema.. Il veicolo ha sostituito il Volga Siber in Russia.\nPrima generazione (2004-2011).\nCaratteristiche generali.\nLa 300 C \u00e8 una grossa berlina della Chrysler, un omaggio all'omonima berlina degli anni cinquanta, lunga 5,024 metri e larga 1,88 metri.\nTipicamente statunitense nella linea e nei motori di grossa cilindrata, la 300 C \u00e8 comunque assemblata in Austria dalla Magna Steyr per il mercato europeo (eccezion fatta per il modello 5.7 V8 e la SRT8 che vengono prodotte a Brampton (Ontario-Canada) e presenta due propulsori di origine Mercedes-Benz, originari della \"cugina\" tedesca Classe E. La 300 C, realizzata su un nuovo pianale denominato LX, condivide diverse componenti meccaniche del telaio con alcuni modelli Mercedes essendo stata progettata durante l'alleanza DaimlerChrysler.\nLa 300C \u00e8 disponibile anche nella versione Touring.\nNel modello originale 2006 distribuito negli Stati Uniti esistono diversi allestimenti:\nCaratteristiche tecniche.\nLa 300 C monta motori di grossa cilindrata, potenti e dal consumo elevato, mentre nelle trasmissioni sono presenti il cambio automatico NAG 5G-Tronic \"W5A580\" di origine Mercedes oppure il pi\u00f9 classico cambio Ultradrive \"42RLE\" di produzione Chrysler.\nLe versioni a trazione integrale adottano il sistema \"4Matic\" sempre di origine Mercedes (la stessa della Classe E W211), e sono identificate dalla sigla \"AWD\".\nIl motore 2,7 litri V6 \u00e8 della famiglia Chrysler LH (\"EER\"), il 3,5 litri V6 e i due V8 \"Hemi\" da 5,7 e 6,1 litri per i modelli di punta. L'unico motore diesel era il 3,0 litri V6\nIl motore diesel \u00e8 un V6 Common Rail OM642 di origine Mercedes-Benz disponibile solo in Europa e Australia. Sviluppa 218 CV (162 kW), con una velocit\u00e0 massima di 230 Km/h, 7,6 secondi per toccare i 100\u00a0km/h da fermo e circa 12\u00a0km con un litro di carburante di consumo misto.\nC'\u00e8 anche un 3.5 V6 benzina della famiglia \"EGG\", che eroga 250 CV (186\u00a0kW), tocca i 220\u00a0km/h e impiega 9,2 secondi nell'accelerazione da 0 a 100\u00a0km/h. \u00c8 disponibile anche un 5.7 V8, che eroga 340 CV (253\u00a0kW), supera i 250\u00a0km/h, impiega 6,4 secondi per raggiungere i 100\u00a0km/h e dispone della tecnologia Hemi: ovvero il cielo del cilindro \u00e8 di forma emisferica, questo permette rapporti di compressione pi\u00f9 alti.\nIl motore V8 \u00e8 provvisto di MDS (Multi Displacement System) che consente di ridurre i consumi della vettura. Se richiesta poca potenza, la centralina mette in funzione solo 4 cilindri degli otto cilindri.\nSe richiesta piena potenza (kick down) entrano in azione tutti gli otto cilindri. Infine vi \u00e8 anche un 6.1 SRT V8 con 431 CV (321\u00a0kW) che fa sfiorare all'auto i 270\u00a0km/h. Provvista di questo motore l'auto necessita di 5 secondi per raggiungere i 100\u00a0km/h.\nSeconda generazione (dal 2011).\nLa seconda generazione venne anticipata nel 2009 ma a causa del fallimento della Chrysler la vettura entr\u00f2 in commercio solo nel 2011 per mezzo dell\u2019accordo con Fiat Group Automobiles.\nNota con il codice progettuale LD, la nuova generazione si basa sempre sul pianale LX della precedente serie ma adotta nuove sospensioni anteriori con schema a quadrilatero alto e retrotreno Multilink a cinque bracci (abbandonando quindi le vecchie geometrie di origine Mercedes). Rispetto alla 300C differiscono tutti i lamierati della carrozzeria e delle porte, i vetri sono di nuovo disegno, le trasmissioni e i motori sono tutti di nuova generazione, e nuovi sono anche gli interni, gli equipaggiamenti e la componentistica.\nCompletamente rinnovato il gruppo motori-trasmissioni con l'adozione del nuovo cambio automatico sequenziale ZF \"8HP45\" a otto rapporti e il sistema di trazione integrale pi\u00f9 efficiente rispetto al passato. I vecchi 2.7 e 3.5 V6 vengono tutti sostituiti dal nuovo 3.6 V6 Pentastar, il 5.7 \"Hemi\" V8 invece continuer\u00e0 ad essere disponibile mentre il precedente 6.1 V8 \"Hemi\" che equipaggiava le versioni \"SRT\" delle sportive Chrysler e Dodge sar\u00e0 sostituito dalla nuova versione portata a 6,4 litri di cubatura. Il 3.0 diesel di origine Mercedes viene invece sostituito dal nuovo 3.0 V6 24 valvole \"A630 DOHC\" prodotto dalla VM Motori con tecnologia Multijet II.\nIn fase progettuale sono stati effettuati interventi anche sulla sicurezza attiva e passiva, infatti questo modello ha ottenuto le 5 stelle nei crash test NHTSA.\nModello europeo.\nIn Europa, ad eccezione del Regno Unito, \u00e8 stata commercializzata sotto le insegne del marchio italiano partner come Lancia Thema. Tuttavia a causa delle basse vendite la vendita e la produzione del modello a marchio Lancia cesser\u00e0 nell'estate del 2014.\nNel Regno Unito continu\u00f2 ad essere venduta come Chrysler ma la commercializzazione cess\u00f2 nel 2015 a causa della bassa domanda.\nRestyling 2014.\nIntrodotta al salone di Detroit 2014 il restyling porta al debutto revisioni sia estetiche che meccaniche: il frontale viene ridisegnato mediante l'adozione di nuovi paraurti, nuova calandra di dimensioni maggiori e il marchio Chrysler posizionato al centro della calandra per renderlo pi\u00f9 visibile. L'interno introduce il cambio automatico con una nuova manopola circolare al posto della tradizionale leva sul tunnel oltre a una nuova grafica per l'impianto multimediale UConnect. \nNel 2015 il modello restyling debutta anche in Cina e in Russia con un motore 3,0 litri V6 Pentastar da 235 cavalli specifico dalla cubatura ridotta per andar incontro a delle agevolazioni fiscali locali (non disponibile in USA). \nNel 2016 viene re introdotta la versione SRT ma solo per i mercati con guida a destra (Australia, Sud Africa e Giappone) e per gli emirati arabi. Il motore resta il 6,4 litri V8 aspirato ed esteticamente presenta nuovi paraurti specifici e minigonne dal disegno inedito e nuovo logo SRT sulla calandra l posto del marchio Chrysler. In America la versione SRT non viene venduta per evitare concorrenza interna con i modelli SRT commercializzati dalla Dodge e aventi lo stesso motore."}
{"id": "517276", "revid": "2194416", "url": "https://it.wikipedia.org/wiki?curid=517276", "title": "Notizia", "text": "La notizia \u00e8 un'informazione su un fatto o un avvenimento (in corso o concluso), comunicata da un giornalista a mezzo di stampa, trasmissione televisiva, radio, pubblicazione online o con altri mass media.\nTipologia.\nLe notizie possono essere variamente classificate a seconda dell'argomento (cronaca nera, cronaca rosa, cultura, economia e finanza) e della provenienza (politica interna, politica estera).\nParticolari tipi di notizie possono essere contenute nel reportage o nell'inchiesta, delle analisi approfondite e documentate su un fenomeno.\nUn'\"esclusiva\" \u00e8 una notizia pubblicata solo da un giornale (concetto simile all'inglese \"scoop\").\nInfine, un \"trafiletto\" \u00e8, in gergo giornalistico, una notizia molto breve collocata in genere in fondo alla pagina, mentre una \"breve\" \u00e8 una notizia pubblicata su una colonna e sprovvista di titolo.\nCriteri di notiziabilit\u00e0.\nLa valutazione della notiziabilit\u00e0 degli eventi viene affidata ai cosiddetti \"valori notizia\", che operano in maniera complementare, in combinazione fra loro. Essi, per\u00f2, non vengono utilizzati esclusivamente nella fase della selezione della notizia, ma anche nel processo di preparazione degli articoli, suggerendo cosa va enfatizzato, e persino nella percezione delle notizie da parte dei lettori. \nEssi possono derivare da considerazioni che riguardano:\nLe fonti della notizia.\nNel giornalismo, le \u201cfonti\u201d sono persone, istituzioni o documenti in grado di fornire informazioni sui fatti e fenomeni che hanno carattere di notiziabilit\u00e0.\nIl giornalista se ne avvale quando non \u00e8 testimone diretto di un evento. La fonte, considerata l'importanza che riveste ai fini della veridicit\u00e0 della notizia, deve sempre essere citata nell'articolo. Pi\u00f9 la fonte \u00e8 autorevole, maggiore \u00e8 la garanzia della veridicit\u00e0 dell'informazione.\nLe notizie vengono in genere cercate, ricevute, verificate e smistate dalle agenzie di stampa. In Italia le pi\u00f9 importanti sono ANSA, AGI e Adnkronos, Italpress, LaPresse, mentre nel mondo vanno citate, tra tutte, Reuters e Associated Press. \nLe fonti possono essere:\nIl problema della veridicit\u00e0 delle informazioni \u00e8 il cuore della responsabilit\u00e0 del giornalista nel suo rapporto con la fonte. Dal punto di vista dell'attendibilit\u00e0, la tradizionale distinzione \u00e8 tra:\nFino alla seconda met\u00e0 del XX secolo reperire fonti dagli apparati dello Stato (Polizia di Stato, Carabinieri, ecc.) \u00e8 stato difficile. Oggi si assiste, fortunatamente, ad un'inversione di tendenza. Le forze dell'ordine hanno assunto un atteggiamento collaborativo ed hanno sviluppato un deciso interesse alla diffusione delle notizie.\nIn generale, sommando fonti ufficiali e non ufficiali, oggi sul tavolo del giornalista giungono una quantit\u00e0 di notizie da gestire. Il problema non \u00e8 pi\u00f9 la carenza di fonti, ma la loro verifica e selezione.\nOggi le fonti cosiddette \u201cistituzionali\u201d (dalle ONLUS alla Presidenza della Repubblica) hanno al proprio interno un organo preposto alle relazioni con i media e forniscono la versione ufficiale dei fatti tramite dichiarazioni o interviste dei propri esponenti. Spesso sono le prime ad essere raggiunte dai giornalisti, che hanno l'esigenza di acquisire informazioni in tempi rapidi e secondo procedure produttive standard. Oggi sono presenti online e raggiungono direttamente il pubblico attraverso i siti web e le reti sociali. I cronisti sviluppano con le fonti istituzionali rapporti stretti e continuativi."}
{"id": "517279", "revid": "1437331", "url": "https://it.wikipedia.org/wiki?curid=517279", "title": "Sindbad il marinaio", "text": "Sindbad il marinaio (pi\u00f9 correttamente Sindb\u0101d, dal persiano \u0633\u0646\u062f\u0628\u0627\u062f, Sind-b\u0101d, talvolta anche Sindib\u0101d, spesso semplificato in Sinbad o Simbad) \u00e8 il personaggio protagonista di una leggendaria storia di origine persiana che narra di un marinaio ai tempi del Califfato abbaside (750-1258) e delle sue fantastiche avventure durante i viaggi nell'Africa orientale e nell'Asia meridionale, durante le quali incontra luoghi magici, mostri e fenomeni soprannaturali. I racconti sono in parte basati sull'esperienza dei navigatori nell'Oceano Indiano, in parte sulla poesia antica (compresa l\"Odissea\" di Omero), in parte sulle collezioni di \"mirabilia\" di origine indiana e persiana. Non c'\u00e8 ancora un'etimologia del nome \"Sindb\u0101d\" che sia universalmente accettata, ma \u00e8 abbastanza probabile che esso sia ricollegabile alla regione del Sind e alla parola persiana \"b\u0101d\" (respiro).\nI racconti.\nL'ambientazione: Sindb\u0101d il Facchino e Sindb\u0101d il Marinaio.\nAlla fine della 536\u00aa notte, Shahraz\u0101d narra l'ambientazione dei racconti di Sindb\u0101d: ai tempi di H\u0101r\u016bn al-Rash\u012bd, califfo di Baghdad, un facchino nullatenente (un uomo che trasporta dei beni per conto altrui al mercato e in citt\u00e0) si ferma su una panca a riposare fuori del cancello della villa di un ricco mercante e si lamenta con Allah dell'ingiustizia del mondo, dove i ricchi vivono tra gli agi mentre egli deve lavorare duramente e nonostante ci\u00f2 rimanere povero.\nIl padrone della casa ode le lamentele del facchino e lo manda a chiamare. Si scopre che entrambi si chiamano Sindb\u0101d. Il ricco Sindb\u0101d riferisce al Sindb\u0101d povero che egli divenne ricco, grazie alla fortuna e al favore del destino, nel corso di sette meravigliosi viaggi, che inizia cos\u00ec a narrare.\nIl primo viaggio di Sindb\u0101d il Marinaio.\nDopo aver dissipate le ricchezze lasciategli dal padre, Sindb\u0101d inizia ad andar per mare per recuperare la propria fortuna. Scende a terra su quella che egli ritiene essere un'isola, ma questa si rivela un pesce gigante su cui degli alberi hanno messo radici (questa creatura \u00e8 nota anche come Balena-isola). Il pesce si immerge negli abissi e la nave riparte senza Sindb\u0101d, che si salva la vita solo grazie a un barile che passa per caso nelle sue vicinanze, inviato per grazia di Allah. Sospinto a terra su un'isola, il re di questa lo prende sotto la sua protezione e lo nomina capitano del porto. Un bel giorno la nave di Sindb\u0101d arriva al porto ed egli reclama i suoi beni, ancora nella stiva della nave. Il re dell'isola gli d\u00e0 preziosi regali e Sindb\u0101d fa ritorno a Baghdad, dove riprende una vita di lussi e piaceri. Alla fine del racconto Sindb\u0101d il Marinaio regala a Sindb\u0101d il Facchino cento monete d'oro, per ringraziarlo di essersi preso cura di lui.\nIl secondo viaggio di Sindb\u0101d il Marinaio.\nNel secondo giorno in cui Sindb\u0101d il Marinaio narra la sua storia (ma gi\u00e0 la 549\u00aa notte per Shahraz\u0101d, che ha interrotto il suo racconto ogni mattina per stuzzicare l'interesse del re omicida), si racconta di come inizi\u00f2 a sentirsi insoddisfatto della sua vita di svaghi e s'imbarc\u00f2 nuovamente \"posseduto dal desiderio di viaggiare nel mondo degli uomini e di visitare le loro citt\u00e0 e isole\". Per disgrazia abbandonato dai suoi compagni di bordo, si trov\u00f2 arenato in un'inaccessibile valle di serpenti giganti e ancor pi\u00f9 enormi uccelli, i roc, che se ne cibano.\nIl suolo della valle \u00e8 tappezzato di diamanti e i mercanti li raccolgono gettando enormi pezzi di carne che gli uccelli portano al nido, da dove poi gli uomini li scacciano per appropriarsi dei diamanti rimasti attaccati alla carne. L'astuto Sindb\u0101d si lega un pezzo di carne alla schiena, sicch\u00e9 viene trasportato in un nido insieme a un sacco di preziose gemme. Soccorso nel nido dagli altri mercanti, fa ritorno a Baghdad con una fortuna in diamanti, non prima di aver visto molte meraviglie lungo la via.\nIl terzo viaggio di Sindb\u0101d il Marinaio.\nDopo essere tornato dal secondo viaggio, Sindb\u0101d rimase a Baghdad per qualche giorno. Venne colto dal desiderio di intraprendere nuove avventure, dopo aver visto una scialuppa a Bassora con tanti marinai e mercanti condividenti il desiderio di arricchirsi. Una volta salpati il capitano annunci\u00f2 che il vento li aveva portati fuori rotta e che erano nei pressi del Monte delle Scimmie. All'improvviso molte di loro attaccarono l'imbarcazione gettando in mare uomini e mercanzie. La nave scomparve e gli uomini sopravvissuti rimasero abbandonati sulla spiaggia e per giorni si cibarono di frutti raccolti sugli alberi e bevvero dai ruscelli.\nUn giorno scorsero un castello, si avventurarono al suo interno dove trovarono numerose ossa umane, di certo non era un buon segno. Il mattino seguente giunse una creatura mostruosa, un gigante con un occhio solo e le orecchie da elefante (simile a un ciclope della mitologia greca). Quest'ultima, affamata, si mangi\u00f2 il capitano come fosse uno spiedino, infilandogli nel sedere uno spiedo e facendoglielo uscire dalla testa. Fece cos\u00ec per altre due volte. La quarta volta Sindb\u0101d escogit\u00f2 un piano per ucciderlo. Costruirono una zattera in modo tale da scappare non appena il mostro fosse morto accecato da un bastone appuntito e rovente. E cos\u00ec fu. I superstiti, dopo essere fuggiti, si ritrovarono in mare solo in tre, perch\u00e9 un altro gigante venuto in soccorso dell'altro inizi\u00f2 lanciare massi alla cieca uccidendo la gran parte dell'equipaggio rimasto.\nIl giorno seguente i venti gettarono su un'isola i tre uomini. La sera, stanchi, furono colti di sorpresa dal sibilo di un serpente, che in men che non si dica si divor\u00f2 un uomo in un solo boccone. E cos\u00ec fece la sera seguente con il penultimo sopravvissuto. Sindb\u0101d per evitare di essere divorato si costru\u00ec una gabbia intorno a s\u00e9, fissando dei legni sulle gambe, braccia e testa in modo da essere impenetrabile. La sera seguente arriv\u00f2 il serpente.\nIl quarto viaggio di Sindb\u0101d il Marinaio.\nSindb\u0101d va a imbarcarsi in un porto della Persia ma, in breve, la sua nave fa naufragio contro gli scogli. Insieme ad altri compagni si salva su un'isola vicina dove, per\u00f2, i naufraghi incontrano dei neri antropofagi che li drogano con un'erba e poi iniziano a rimpinzarli con del riso all'olio per farli ingrassare. Sindb\u0101d capisce tutto, non mangia l'erba, fa solo finta di mangiare il riso, cos\u00ec resta magro e i neri antropofagi si mangiano i suoi compagni ma non lui. Di pi\u00f9, riesce addirittura a scappare senza che i neri se la prendano pi\u00f9 di tanto e, dopo qualche giorno di cammino, incontra dei bianchi che parlano arabo e che stanno raccogliendo del pepe. Chiede loro un passaggio ed essi lo imbarcano sulla loro nave e lo portano sulla loro isola. Qui il re dell'isola lo prende in simpatia e gli offre in moglie una dama della sua corte e Sindb\u0101d accetta. Tuttavia ha sempre voglia di tornare a Baghdad, anche perch\u00e9, tra l'altro, \u00e8 venuto a conoscenza di una strana usanza del luogo: quando muore un coniuge, l'altro coniuge viene sepolto vivo insieme al coniuge morto.\nNaturalmente la moglie di Sindb\u0101d muore di l\u00ec a poco, e Sindb\u0101d viene sepolto con lei, calato dalla sommit\u00e0 di una montagna dentro un grande pozzo-caverna, con solo una brocca d'acqua e sette pagnotte. Finita acqua e pagnotte, mentre si prepara ormai a morire di fame, viene calato nel pozzo-caverna il cadavere di un uomo insieme a quello della moglie viva, rifornita con acqua e pagnotte. Sindb\u0101d non ci pensa su, prende un grosso osso e con quello ammazza la donna e si rifocilla con acqua e pagnotte. Poi viene calata una morta insieme a un vivo. Altre botte e altre pagnotte. E avanti cos\u00ec. Un giorno sente dei rumori di passi e un respiro (sono quelli di un animale, capir\u00e0 poi), li segue e, da una breccia nella roccia, si ritrova in riva al mare, alla base della montagna nella quale era stato calato. Torna nel pozzo-caverna a togliere ai cadaveri pi\u00f9 gioielli che pu\u00f2, torna in riva al mare, chiede un passaggio a una nave in transito e torna a Baghdad ricco sfondato.\nIl quinto viaggio di Sindb\u0101d il Marinaio.\nNon riuscendo a rimanere a Baghdad nemmeno questa volta, Sindb\u0101d compra delle merci, le trasporta al pi\u00f9 vicino porto dove, per non dover dipendere da nessuno, questa volta si fa costruire una nave tutta sua. Carica anche le merci di altri mercanti e salpano tutti insieme e dopo una lunga navigazione approdano su un'isola dove vedono un gigantesco uovo di roc con il piccolo roc che dall'interno sta cercando di rompere il guscio col becco. Gli altri mercanti, affamati, rompono l'uovo a colpi d'ascia, ammazzano il roc e lo fanno arrosto. Finito il banchetto, appaiono in cielo i genitori del roc. Visto che fine ha fatto il loro piccolo, prendono col becco due massi enormi e li fanno cadere sulla nave che cola a picco. Sindb\u0101d si salva a nuoto su un'isola che \u00e8 piena di alberi da frutta e di ruscelli dalle acque cristalline e qui, dopo aver mangiato e bevuto, si addormenta. Il giorno dopo incontra un vecchio piuttosto malconcio che gli chiede di aiutarlo ad attraversare un ruscello.\nSindb\u0101d se lo carica sulle spalle ma, a quel punto, il vecchio, non pi\u00f9 malconcio, anzi fortissimo, serra con le sue gambe come in una morsa il collo di Sindb\u0101d e lo trasforma per giorni e giorni nel suo mezzo di trasporto preferito per cogliere frutti dagli alberi pi\u00f9 alti, fino a quando Sindb\u0101d non vede una zucca vuota, la riempie di succo d'uva, la lascia in un certo posto a fermentare, fa finta di ritornarci per caso giorni dopo, assaggia il vino, il vecchio gli chiede di berne pure lui, se lo scola tutto, cade per terra ubriaco e Sindb\u0101d gli schiaccia la testa con un grosso sasso. Finalmente libero, chiede un passaggio a una nave che si era fermata all'isola a far provvista d'acqua e di frutta. Una volta a bordo, un mercante gli consiglia di darsi alla raccolta delle noci di cocco in una foresta vicino alla sua citt\u00e0 e Sindb\u0101d accetta e ne raccoglie tantissime, facendosele tirare in risposta dalle scimmie che prende a sassate. Salpa per un'altra isola dove scambia le noci di cocco con pepe e legno d'aloe, e paga dei tuffatori per pescargli delle perle. Torna a Bassora e da l\u00ec a Baghdad, vende pepe, legno d'aloe e perle, e fa un sacco di soldi.\nIl sesto viaggio di Sindb\u0101d il Marinaio.\nDopo un anno di riposo, Sindb\u0101d riparte. Attraversata la Persia e buona parte dell'India va ad imbarcarsi su una buona nave, per\u00f2, anche stavolta, dopo una prima parte di navigazione tranquilla, il capitano smarrisce la rotta e la nave si ritrova in un punto pericolosissimo del mare dove una corrente fortissima la fa naufragare contro il fianco di una montagna altissima, fatta di cristallo, rubino, smeraldo e ambra. I naufraghi scendono a terra e riescono a portare anche dei viveri con loro. Scoprono, per\u00f2, che non c'\u00e8 modo d'andarsene da quel posto. Le ossa di altri naufraghi sembrano confermarlo.\nCos\u00ec uno dopo l'altro muoiono tutti. L'ultimo a finire i viveri \u00e8 Sindb\u0101d che, prima di morire, decide di costruire una zattera e con questa provare a navigare una specie di fiume all'incontrario che dal mare, attraverso una grande grotta a volta, sembra scendere verso il centro della montagna. Per non avere rimorsi nel caso sopravviva, pensa bene di caricare la zattera di ogni tipo di rubino, smeraldo, ambra e cristallo di rocca. Naviga per un sacco di tempo nel buio pi\u00f9 totale della grotta a volta, poi si addormenta e quando si sveglia \u00e8 in campagna, sulla riva di un fiume, circondato da neri ai quali racconta la sua storia che i neri trovano straordinaria, tanto da chiedergli di raccontarla anche al re della loro isola, cio\u00e8 il re di Serendib. Anche il re di Serendib trova la sua storia straordinaria, tanto che, oltre a un dono e a una lettera di saluto per il suo sovrano, il califfo Harun al-Rashid, d\u00e0 un dono anche a Sindb\u0101d, il quale, cos\u00ec, tra il dono del re di Serendib e tutte le pietre preziose prese dalla montagna, torna a Baghdad ricchissimo.\nIl settimo viaggio di Sindb\u0101d il Marinaio.\nSindb\u0101d non aveva intenzione di fare altri viaggi, per\u00f2 il califfo Harun al-Rashid lo manda a chiamare perch\u00e9 c'\u00e8 da portare la risposta al re di Serendib. Dopo qualche rimostranza (mio principe, sarebbe il settimo viaggio! non sa cosa mi \u00e8 successo in quelli precedenti!) accetta e s'imbarca a Bassora. Arriva a Serendib senza problemi, consegna lettera e doni al re ma, durante il viaggio di ritorno, la sua nave \u00e8 attaccata dai pirati. Chi si oppone viene ucciso, chi non si oppone, tra cui Sindb\u0101d, viene fatto schiavo. Sindb\u0101d \u00e8 venduto a un ricco mercante indiano che gli d\u00e0 un arco e delle frecce e lo porta in una foresta vicino a casa sua, lo fa salire su un albero e gli dice di uccidere un elefante, se ci riesce, a colpi di freccia. Sindb\u0101d ci riesce e va subito a chiamare il mercante il quale seppellisce l'elefante in una grande buca per farlo marcire per potergli prendere l'avorio delle zanne.\nSindb\u0101d resta per un paio di mesi sull'albero a tirare frecce e ammazzare elefanti fino al giorno in cui gli elefanti non circondano l'albero e uno dei pi\u00f9 grossi di loro con la proboscide sradica l'albero, si carica Sindb\u0101d mezzo morto di paura in groppa e lo porta su una collina piena di ossa di elefante e di zanne. Sindb\u0101d capisce che quello \u00e8 un cimitero di elefanti, i quali gli stanno facendo capire che \u00e8 inutile continuare a prendere a frecciate gli elefanti vivi visto che ci sono a disposizione tantissime zanne di elefanti morti. Dopo aver trovato le zanne con il suo padrone va con una nave al famoso castello dove abitava il gigante Rull. Dopo un po' il Rull si accorge che gli hanno rubato la cornamusa e si arrabbia. Sindb\u0101d gli dice di fargli vedere da vicino le sue mani: sono tutte blu come il suo corpo. Gli chiede di fargli vedere anche le unghie dei piedi; sono bianche. Vi \u00e8 una battaglia tra i due, vinta da Sindb\u0101d. Quando il Rull cade morto per terra si mette la mano in mezzo alla faccia e muore. Alla fine Sindb\u0101d e il suo padrone prendono le zanne e da quel giorno diventano ricchissimi.\nOpere derivate.\nVideogiochi.\nI pi\u00f9 rilevanti videogiochi basati sul personaggio di Sindbad:"}
{"id": "517282", "revid": "63756", "url": "https://it.wikipedia.org/wiki?curid=517282", "title": "Sangoma", "text": "Nella cultura tradizionale dei popoli Nguni (Xhosa, Zulu, Ndebele e Swazi), un sangoma \u00e8 una sorta di sciamano, esperto di magia, medicina tradizionale e divinazione. In alcune culture, il termine viene usato in senso pi\u00f9 specifico; per gli Xhosa, per esempio, un \"sangoma\" si occupa di magia e divinazione, mentre la conoscenza degli usi medicinali delle erbe \u00e8 associata a una figura distinta detta \"ixwhele\".\nIl richiamo degli antenati.\nLa figura del \"sangoma\" \u00e8 legata al culto degli antenati. Un sangoma \u00e8 una persona (uomo o donna) che \u00e8 stata \"chiamata\" dagli spiriti degli antenati ad assolvere questo ruolo speciale nella societ\u00e0. Sottrarsi al richiamo degli antenati \u00e8 causa di sventura, e in particolare conduce tipicamente alla malattia mentale o fisica.\nLo stesso richiamo degli antenati si presenta nella forma di una \"malattia di iniziazione\"; come una forte emicrania. Questa malattia iniziale viene curata attraverso un periodo di addestramento e purificazione chiamato \"thwasa\", in cui il chiamato dovr\u00e0 imparare l'umilt\u00e0 verso gli antenati, lavarsi nel sangue di animali sacrificati, e fare uso di speciali medicinali chiamati \"muti\". Nello stesso tempo inizier\u00e0 un periodo di apprendistato presso un sangoma anziano, spesso svolgendo mansioni umili per la comunit\u00e0. Il percorso di addestramento dura anni, prevede una serie di riti di passaggio, in cui viene solitamente sacrificato un animale (per esempio un pollo, una capra o una mucca), il cui sangue viene usato per rafforzare il legame spirituale fra il sangoma e gli antenati.\nIl ruolo dei sangoma nella societ\u00e0.\nI sangoma svolgono il ruolo di guaritori in molte tradizioni. La loro medicina incorpora molte conoscenze sulle propriet\u00e0 curative delle erbe naturali, ma si basa soprattutto sull'idea della protezione che gli antenati possono concedere ai viventi malati. La medicina dei sangoma, olistica e simbolica, non si usa solo per combattere la malattia fisica; serve anche a guarire gli attriti sociali e le difficolt\u00e0 spirituali dell'individuo.\nPer via della loro funzione di intermediari fra gli antenati e i viventi, i sangoma possono essere chiamati a svolgere moltissimi ruoli specifici: possono prevedere il futuro (e quindi essere chiamati a consigliare i potenti), curare i mali della societ\u00e0, dirigere i rituali religiosi, trovare il bestiame perduto, proteggere i guerrieri, annullare i malefici; inoltre, sono i depositari di tutte le conoscenze del loro popolo; della storia, della cosmologia e dei miti. Attraverso il rispetto e la deferenza verso i sangoma, il villaggio mostra deferenza verso gli antenati, ingraziandoseli e allontanando la minaccia della loro ira, che si manifesta attraverso la malattia e altre sventure.\nRituali e pratiche.\nI sangoma operano in una tenda sacra chiamata \"Ndumba\", in cui si pensa che risiedano gli antenati. Indossano abiti di diverso colore a seconda degli antenati a cui si rivolgono; spesso tengono nei capelli la cistifellea della capra che \u00e8 stata sacrificata nella loro cerimonia conclusiva del loro percorso di addestramento. Invocano gli antenati bruciando una pianta chiamata imphepho, danzando, cantando, e suonando il tamburo.\nA scopo divinatorio e per ottenere consigli dagli antenati i sangoma usano soprattutto tre tecniche: la possessione, il lancio di ossicini, e l'interpretazione dei sogni. Nel primo caso, il sangoma entra in uno stato di trance (favorito soprattutto dal suono del tamburo); durante la trance, gli antenati parlano direttamente attraverso il sangoma. Nella tecnica della divinazione con le ossa (che in effetti prevede anche l'impiego di altri piccoli oggetti come semi o conchiglie), il sangoma sceglie gli oggetti da lanciare in funzione del tipo di consiglio che intende chiedere; le ossa di iena, per esempio, forniscono informazioni su oggetti rubati (la iena viene infatti identificata con un ladro).\nI medicinali fabbricati dai sangoma (i \"muti\") sono fatti di erbe o di sostanze di origine animale, spesso con evidenti significati simbolici (per esempio, il grasso di leone serve a dare coraggio al paziente). A seconda della loro composizione, i muti possono essere bevuti, fumati, inalati, usati per lavarsi, strofinati sul corpo, usati per fare clisteri, o strofinati su una incisione fatta appositamente dal sangoma con un rasoio.\nMedicina tradizionale sangoma e scienza.\nLa medicina ufficiale ha mostrato nel tempo un certo interesse per le conoscenze sulle propriet\u00e0 delle erbe proprie della tradizione dei sangoma. La sanit\u00e0 pubblica del Sudafrica e di altri paesi considera i sangoma una presenza in qualche modo positiva persino rispetto alla lotta all'HIV. Occorre anche considerare che in Sudafrica i sangoma sono molto pi\u00f9 numerosi dei medici di tipo occidentale, e che l'80% della popolazione si rivolge prima (o solo) ai sangoma."}
{"id": "517284", "revid": "7336", "url": "https://it.wikipedia.org/wiki?curid=517284", "title": "Slot machines", "text": ""}
{"id": "517290", "revid": "47767", "url": "https://it.wikipedia.org/wiki?curid=517290", "title": "Sindbad", "text": ""}
{"id": "517293", "revid": "486946", "url": "https://it.wikipedia.org/wiki?curid=517293", "title": "Case da gioco", "text": ""}
{"id": "517294", "revid": "104458", "url": "https://it.wikipedia.org/wiki?curid=517294", "title": "Cantone di Chalabre", "text": "Il Cantone di Chalabre era una divisione amministrativa dell'Arrondissement di Limoux.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "517295", "revid": "124842227", "url": "https://it.wikipedia.org/wiki?curid=517295", "title": "Societ\u00e0 Nazionale Ferrovie e Tramvie", "text": "La Societ\u00e0 Nazionale Ferrovie e Tramvie (SNFT) era una societ\u00e0 di trasporti pubblici ferroviari, tranviari e automobilistici.\nNel corso della sua esistenza gest\u00ec le reti tranviarie interurbane di Parma, Cremona e Piacenza e le ferrovie Brescia-Iseo-Edolo, Cremona-Iseo e Orbetello-Porto Santo Stefano.\nLa societ\u00e0 cess\u00f2 l'esercizio delle sue attivit\u00e0 al termine del 1992. Il ramo d'azienda ferroviario conflu\u00ec nella Ferrovie Nord Milano Esercizio SpA, mentre quello relativo ai trasporti automobilistici entr\u00f2 nel capitale della FNMA.\nStoria.\nL'epoca delle tranvie.\nFu fondata a Milano il 1892 con la denominazione di \"Societ\u00e0 anonima nazionale di tramways e ferrovie\". Lo scopo primario della societ\u00e0 fu quello di ottenere le concessioni per la costruzione e l'esercizio delle tranvie della provincia di Parma. Tra il 1892 e il 1895 costru\u00ec la Parma-Langhirano, la Parma-San Secondo-Zibello-Busseto, la Parma-Soragna-Busseto e la Soragna-Borgo San Donnino.\nDopo il 1896 la societ\u00e0 entr\u00f2 in una serie di crisi finanziarie, dal quale usc\u00ec solamente tre anni dopo con l'ingresso della banca Manzi &amp; C. come socio di maggioranza. Fu in quell'anno che si trasfer\u00ec la sede della societ\u00e0 da Parma a Roma e vi \u00e8 testimonianza della denominazione definitiva in \"Societ\u00e0 Nazionale Ferrovie e Tramvie\" (SNFT). La situazione finanziaria fu stabilizzata a tal punto che si poterono effettuare studi su possibili allargamenti. Il 20 maggio 1899, la societ\u00e0 subentr\u00f2 alla Societ\u00e0 tranvie nella provincia di Cremona, controllata dalla Banca Manzi, nelle concessioni della rete provinciale, costituita dalle seguenti linee:\nNel 1900 la SNFT acquis\u00ec la maggioranza della Compagnie des tramways \u00e0 vapeur de la province de Plaisance che gestiva alcune linee tranviarie del piacentino, come la Piacenza-Pianello, la Piacenza-Lugagnano e la Cremona-Lugagnano; tale societ\u00e0 nel 1906 mut\u00f2 la propria denominazione in Societ\u00e0 Italiana Ferrovie e Tramvie.\nL'approdo nel mercato ferroviario.\nAgli inizi del XX secolo, la societ\u00e0 manifest\u00f2 l'interesse ad allargarsi anche nel mercato delle ferrovie secondarie. Fu in quel periodo che la societ\u00e0 ottenne la concessione per l'esercizio della linea ferroviaria Iseo-Edolo, costruita tra il 1905 e il 1909. Nell'ottobre del 1907, grazie ad un accordo con le Ferrovie dello Stato (FS), la Societ\u00e0 ottenne l'esercizio della Brescia-Iseo.\nTra il 1908 e il 1909, la societ\u00e0 ottenne anche la concessione per la ferrovia Orbetello-Porto Santo Stefano e l'appalto per la costruzione della Pontassieve-Borgo San Lorenzo, che furono aperte all'esercizio nel 1913.\nNel 1911 fu aperta la Iseo-Rovato, linea completamente separata dalla Brescia-Iseo: fu ritenuta infrastruttura necessaria allo sviluppo del traffico merci della Valle Camonica, visto l'inadeguato armamento dell'altra linea e del passaggio di questa sulla collina di Monterotondo. Il nuovo collegamento risult\u00f2 altres\u00ec concorrenziale con la preesistente tranvia Iseo-Rovato-Chiari, completata nel 1898 e la cui societ\u00e0 esercente risultava gi\u00e0 in difficolt\u00e0 economiche. Alla chiusura di quest'ultima, avvenuta nel 1915, la SNFT acquis\u00ec nel proprio parco le due locomotive cabinate sociali, rinumerandole 1-2.\nI vantaggi del traffico ferroviario rispetto a quello tranviario convinsero la SNFT a puntare alla costruzione di una ferrovia che collegasse Rovato a Cremona, passando per importanti centri del cremonese. Il primo tratto, da Soresina a Soncino fu inaugurato il 25 novembre 1914.\nDurante la Prima guerra mondiale, la societ\u00e0 decise di uscire dal mercato tranviario. Le linee parmensi furono cedute al gruppo Giuseppe Muggia e alla Banca Italiana di Sconto, mentre le linee cremonesi furono cedute alla provincia. Cerc\u00f2 inoltre di ottenere la concessione e la costruzione della Orbetello-Orvieto e della Orvieto-Todi-Foligno, ma senza successo.\nLa crisi delle materie prime del dopoguerra, costrinse la SNFT a non poter proseguire celermente i lavori sulla Soresina-Cremona, che fu inaugurata solo il 2 gennaio 1926. Tuttavia, nel marzo 1923, di fronte alla proposta del regime fascista di privatizzare le ferrovie, essa offr\u00ec la propria disponibilit\u00e0 ad assumere la gestione di diverse linee statali lombarde, emiliane e toscane. Costitu\u00ec a tal proposito la \"Societ\u00e0 Anonima Ferrovie Lombarde\" che ebbe vita breve a seguito del cambiamento dei programmi del governo in materia ferroviaria.\nLa Cremona-Iseo fu completata nel 1932 con l'apertura del tratto mancante da Rovato a Soncino.\nLa seconda guerra mondiale port\u00f2 distruzione anche sulle linee della Societ\u00e0. La Orbetello-Santo Stefano risult\u00f2 talmente danneggiata che si decise di attivare un servizio automobilistico sostitutivo, mentre la Brescia-Iseo pot\u00e9 essere riaperta gi\u00e0 alla fine del 1945. La Cremona-Iseo, invece, dovette attendere il ripristino del ponte sull'Oglio e fu riaperta solo durante il 1950.\nCon la ripresa delle attivit\u00e0 al termine del conflitto bellico, la situazione economica della societ\u00e0 fu contrassegnata da una costante serie di disavanzi d'esercizio che caratterizz\u00f2 la gestione fino al termine della concessione della Brescia-Iseo-Edolo. Nel 1949, si decise di costituire una societ\u00e0 specifica per il servizio su strada: la \"Societ\u00e0 Nazionale Ferrovie, Tranvie e Autolinee\" (SNFTA). Dopo un inizio confortante, nel 1955 la societ\u00e0 fu inglobata nella SNFT a causa dell'incapacit\u00e0 di far fronte agli interessi passivi sui finanziamenti richiesti per l'acquisizione degli autobus.\nAllo scopo di rendere pi\u00f9 veloce il servizio sulle sue linee sociali, negli anni cinquanta l'amministrazione avvi\u00f2 il processo di dieselizzazione, acquisendo materiale usato dalle FS, principalmente automotrici ALn 56 e derivate, e dalla FIAT la An 70.231, detta \"Faruk\", che per un certo periodo fu riconosciuta come emblema della Brescia-Edolo.\nGrazie alla L. 2 agosto 1952, n. 1221, con la quale lo Stato avrebbe finanziato le linee ferroviarie in concessione, la SNFT pot\u00e9 presentare un piano di ammodernamento della Brescia-Iseo-Edolo alla commissione interministeriale incaricata. Fu in quella sede che la societ\u00e0 chiese di sopprimere il servizio sulla Rovato-Soncino-Soresina-Cremona, in quanto intenzionata a finanziare parte del progetto con l'alienazione delle propriet\u00e0 lungo quella linea. L'esercizio di questa linea fu soppresso nel 1956 e sostituito con autoservizi sempre gestiti dalla Societ\u00e0 Nazionale.\nTentativi di rilancio della Brescia-Iseo-Edolo e la liquidazione societaria.\nAll'inizio degli anni sessanta, il volume del traffico passeggeri e la crescita di quello merci sulle linee rimaste, convinse la Societ\u00e0 Nazionale ad investire in nuovo materiale: dalla Breda furono acquistate delle ALn 668 simili alla serie 2400 delle FS, adeguate alle specifiche richieste dalla SNFT e immatricolate come \"An 68\", e le locomotive Cne.\nAlla fine del 1963 la societ\u00e0 complet\u00f2 il cosiddetto \"Tronco Ovest\" della stazione di Brescia: un piazzale di tre binari con pensilina per l'arrivo e la partenza dei treni della linea camuna. L'opera utilizz\u00f2 un brevetto della Societ\u00e0 nazionale: i binari del nuovo piazzale furono posati su un fondo in cemento e furono sostenuti da traversine dello stesso materiale.\nNel 1975, la societ\u00e0 decise di sopprimere il traffico passeggeri sulla Iseo-Rovato. In precedenza, dagli anni sessanta su questo breve tronco era rimasta attiva solo una coppia di corse in concomitanza con le entrate e le uscite scolastiche.\nIl traffico merci registr\u00f2 una crescita fino al 1966, quando inizi\u00f2 un declino apparentemente inesorabile. Solo grazie l'austerity e all'effetto trainante delle industrie del ferro vallive che dal 1973 fino al 1977 si vide una ripresa del trasporto merci e viaggiatori che spinse la Societ\u00e0 Nazionale a rinnovare il materiale rotabile acquistando nuove ALn 668 sul finire del decennio e all'inizio di quello successivo. Tuttavia a partire dal 1978 si apr\u00ec una nuova fase di declino e le incertezze sulla scadenza della concessione, che sarebbe avvenuta il 14 maggio 1987, limitarono gli investimenti sull'infrastruttura al rinnovamento dell'armamento tra Brescia e Iseo e del ponte sul Mella presso Borgo San Giovanni.\nTerminata la concessione della Brescia-Iseo-Edolo, fu rilasciata una proroga trimestrale, poi rinnovata altre due volte, alla Societ\u00e0 Nazionale. Nel dicembre del medesimo anno si costitu\u00ec il \"Consorzio Brescia Nord\" con conferimento di capitale dal parte delle Ferrovie Nord Milano, in quota maggioritaria, della SNFT e della Provincia di Brescia. Il 14 febbraio 1988 la concessione fu rinnovata al nuovo consorzio fino al 13 maggio 1997.\nNel 1992 la Societ\u00e0 fu sciolta. Il suo patrimonio, comprensivo del pacchetto d'azioni che essa possedeva del Consorzio, pass\u00f2 alle Ferrovie Nord Milano SpA. Il ramo d'azienda ferroviario \u00e8 stato incorporato nelle Ferrovie Nord Milano Esercizio (FNME), mentre quello automobilistico nelle Ferrovie Nord Milano Autoservizi (FNMA).\nMateriale rotabile.\nTram della rete parmigiana.\nSulla rete tranviaria parmense a vapore prestarono servizio tre gruppi di locomotive, cos\u00ec ripartiti:\nLe locomotive Breda furono consegnate nel biennio 1892-1893 in un gruppo omogeneo di 14 esemplari; si trattava di motrici da 52\u00a0kW con interasse di 1400\u00a0mm; peculiarit\u00e0 dell'esemplare n. 4 \"Busseto\" era la presenza dei doppi organi di trazione e repulsione per l'esercizio sul raccordo di Parma e su quello di Montecchio Emilia.\nNel 1902 acquis\u00ec la quindicesima unit\u00e0, battezzata n. 15 \"Giuseppe Verdi\" della Orenstein &amp; Koppel (n. di costruzione 975/1902) con massa a vuoto leggermente superiore a quella delle Breda, che nel 1911 fu trasferita sulla rete cremonese.\nLe locomotive Henschel furono risultato di pi\u00f9 ordinazioni: nel 1907 e 1908 vennero consegnate in totale quattro unit\u00e0 del tipo \"Tyras\" da 60\u00a0kW, mentre nel 1910 e 1912 arrivarono in totale cinque unit\u00e0 del tipo \"Trude\", da 97\u00a0kW.\nTram della rete cremonese.\nLa societ\u00e0 eredit\u00f2 il materiale rotabile dalla Societ\u00e0 Tramvie della Provincia di Cremona che a sua volta le aveva ereditate dalle precedenti concessionarie della rete interurbana cremonese: si trattava di un parco formato da locomotive a vapore, carrozze a due assi e vetture per la trazione animale.\nQuasi tutte le locomotive erano atte allo uso stradale: sei Henschel &amp; Sohn, una Anjubault e una Krauss. Non manc\u00f2 una locomotiva di tipo ferroviario, gi\u00e0 acquistata usata dai precedenti concessionari, prodotta dalla Cerimedo &amp; C..\nNel corso della sua attivit\u00e0, fu dismessa la motrice ferroviaria della Cerimedo che fu sostituita da una Krauss acquistata dalla Societ\u00e9 Anonyme de Tramways du Nord de Naples (TN) che aveva in concessione le tranvie di Capodimonte. Furono acquistate anche altre due locomotive Henschel &amp; Sohn e due Borsig. Nello stesso periodo le vetture utilizzate nelle tranvie a cavalli furono riadattate alla trazione meccanica. Nel 1911, la SNFT fece trasferire dalla rete tranviaria parmigiana la locomotiva \"Giuseppe Verdi\" di costruzione Orenstein &amp; Koppel.\nAutomotrici a vapore.\nLa SNFT ordin\u00f2 alle Costruzioni Meccaniche di Saronno due automotrici a vapore. Costruite su licenza della Kessler di Esslingen, ebbero un rodiggio di tipo B, una distribuzione \"Walschaerts\" e furono dotate di bagagliaio.\nGiunsero al deposito di Iseo nel 1907 per essere impiegate sulla Brescia-Iseo appena rilevata dalle FS. Nel 1911, con l'apertura della Iseo-Rovato e del raccordo fra la stazione di Bornato-Calino e quella di Paderno, furono assegnate al servizio fra le due localit\u00e0. Durante la prima guerra mondiale, espletarono le brevi corse fra Bornato e Rovato Borgo, quindi dal 1931 furono spostate sulla Orbetello-Porto Santo Stefano dove conclusero il loro servizio nel 1940.\nLocomotive a vapore.\nLe locomotive del gruppo 1, immatricolate nella serie 1-7, furono ordinate alla Costruzioni Meccaniche di Saronno per l'esercizio sulla Iseo-Edolo. Di rodiggio C con distribuzione Allan a cassetti semplici e due cilindri gemelli orizzontali, avevano una potenza di 220\u00a0kW. Erano dotate sia dei freni di stazionamento sia di quelli Westinghouse.\nEntrarono in servizio nel 1907 e furono subito impiegate lungo tutto la linea per il trasporto passeggeri, mentre per quello merci il loro utilizzo fu limitato sulla Brescia-Breno. Tra il 1912 e il 1920 furono spostate sulla Orbetello-Porto Santo Stefano, per poi tornare al deposito di Iseo ed essere impiegate sulla relazione Iseo-Rovato con qualche estensione per Cremona. Passarono indenni la seconda guerra mondiale: la 1 fu radiata nel 1960 ed \u00e8 stata monumentata presso il Castello di Brescia, le altre uscirono di servizio nel 1965.\nL'esigenza di avere locomotive pi\u00f9 potenti spinse la SNFT ad ordinare alla Borsig sette macchine di tipo Mallet da impiegare per il servizio merci, in sostituzione di un numero pari di locomotive prese a noleggio della FS all'inizio dell'attivit\u00e0. Il rodiggio fu B'B', mentre la distribuzione fu di tipo Walscharts a quattro cilindri esterni a doppia espansione.\nCinque di esse entrarono in servizio nel febbraio 1909, le altre due nel maggio seguente. Negli anni successivi alcuni modelli furono impiegati sulla linea di Orbetello. Furono tutti radiati nel 1958.\nLa SNFT ordin\u00f2 alla Borsig anche due locomotive a vapore di tipo tranviario (\"Gamba de legn\") con rodiggio B, per impiegarle nel traino di treni adatti all'armamento leggero della Brescia-Monterotondo-Iseo. Entrate in servizio nel 1909, furono radiate nel 1937.\nLa SNFT programm\u00f2 il trasferimento del gruppo 1 sulla Orbetello-Santo Stefano al momento dell'apertura di quest'ultima linea. Avendo bisogno di nuove locomotive, pi\u00f9 potenti, ordin\u00f2 alla Borsig altre quattro macchine di tipo Mallet, che furono immatricolate nella serie 21-24 e che furono impiegate sulla Brescia-Iseo-Edolo.\nDurante la prima guerra mondiale, queste locomotive trainarono i convogli di truppe ed armamenti per il fronte dell'Adamello. Nel secondo dopoguerra furono relegate al trasporto di merci per poi essere sostituite in questo compito dai Cne agli inizi degli anni sessanta.\nFurono radiate tra il 1961 e il 1963.\nLe locomotive del gruppo 10 nacquero al fine di disimpegnare il traffico sul tronco padano della SNFT: la Soncino-Soresina.\nFurono ordinate tre macchine aventi rodiggio C: la prima fu costruita dalle Officine Meccaniche di Milano, mentre le altre due furono approntate dalla Borsig. Giunsero al deposito di Iseo nel febbraio 1914 per poi essere spostate a Soresina dove rimasero fino al 1921. In quell'anno furono spostate ad Orbetello per sostituire le locomotive del gruppo 1 che erano state rimandate ad Iseo. Nel 1940 ritornarono a Soresina occupandosi del traffico di tipo misto sulla Rovato-Cremona.\nNel 1943 la SNFT decise di accantonare la locomotiva 12; le altre due lo furono sette anni dopo con l'avvento delle automotrici diesel.\nFu un gruppo, composto da tre locomotive, costruito dalle Officine Meccaniche milanesi che entr\u00f2 in servizio nel 1925. La documentazione presente nell'archivio SNFT risulta insufficiente: non si conoscono caratteristiche tecniche e impieghi, sebbene da alcune testimonianze raccolte da Albertini &amp; Cerioli (1994) risulta che furono impiegate sulla Soresina-Cremona. Furono radiate nel 1950 con l'avvento delle automotrici diesel.\nLe tre locomotive del gruppo 40 caratterizzarono la Cremona-Iseo, dato che ad esse fu assegnato il compito di trainare tutti i convogli passeggeri della linea.\nDi rodiggio C, furono costruite dalle Officine Meccaniche di Milano ed entrarono in esercizio nel 1933. Con l'avvento delle automotrici diesel furono relegate ai servizi di manovra presso le stazioni di Iseo e Borgo San Giovanni. Furono radiate nel 1964.\nAutomotrici ALn 56 e derivate.\nNel 1949 la SNFT acquist\u00f2 dalle FS quattro automotrici ALn 56 serie 2000, rispettivamente la 2001, la 2006, la 2009 e la 2010. Furono prodotte dalla Breda nel 1935 e dotate di estetica diversa dalle omologhe prodotte dalla Fiat.\nLa stessa Breda le ristruttur\u00f2 prima che fossero trasferite al Deposito di Iseo, dotandole di propulsori AEC a sei cilindri che erogavano una potenza di 90\u00a0kW. I quattro esemplari erano dotati di otto posti di prima classe e cinquantasei di seconda, per cui furono immatricolate come An, acronimo per Automotrice a nafta, 64. Entrarono in servizio il 18 aprile 1950; la presentazione al pubblico avvenne il 14 maggio seguente.\nIn origine, la colorazione era di verde vagone, per la fascia dei finestrini lato passeggeri, per la parte bassa del frontale e per l'imperiale, e di verde pisello per il resto della fiancata, il tetto e i finestrini della parte frontale. In seguito fu introdotta una variante in verde pisello su tutta la carrozzeria ad eccezione della fascia dei finestrini, la quale fu colorata in beige. Nel 1962 la livrea fu unificata a quella delle automotrici An 68, per cui la carrozzeria fu colorata in giallo di marte, ad eccezione della fascia dei finestrini in beige.\nTali mezzi furono impiegati nella relazione diretta fra Brescia ed Edolo fino al 1980, quando furono sostituiti dalle ALn 668 acquistate in quel periodo. Furono dismesse nel 1982 e nel 1983, per essere in seguito demolite nella seconda met\u00e0 degli anni novanta.\nSi trattavano delle unit\u00e0 FS ALDUn 28 1001, 1003 e 1004 acquistate nel 1950 dalla Fiat, che a sua volta le aveva riacquistate dalle FS. La SNFT ebbe bisogno di automotrici in grado di svolgere tutti i servizi in composizione singola per impiegarle sulla Cremona-Iseo appena ricostruita e le ALDUn erano adatte allo scopo. In origine esse erano ALn 56, serie 1000, costruite dalla casa torinese e trasformate nel 1939 per essere dotate di bagagliaio e di compartimento postale. Di conseguenza erano dotate di 28 posti, da cui il nuovo nome. Furono ricolorate di verde pisello, con carenatura verde vagone e finestratura beige azalea.\nPotenza e rodiggio erano identici alle ALn 56 originarie, essendo dotate di due motori Fiat 355 C. Entrarono in servizio il 30 novembre 1951 e furono immatricolate come AnDu 28.201-203.\nVennero impiegate anche sulla Iseo-Rovato Borgo e sulla Brescia-Iseo. Nel 1955, l'unit\u00e0 203 fu distrutta da un incendio, mentre le altre due furono radiate nel 1960.\nNel 1953 furono acquistate dalle FS altre due ALDUn 28, la 1007 e la 1008. Le maestranze di Iseo le rielaborarono eliminando il vano bagagli in modo da ricavare 60 posti a sedere. Furono revisionati anche i motori.\nImmatricolate come An 60.211-212, entrarono in servizio nel 1955 per essere impiegate sulla relazione Iseo-Cremona e, dopo la chiusura della Rovato-Cremona, anche sulla Brescia-Breno. In alcuni casi furono accoppiate alle An 64 per l'espletamento dei diretti Brescia-Edolo.\nFurono accantonate nel 1960 e demolite nel 1980.\nNel 1955 la Societ\u00e0 Nazionale acquist\u00f2 dalla SAIET, che eserciva la tranvia Pisa-Pontedera/Calci, le unit\u00e0 ANz 602-604. Erano automotrici assimilabili alle ALn 56, ma erano pi\u00f9 corte, dotate di un solo motore tipo 356 C e con una capienza di 48 posti.\nRevisionate dalle officine di Iseo, furono immatricolate come An 48.221-223 e colorate nella tonalit\u00e0 verde pisello con finestratura in beige azalea. Vennero impiegate pochissimo a causa delle limitate prestazioni dell'unico motore e della mancanza di una separazione fissa fra i posti di guida e il compartimento viaggiatori. Furono accantonate nel 1960, mentre la loro demolizione si verific\u00f2 nel 1980.\nAutomotrice An 70.231.\nLa Fiat costru\u00ec negli anni cinquanta un'automotrice a cassa in lega leggera e motori orizzontali che deriv\u00f2 da un prototipo realizzato nella seconda guerra mondiale: la L 103.\nFu ceduta alla SNFT che la mise in servizio il 17 aprile 1958, immatricolandola come An 70.231 in quanto dotata di otto posti in prima classe, cinquantasei in seconda e sei strapuntini. Fu denominata informalmente anche come \"Faruk\" per la sua assomiglianza con l'automotrice doppia fornita dalla societ\u00e0 torinese al re d'Egitto. Fu impiegata per il servizio regolare fino alla prima met\u00e0 degli anni settanta e quindi accantonata definitivamente nel 1978. Fu demolita nella seconda met\u00e0 degli anni novanta.\nAutomotrici ALn 68, 668 e 663.\nAlla fine degli anni cinquanta, la SNFT avvert\u00ec la necessit\u00e0 di sostituire le AnDu 28, le An 60 e le An 48, che avevano mostrato parecchi problemi in servizio, con mezzi nuovi. Ordin\u00f2 quindi alla Breda quattro automotrici analoghe alle ALn 668 serie 2400 delle FS.\nA differenza delle omologhe FS, i mezzi SNFT erano dotati del dispositivo \"uomo morto\", di intercomunicanti a cancelletto anzich\u00e9 a soffietto ed ebbero motori a 125\u00a0kW anzich\u00e9 a 100\u00a0kW, con un rapporto al ponte pi\u00f9 corto tale da permettere una velocit\u00e0 massima di 80\u00a0km/h. Le automotrici furono immatricolate nella serie An 68.111-114 ed entrarono in servizio il 4 settembre 1960. Furono i primi rotabili ad applicare la nuova livrea giallo di marte con finestratura in \"beige azalea\", la quale rimase colorazione sociale fino all'estinzione della societ\u00e0.\nAssieme alle quattro automotrici, giunsero dodici rimorchi AB68, a sessantotto posti, e due ABDu 32, in questo caso dotate di trentadue posti, di bagagliaio e compartimento postale.\nNel 1977 furono riclassificate come \"ALn 68\". Le unit\u00e0 111 e 113 furono accantonate nel 1983. Le altre due, nel 1988, furono accoppiate permanentemente e ricolorate con lo schema di coloritura che estendeva il beige azalea sul tetto, sull'imperiale e su un bordino sotto la finestratura. Uscirono di servizio negli anni novanta.\nA seguito dell'esigenza di accantonare le An 64, la SNFT ordin\u00f2 alla FIAT due automotrici ALn 668 simili alla serie 1000 che entrarono in servizio il 18 febbraio 1980 e che furono immatricolate nella serie ALn 668.121-122. Quattro anni dopo furono acquistate altre quattro unit\u00e0, immatricolate come 123-126, la cui cassa riprendeva quella delle coeve 668 serie 3100, con vestibolo centrale.\nCon la liquidazione societaria, i sei esemplari passarono al parco rotabili delle FNME.\nNel 1987, nell'incertezza della chiusura della linea, ma nello stesso tempo con il possibile suo rilancio, la SNFT decise di acquistare altre due automotrici. Poich\u00e9 le ALn 668 non erano pi\u00f9 in produzione furono ordinate alla Fiat due ALn 663 che, oltre alle classiche varianti necessarie all'impiego sulla Brescia-Iseo-Edolo, come gli intercomunicanti a cancelletto e il \"Dispositivo Vigilante\", furono dotate di 68 posti a sedere. Entrarono in servizio come ALn 668.131-132 il 21 novembre 1987.\nDall'inizio ebbero il nuovo schema di coloritura che estendeva il beige azalea sul tetto, sull'imperiale e su un bordino al di sotto della finestratura.\nNel 1991 fu acquistata una nuova unit\u00e0, la 133. Tutte entrarono nel parco rotabili delle FNME nel 1993. L'anno precedente, la \"Societ\u00e0 Nazionale\" ordin\u00f2 alla Fiat per conto del \"Consorzio Brescia Nord\" sei nuove automotrici ALn 663, che entrarono in servizio sotto l'egida delle \"Ferrovie Nord\" nel marzo 1994 come ALn 668.141-146.\nLocomotive diesel.\nAllo scopo di valutare le potenziali della trazione termica anche nel trasporto di merci, nel 1950 la SNFT noleggi\u00f2 una macchina diesel a due carrelli dalle FS. Si trattava di un esemplare appartenente ad un gruppo di tre macchine costruite nel 1941 dalle Officine Meccaniche di Milano per le ferrovie coloniali della Cirenaica e rimaste in Italia a seguito del rovesciamento del fronte africano.\nL'unit\u00e0 fu immatricolata come Cn (acronimo per \"Carro a nafta\") 372.1. Tuttavia, la sua potenza, pari a 220\u00a0kW, era inadeguata alle necessit\u00e0 della SNFT che dunque la restitu\u00ec alle FS. Queste ultime la cedettero alle Ferrovie Padane, avendo queste gi\u00e0 rilevato le altre due macchine del gruppo.\nNel 1954, la SNFT ordin\u00f2 alla Breda una locomotiva diesel con motori Isotta Fraschini di potenza complessiva di 660\u00a0kW. Immatricolata come Cn 501, fu impiegata fino al 1965 per il trasporto di merci e di treni a composizione mista lungo la direttrice Brescia-Breno.\nAll'inizio degli anni sessanta, la SNFT decise di affidarsi completamente alla trazione termica, per cui ordin\u00f2 alla Breda sei locomotive Diesel su un progetto originale della societ\u00e0. I modelli furono dotati di rodiggio C e di motori Diesel dalla potenza di 400\u00a0kW; vennero immatricolati come Cne (acronimo per \"Carro nafta elettrico\") all'interno della serie 511-516 ed entrarono in servizio tra il 1961 e il 1963. Un settimo esemplare, immatricolato come 510, entr\u00f2 in servizio nel 1964.\nA seguito dell'austerity e dell'incremento del traffico merci sulla Brescia-Iseo-Edolo, la SNFT ordin\u00f2 alle Officine Reggiane altre tre unit\u00e0 Cne, analoghe alle precedenti, ma motorizzate Isotta Fraschini. Entrarono in servizio tra il 1980 e il 1981, immatricolate nella serie 517-519. Nel 1989, le unit\u00e0 511 e 514 furono accantonate per fornire pezzi di ricambio alle consorelle restanti, le quali entrarono a far parte del parco rotabili FNME nel 1993.\nNel 1966, la SNFT ordin\u00f2 alla Antonio Badoni Lecco una locomotiva da manovra diesel a servizio dei raccordi della stazione di Borgo San Giovanni. L'esemplare entr\u00f2 in servizio il 31 gennaio dell'anno seguente, immatricolato come Cn 531. Il motore sprigionava una potenza di 96\u00a0kW, mentre la velocit\u00e0 massima era di 20\u00a0km/h.\nAnche questa unit\u00e0 pass\u00f2 al parco rotabili FNME nel 1993.\nNel 1973, la SNFT acquist\u00f2 dalla FEAR, esercente la Bolzano-Caldaro, due locomotive diesel costruite dalla Jenbach nel 1963. Immatricolati nella serie Cn 532-533, i due esemplari furono impiegati nelle manovre presso i piazzali di Iseo e di Rovato Borgo. Nel 1987, l'unit\u00e0 533 fu alienata.\nAlla fine degli anni ottanta, la disponibilit\u00e0 di locomotori diesel da parte delle FS permise alla SNFT di ottenere in noleggio una D.343, la 2007, e una D.345, la 1075, per ridurre il carico di lavoro dei Cne nel trasporto di merci. I due mezzi entrarono in servizio il 1\u00ba febbraio 1988 per uscirne nell'ottobre dello stesso anno.\nNell'agosto 1990 la SNFT acquist\u00f2 dalle Deutsche Bahn (DB) una locomotiva 220; mentre nel mese di settembre fu acquisita dalle FS una D.343, la 1034, proveniente dal deposito locomotive di Palermo. Con la liquidazione della SNFT, le due unit\u00e0 passarono alla FNME."}
{"id": "517296", "revid": "226458", "url": "https://it.wikipedia.org/wiki?curid=517296", "title": "Cantone di Couiza", "text": "Il Cantone di Couiza era una divisione amministrativa dell'Arrondissement di Limoux.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "517298", "revid": "7336", "url": "https://it.wikipedia.org/wiki?curid=517298", "title": "Poker machine", "text": ""}
{"id": "517299", "revid": "1305772", "url": "https://it.wikipedia.org/wiki?curid=517299", "title": "Fruit machine", "text": "Fruit machine (letteralmente \"la macchina della (o per la) frutta\") pu\u00f2 indicare:"}
{"id": "517300", "revid": "287204", "url": "https://it.wikipedia.org/wiki?curid=517300", "title": "Cantone di Limoux", "text": "Il Cantone di Limoux \u00e8 una divisione amministrativa dell'Arrondissement di Limoux.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 23 a 35 comuni.\nComposizione.\nI 23 comuni facenti parte prima della riforma del 2014 erano:\nDal 2015 i comuni appartenenti al cantone sono i seguenti 35:"}
{"id": "517302", "revid": "287204", "url": "https://it.wikipedia.org/wiki?curid=517302", "title": "Cantone di Quillan", "text": "Il Cantone di Quillan \u00e8 una divisione amministrativa dell'Arrondissement di Limoux.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 passato da 18 a 86 comuni.\nComposizione.\nI 18 comuni facenti parte prima della riforma del 2014 erano:\nDal 2015 i comuni appartenenti al cantone sono diventati 86, ridottisi ad 84 a partire dal 1\u00ba gennaio 2016 per le fusioni di Caudeval con il comune di Gueytes-et-Labastide per formare il nuovo comune di Val-de-Lambronne. e di Brenac con Quillan.:"}
{"id": "517303", "revid": "226458", "url": "https://it.wikipedia.org/wiki?curid=517303", "title": "Cantone di Saint-Hilaire", "text": "Il Cantone di Saint-Hilaire era una divisione amministrativa dell'Arrondissement di Limoux.\nA seguito della riforma approvata con decreto del 21 febbraio 2014, che ha avuto attuazione dopo le elezioni dipartimentali del 2015, \u00e8 stato soppresso.\nComposizione.\nComprendeva i comuni di:"}
{"id": "517307", "revid": "11497", "url": "https://it.wikipedia.org/wiki?curid=517307", "title": "Hare Krishna", "text": ""}
{"id": "517312", "revid": "709565", "url": "https://it.wikipedia.org/wiki?curid=517312", "title": "Al Giordino", "text": "Albert Cassius Giordino \u00e8 un personaggio immaginario della serie di romanzi d'avventura di Clive Cussler; appare per la prima volta in \"Enigma\" (pubblicato nel 1973).\n\u00c8 descritto con origini italiane, alto 162\u00a0cm, con capelli scuri increspati, carnagione olivastra e naso aquilino. Tarchiato e forte, Cussler lo descrive spesso come un \"robusto italiano\". Ha perso il dito mignolo della mano destra, durante un'avventura nel libro\" Vortice\" quando infil\u00f2 il dito nella canna di una pistola detenuta da Delphi Moran.\nBiografia.\n\u00c8 stato compagno di scuola con il protagonista della serie Dirk Pitt fin dalle elementari; insieme hanno frequentato l'accademia del United States Air Force, dove hanno servito negli ultimi giorni della guerra del Vietnam. Dopo il Vietnam hanno preso parte alla NUMA su richiesta del direttore, l'ammiraglio James Sandecker, ufficialmente in prestito temporaneo dall'Air Force. L'incarico attuale \u00e8 di \"Assistente del Direttore dei Progetti Speciali\", dopo essersi ritirato da capitano.\nGiordino non si \u00e8 mai sposato, ad eccezione del finale del libro \"Atlantide\", dove immagina di sposare un personaggio incontrato nel romanzo. Giordino vive in un condominio ad Alexandria, in Virginia.\nFilm.\nNel film del 2005 \"Sahara\", Giordino \u00e8 personificato dall'attore Steve Zahn. In \"Blitz nell'oceano\" il personaggio (rinominato Vinnie) ha solo un cameo."}
{"id": "517316", "revid": "26891", "url": "https://it.wikipedia.org/wiki?curid=517316", "title": "A-4 Skyhawk", "text": ""}
{"id": "517319", "revid": "26891", "url": "https://it.wikipedia.org/wiki?curid=517319", "title": "McDonnell Douglas A-4 Skyhawk", "text": ""}
{"id": "517321", "revid": "1543377", "url": "https://it.wikipedia.org/wiki?curid=517321", "title": "The Conet Project", "text": "The Conet Project: Recordings of Shortwave Numbers Stations (dalla lingua inglese: \"Il progetto Conet: registrazioni di numbers station in onde corte\") \u00e8 un set di quattro CD contenente registrazioni di \"numbers station\", stazioni radio di origine incerta che si crede siano utilizzate dalle agenzie governative per comunicare con le spie in missione. Il cofanetto \u00e8 stato pubblicato dall'etichetta discografica britannica Irdial-Discs nel 1997. Nel 2013 \u00e8 stato ristampato con un disco aggiunto.\n\"The Conet Project\" ha visto musicisti e registi campionare registrazioni da esso, tra cui il compositore J\u00f3hann J\u00f3hannsson, i Boards of Canada, Wilco, e il regista Cameron Crowe. Tracce del cofanetto sono state usate in numerosi film e album, tra cui la pellicola \"Vanilla Sky\" di Crowe.\nL'album \"Yankee Hotel Foxtrot\" dei Wilco prende il nome da \"Phonetic Alphabet - NATO\", una registrazione di una \"numbers station\" inclusa nel decimo brano (\"Poor Places\") e proveniente dall'antologia di \"The Conet Project\". In questa registrazione vengono nominate le tre parole \"Yankee Hotel Foxtrot\", corrispondenti secondo l'alfabeto fonetico NATO alle lettere \"Y H F\" che sono state usate per dare il titolo all'album dalla band. L'inclusione della registrazione nell'album fu causa di una contesa legale dal momento che il chitarrista del gruppo Jeff Tweedy non chiese i permessi di utilizzo alla Irdial. L'etichetta discografica ricorse a vie legali contestando la violazione di copyright, evento che fece discutere sull'effettiva propriet\u00e0 delle registrazioni di radiotrasmissioni riconducibili a \"numbers station\". Tweedy, per evitare problemi in sede di giudizio, decise di pagare i diritti alla Irdial.\nIn accordo con la \"Free Music Philosophy\" (dall'inglese \"filosofia della musica libera\") la casa discografica ha reso l'intera antologia disponibile in formato MP3 corredata dalla versione PDF del libretto. \"The Conet Project\" \u00e8 scaricabile dal sito ufficiale e da vari \"mirror\" gratuitamente ed incoraggia gli utenti a distribuirlo tramite reti di \"file sharing\".\nTracce.\nDisco 5.\nDisco presente solo nella ristampa uscita nel 2013."}
{"id": "517322", "revid": "767487", "url": "https://it.wikipedia.org/wiki?curid=517322", "title": "Cranes", "text": "I Cranes sono un gruppo musicale britannico, appartenente ai generi alternative pop, indie rock e dream pop. Sono noti soprattutto per il tono vocale delicato, ma impostato su un registro estremamente alto, definito \"diafano e infantile\", della cantante Alison Shaw.\nIl nome.\nI Cranes prendono il nome dalle innumerevoli gru (in inglese appunto \"crane\") che si trovano attorno ai moli del porto di Portsmouth.\nStoria.\nIl gruppo si \u00e8 formato a Portsmouth (Inghilterra) verso la met\u00e0 degli anni ottanta dall'iniziativa dei fratelli Alison (voce e basso) e Jim Shaw (batteria). A completare la formazione saranno Mark Francombe (chitarra) e Matt Cope (basso e chitarra).\nNel 1986 esordiscono con il demo-tape \"Fuse\", che li mette in luce nel panorama underground inglese.\nDopo diverse apparizioni in compilation, riescono ad autoprodursi il mini-CD \"Self-Non-Self\", che attira l'attenzione di John Peel, celebre DJ della BBC.\nNel luglio 1990 il gruppo viene scritturato dalla Dedicated (filiale della BMG Records), che pubblica l'album \"Wings of Joy\". L'approccio dark del disco, basato su muri di chitarre e sonorit\u00e0 minimalistiche, crea un suggestivo effetto accostato alla voce infantile di Alison Shaw.\nLa loro popolarit\u00e0 crebbe notevolmente nel 1992, quando parteciparono ad un tour insieme ai The Cure. In questa occasione nacque anche una collaborazione con Robert Smith, che cur\u00f2 successivamente il remix di alcuni brani dei Cranes, tra cui \"Jewel\", che riscosse un discreto successo presso il pubblico. \nCon l'album \"Forever\" (1993) il gruppo si ritaglia uno spazio importante nella scena indipendente britannica. Rispetto al passato, questo album propone degli arrangiamenti pi\u00f9 leggeri. Il singolo \"Jewel\" subir\u00e0 diversi remix: oltre a quello del gi\u00e0 citato Smith, sar\u00e0 ripreso da Jim Foetus e da Ivo Watts-Russell (\"guru\" della 4AD).\nNel 1994 esce l'album capolavoro \"Loved\". Il disco sfodera ballate eleganti e claustrofobiche, impreziosite da strumenti acustici e tastiere, oltre che le proverbiali chitarre distorte.\nUn anno dopo esce \"La Trag\u00e9die d'Oreste et \u00c9lectre\".\nNel 1997 viene pubblicato un disco pop, che oltretutto non frutta alla band il successo sperato. Si tratta di \"Population Four\". Il gruppo divorzia dalla propria etichetta con la pubblicazione della doppia raccolta \"EP Collection Vols 1 &amp; 2\" (1998).\nDa quel momento il gruppo non diede notizie di s\u00e9 per circa quattro anni ma, dato che Jim e Alison Shaw sono fratello e sorella, la band in realt\u00e0 non si sciolse mai del tutto. Cos\u00ec, dopo questa pausa, ricominciarono a comporre nuovi brani pubblicando nel 2001 l'album \"Future Songs\". Nel frattempo vi erano stati due cambi in formazione, con gli ingressi di Jon Callender (batteria) e Paul Smith (chitarra). \"Future Songs\" \u00e8 un album prodotto dagli stessi Cranes in collaborazione con l'etichetta Dadaphonic.\nNel 2004 esce \"Particles and Waves\", che riporta definitivamente i Cranes all'attenzione di pubblico e critica, anche se sono ben lontani i fasti degli esordi.\nQuesti lavori hanno rappresentato un cambiamento complessivo del loro stile musicale, che ora tende verso un sound riconducibile all'ambient e dal tono maggiormente etereo.\nTutto ci\u00f2 viene confermato anche dal loro successivo album, intitolato semplicemente \"Cranes\" (2008). Tuttavia, nonostante questa svolta in direzione della musica elettronica, il gruppo ha comunque mantenuto i suoi tratti pi\u00f9 caratteristici, continuando ad imperniare i pezzi sul canto infantile ed ammaliante di Alison Shaw."}
{"id": "517323", "revid": "35565", "url": "https://it.wikipedia.org/wiki?curid=517323", "title": "LinkedList", "text": ""}
{"id": "517326", "revid": "35565", "url": "https://it.wikipedia.org/wiki?curid=517326", "title": "Linked list", "text": ""}
{"id": "517328", "revid": "35565", "url": "https://it.wikipedia.org/wiki?curid=517328", "title": "Linked List", "text": ""}
{"id": "517329", "revid": "2018598", "url": "https://it.wikipedia.org/wiki?curid=517329", "title": "Scleroderma citrinum", "text": "\"Scleroderma citrinum\" Pers., \"Synopsis Methodica Fungorum\" (Gottinga): 153 (1801).\nDescrizione della specie.\nCorpo fruttifero.\nInizialmente di forma globosa, ellissoidale, pi\u00f9 o meno irregolare con piccole pieghe; alla base \u00e8 pi\u00f9 stretto e forma una specie di gambo. Con l'et\u00e0 si rompe sulla parte superiore fino ad aprirsi completamente, per poi diffondere le spore.\nDi colore bianco-sporco, giallo paglierino oppure giallo sporco, spesso si presenta con evidenti segni di screpolatura.\nGleba.\nCoriacea, gommosa, alla fine \"pulverulenta\".\nDi color grigio da giovane, poi oliva, successivamente verde scuro, infine nera.\nSpore.\nScure in massa.\nHabitat.\nGregario, spesso cresce in colonie di numerosi individui, nei boschi di latifoglia oppure nei parchi cittadini ed a volte anche in piccole aiuole; su ceppaie marcescenti, fogliame in decomposizione o su terreno arato; dall'estate fino all'autunno inoltrato.\nMolto comune nei castagneti, dove talvolta diventa addirittura infestante.\nTale invasione viene a volte contrastata da una specie parassita che cresce sul suo corpo fruttifero rendendola \"sterile\", lo Xerocomus parasiticus, edule (vedi figura).\nCommestibilit\u00e0.\nVelenoso, pu\u00f2 causare avvelenamenti seri se ingerito in quantit\u00e0."}
{"id": "517330", "revid": "1318658", "url": "https://it.wikipedia.org/wiki?curid=517330", "title": "Lista concatenata", "text": "In informatica, una lista concatenata (o linked list) \u00e8 una struttura dati dinamica, tra quelle fondamentali usate nella programmazione. Consiste di una sequenza di nodi, ognuno contenente campi di dati arbitrari ed uno o due riferimenti (\"link\") che puntano al nodo successivo e/o precedente. Una lista concatenata \u00e8 un tipo di dato auto-referente, in quanto contiene un puntatore ad un altro dato dello stesso tipo. Le liste concatenate permettono l'inserzione e la rimozione di nodi in ogni punto della lista in tempo costante, ma non permettono l'accesso casuale, solo quello sequenziale. Esistono diversi tipi di liste concatenate: liste concatenate \"semplici\", liste concatenate \"doppie\" e liste \"circolari\".\nLe liste concatenate possono essere implementate in molti linguaggi di programmazione. Linguaggi come il Lisp e lo Scheme hanno gi\u00e0 al loro interno questa struttura dati, oltre che varie operazioni per accedere al suo contenuto. Linguaggi procedurali come il C, il C++ ed il Java tipicamente si basano su puntatori modificabili per creare le liste concatenate.\nStoria.\nLe liste concatenate furono sviluppate nel 1955-56 da Allen Newell, Cliff Shaw e Herbert Simon nella RAND Corporation come struttura dati fondamentale per il loro Information Processing Language. L'IPL fu utilizzato dagli autori per sviluppare i primi programmi di intelligenza artificiale, che includevano la Logic Theory Machine, il General Problem Solver, e programma per gli scacchi. Pubblicazioni sul loro lavoro apparvero su \"IRE Transactions on Information Theory\" nel 1956, e nelle conclusioni di alcune conferenze del 1957-1959, tra cui \"Proceedings of the Western Joint Computer Conference\" nel 1957 e 1958, e \"Information Processing\" (Pubblicazioni dell prima Conferenza Internazionale dell'UNESCO sull'Information Processing) del 1959. Il diagramma, ora classico, di blocchi che rappresentano i nodi della lista con frecce che puntano ai nodi successivi della lista apparve in \"Programming the Logic Theory Machine\" di Newell e Shaw su \"Proc. WJCC,\" nel Febbraio 1957. Newell e Simon furono premiati con l'ACM Premio Turing nel 1975 per aver \"reso contributi basilari all'intelligenza artificiale, alla comprensione della psicologia umane e allo sviluppo delle liste\".\nIl problema della traduzione automatica per l'elaborazione del linguaggio naturale condusse Victor Yngve del Massachusetts Institute of Technology (MIT) ad utilizzare liste concatenate come strutture dati nel suo linguaggio di programmazione COMIT, creato per la ricerca computerizzata nel campo della linguistica. Un articolo su questo linguaggio intitolato \"A programming language for mechanical translation\" apparve su \"Mechanical Translation\" nel 1958.\nLisp, che significa \"list processor\", fu creato da John McCarthy nel 1958 mentre lavorava al MIT e nel 1960 che pubblic\u00f2 le basi del linguaggio in un articolo sulla rivista Communications of the ACM, intitolato \"Recursive Functions of Symbolic Expressions and Their Computation by Machine, Part I\". Una delle principali strutture dati del LISP \u00e8 la lista concatenata.\nNei primi anni sessanta, l'utilizzo di liste concatenate e di linguaggi che le supportavano come modalit\u00e0 di rappresentazione dei dati era ormai comune. Bert Green del Lincoln Laboratory del MIT pubblic\u00f2 un articolo intitolato \"Computer languages for symbol manipulation\" su \"IRE Transactions on Human Factors in Electronics\" nel marzo 1961 nel quale riassumeva i vantaggi di un approccio a liste concatenate. Un articolo posteriore, \"A Comparison of list-processing computer languages\" di Bobrow e Raphael, apparve su \"Communications of the ACM\" nell'Aprile 1964.\nVari sistemi operativi sviluppati da Technical Systems Consultants (in origine di West Lafayette Indiana, poi di Raleigh, Carolina del Nord) utilizzavano liste concatenate come strutture dei file.\nUna directory entry puntava al primo settore di un file, e le porzioni successivi venivano localizzate tramite una lista di puntatori. Sistemi che utilizzavano questa tecnica includevano Flex (per la CPU Motorola 6800), il mini-Flex (stessa CPU), e Flex9 (per la CPU Motorola 6809). Una variante sviluppata da TSC e messa in commercio da Smoke Signal Broadcasting in California, utilizzava lo stesso concetto con una lista doppiamente concatenata.\nIl sistema operativo TSS, sviluppato da IBM per le macchine System 360/370, utilizzava una lista doppiamente concatenata per maneggiare il suo file system. La struttura delle directory era simile a Unix, in cui una directory poteva contenere file e/o altre directory e si estendeva per una profondit\u00e0 a piacere. Un programma \"flea\" (pulce) fu creato per correggere problemi di file system dopo un crash, dal momento che porzioni modificate del file si trovavano in memoria al momento del problema. Questi errori venivano corretti comparando i collegamenti all'elemento precedente e successivo. Se un collegamento era corrotto, e se veniva trovato il collegamento giusto, la lista veniva corretta (era una lista doppiamente concatenata con due copie del puntatore). Un commento comico del codice sorgente affermava \"Everyone knows a flea caller gets rid of bugs in cats\".\nVarianti.\nListe linearmente concatenate.\nListe semplicemente concatenate.\nIl modo pi\u00f9 semplice di creare una lista concatenata \u00e8 una lista semplicemente concatenata (o l'abbreviazione inglese slist), che utilizza un collegamento per nodo. Questo collegamento punta al nodo successivo della lista o a un valore nullo o ad una lista vuota se \u00e8 il valore finale.\nListe doppiamente concatenate.\nUn tipo pi\u00f9 sofisticato di lista concatenata \u00e8 una lista doppiamente concatenata o lista concatenata a due vie. Ogni nodo possiede due collegamenti: uno punta al nodo precedente o ad un valore nullo o ad una lista vuota se \u00e8 il primo nodo; l'altro punta al nodo successivo o ad un valore nullo o una lista vuota se \u00e8 il nodo finale.\nIn alcuni linguaggi di bassissimo livello le Liste concatenate tramite XOR offrono un modo di implementare una lista doppiamente concatenata utilizzando una singola parola per entrambi i collegamenti, nonostante l'utilizzo di questa tecnica sia normalmente scoraggiato.\nListe circolarmente concatenate.\nIn una lista circolarmente concatenata, il nodo iniziale e finale sono collegati. Questo pu\u00f2 essere implementato sia per liste semplicemente o doppiamente concatenate. Per attraversare una lista circolarmente concatenata, si pu\u00f2 iniziare in qualsiasi nodo e si segue la lista in entrambe le direzioni fino a ritornare al nodo di origine. Viste in un altro modo, le liste circolarmente concatenate non hanno n\u00e9 inizio n\u00e9 fine. Questo tipo di liste \u00e8 utile per maneggiare buffer di dati e nei casi in cui si ha un oggetto nella lista e si desidera scorrere tutti gli altri oggetti della lista.\nIl puntatore che punta all'intera lista \u00e8 normalmente chiamato il puntatore finale.\nListe circolari semplicemente concatenate.\nIn una lista circolare semplicemente concatenata, ogni nodo ha un collegamento, simile alla normale \"lista semplicemente concatenata\", eccetto per il fatto che il collegamento successivo dell'ultimo nodo punta al primo. Allo stesso modo di una lista semplicemente concatenata, i nuovi nodi possono essere efficacemente inseriti solo dopo che un nodo sia stato referenziato. Per questa ragione, \u00e8 utile mantenere un riferimento solo all'ultimo elemento di una lista circolare semplicemente concatenata, dal momento che permette un veloce inserimento all'inizio e anche un accesso al primo nodo tramite il puntatore al nodo successivo dell'ultimo.\nListe circolari doppiamente concatenate.\nIn una lista circolare doppiamente concatenata, ogni nodo ha due collegamenti, simili alla \"lista doppiamente concatenata\", eccetto per il fatto che il collegamento precedente del primo nodo punta all'ultimo nodo e il collegamento successivo dell'ultimo nodo punta al primo. Allo stesso modo di una lista doppiamente concatenata, l'inserimento e la cancellazione possono essere realizzati in ogni punto.\nNodi sentinella.\nLe liste concatenate alle volte possiedono uno speciale nodo \"falso\" o \"nodo sentinella\" all'inizio e/o alla fine della lista che non \u00e8 utilizzato per memorizzare dati. Il suo scopo \u00e8 quello di semplificare o velocizzare alcune operazioni, assicurando che ogni nodo contenente i dati possieda sempre un nodo precedente e/o successivo e che ogni lista (anche quelle che non contengono dati) possiedano sempre un \"primo\" ed un \"ultimo\" nodo. Il Lisp ha un tale design - il valore speciale nil \u00e8 utilizzato per marcare la fine di una lista semplicemente concatenata 'propria' o una catena di cons cells quando vengono chiamate. Una lista non deve finire in nil, ma una tale lista viene definita 'impropria'.\nApplicazioni delle liste concatenate.\nLe liste concatenate sono utilizzate come un mattone per la costruzione di molte altre strutture dati, come le pile, le code e altre varianti. Il campo \"dati\" di un nodo pu\u00f2 essere un'altra lista concatenata. Grazie a questo trucco, si possono costruire altre strutture dati con le liste; questa pratica ha origine nel Lisp, dove le liste concatenate sono una struttura dati primaria (nonostante non siano l'unica), ed \u00e8 ora una funzionalit\u00e0 comunemente utilizzata nei linguaggi di programmazione funzionali.\nAlle volte le liste concatenate sono utilizzate per implementare vettori associativi, e vengono chiamate in questo contesto liste associative. C'\u00e8 poco da dire su queste liste; non sono molto efficienti e risultano, persino su piccoli insiemi di dati, meno efficienti di strutture dati basate su alberi o hash table. Tuttavia, a volte, una lista concatenata \u00e8 creata dinamicamente da un sottoinsieme di nodi di un albero e utilizzata per attraversare un insieme in modo pi\u00f9 efficiente.\nVantaggi e svantaggi nei riguardi di altre strutture dati.\nCome succede spesso nella programmazione e nella progettazione, nessun metodo si adatta bene ad ogni circostanza. Una lista concatenata pu\u00f2 funzionare bene in alcuni casi, ma pu\u00f2 causare problemi in altri. Esiste una lista dei comuni vantaggi e svantaggi delle liste concatenate.\nIn generale, se si utilizza una struttura dati dinamica, dove vi sono elementi che vengono aggiunti e cancellati frequentemente e la localizzazione dei nuovi elementi aggiunti \u00e8 importante, il beneficio di una lista concatenata aumenta.\nListe concatenate e vettori.\nLe liste concatenate hanno vari vantaggi nei confronti degli array. Gli elementi possono essere inseriti nelle liste indefinitamente, mentre un vettore verr\u00e0 presto riempito e necessiter\u00e0 di essere ridimensionato, un'operazione costosa che potrebbe non essere possibile se la memoria \u00e8 frammentata. In modo simile, un vettore nel quale molti elementi vengano rimossi necessita di essere rimpicciolito.\n\u00c8 possibile risparmiare ulteriormente memoria, in alcuni casi, condividendo la stessa \"coda\" di elementi tra due o pi\u00f9 liste \u2014 ossia, le liste avranno la stessa sequenza finale di elementi. In questo modo \u00e8 possibile aggiungere nuovi elementi in cima alla lista mantenendo un riferimento sia alla nuova che alla vecchia versione \u2014 si tratta di un semplice esempio di struttura dati persistente.\nDall'altro lato, mentre gli array permettono un accesso casuale, le liste concatenate permettono soltanto un accesso sequenziale agli elementi. Le liste concatenate semplici, infatti, possono essere percorse soltanto in una direzione, rendendole inadatte ad applicazioni in cui \u00e8 utile cercare velocemente un elemento utilizzando il suo indice, come nel caso dell\"'heapsort\". L'accesso sequenziale \u00e8, inoltre, pi\u00f9 veloce negli array che nelle liste concatenate su molte macchine, grazie alla presenza di riferimenti locali e cache dei dati. Le liste concatenate non ricevono quasi nessun beneficio da una cache.\nUn altro svantaggio delle liste concatenate \u00e8 lo spazio in eccesso necessario per memorizzare i riferimenti, cosa che le rende poco pratiche per liste di piccoli elementi come caratteri e valori booleani. L'allocazione della memoria, effettuata in maniera distinta per ciascun nuovo elemento, risulterebbe lenta e approssimativa: il problema viene risolto se si usa il \"memory pool\".\nEsistono diverse varianti delle liste concatenate che tentano di risolvere alcuni dei problemi appena citati.\nUna lista concatenata \"unrolled\" (unrolled linked list) immagazzina pi\u00f9 elementi in ciascun nodo della lista, aumentando la performance di caching e diminuendo l'overhead di memoria dovuto alla memorizzazione dei riferimenti. La codifica CDR fa entrambe le cose, rimpiazzando i riferimenti con i dati referenziati.\nLe \"Unrolled linked lis\"t memorizzano i vari elementi in ogni nodo, incrementando la performance della cache e decrementando l\"'overhead\" della memoria per le referenze. CDR coding fa entrambe le cose, rimpiazzando le reference con i dati, che estende oltre la fine del record di referenze.\nUn buon esempio che sottolinea i pro e i contro dell'utilizzare le liste concatenate rispetto agli array si trova sviluppando un programma che risolva il Problema di Giosefo. Il problema di Giosefo \u00e8 un metodo di elezione che funziona avendo un gruppo di persone messe a cerchio. Cominciando da una particolare persona, bisogna contare attorno al cerchio \"n\" volte. Una volta raggiunta la ennesima persona, la si esclude dal cerchio, quindi si conta ancora attorno al cerchio le stesse \"n\" volte ripetendo il processo, fino a quando non rimanga che una persona: la vincitrice. Quest'esempio mostra bene forze e debolezze delle liste concatenate rispetto agli array. Vedendo le persone come nodi in una lista concatenata circolare, risulta chiaro quanto facilmente si possa eliminarne una (basterebbe cambiare il collegamento del nodo precedente). D'altra parte la lista sarebbe poco efficiente nel trovare la prossima persona da eliminare: ogni eliminazione comporta lo scorrimento della lista \"n\" volte. Un array al contrario sarebbe inefficiente nel cancellare gli elementi, ad ogni cancellazione ci sarebbe da spostare ogni elemento successivo a quello eliminato, ma viceversa molto efficiente nel trovare l'ennesima persona nel cerchio, indirizzando direttamente l'elemento corrispondente per il suo indice.\nDoppiamente e semplicemente concatenate.\nLe liste doppiamente concatenate richiedono un maggiore spazio per nodo ( a meno che non si utilizzino lo xor-linking), e le loro operazione elementari sono pi\u00f9 costose; ma vi sono spesso metodi pi\u00f9 facili per manipolarle poich\u00e9 consentono l'accesso sequenziale alla lista in entrambe le direzioni. In particolar modo, si pu\u00f2 inserire o cancellare un nodo con un numero costante di operazioni dato solo l'indirizzo del nodo. Alcuni algoritmi richiedono l'accesso in entrambe le direzioni. D'altro canto, non consente il tail-sharing e non pu\u00f2 essere utilizzata come struttura dati persistente.\nListe circolarmente concatenate e liste linearmente concatenate.\nLe liste circolarmente concatenate sono le pi\u00f9 utili per descrivere le naturali strutture circolari e hanno il vantaggio di essere una struttura regolare e permettere di attraversare la lista partendo da ogni punto. Consentono inoltre un accesso veloce al primo ed all'ultimo nodo attraverso un unico puntatore (l'indirizzo dell'ultimo elemento). Il loro principale svantaggio \u00e8 la complessit\u00e0 dell'iterazione, che alcuni casi particolari difficili da gestire.\nNodi sentinella.\nI nodi sentinella possono semplificare le operazioni in certe liste. assicurando che il nodo precedente e/o prossimo esistano per ogni elemento. Tuttavia i nodi sentinella utilizzano spazio aggiunto (specialmente in applicazioni che utilizzano molte liste corte), e possono complicare altre operazioni.\nOperazioni sulle liste concatenate.\nNel manipolare le liste concatenate sul posto, bisogna assicurarsi di non usare valori eventualmente resi non validi a seguito di operazioni precedenti. Questo rende gli algoritmi per inserire o cancellare i nodi di una lista concatenata in qualche modo sottili. Questa sezione contiene lo pseudocodice per aggiungere o rimuovere sul posto nodi da una lista semplicemente, doppiamente o circolarmente concatenata. Useremo \"null\" per riferirci ad un indicatore di fine lista o ad una sentinella, che potrebbe esser implementata in svariati modi.\nListe linearmente concatenate.\nListe semplicemente concatenate.\nLa nostra struttura dati avr\u00e0 due campi. Manteniamo inoltre una variabile \"firstNode\" che punta sempre al primo nodo nella lista, o \u00e8 \"null\" per una lista vuota\n record \"Node\" {\n data \"// I dati da memorizzare nel nodo\"\n next \"// Un riferimento al nodo successivo; null per l'ultimo nodo\"\n record \"List\" {\n \"Node\" firstNode \"// punta al primo nodo della lista; null per una lista vuota\"\nL'attraversamento di una lista semplicemente concatenata \u00e8 semplice; comincia al primo nodo e segue ogni link successivo fino a che non si arriva alla fine:\n node := list.firstNode\n while node not null {\n \"(do something with node.data)\"\n node := node.next\nIl codice seguente inserisce un nodo dopo un nodo esistente in una lista semplicemente concatenata. Il diagramma mostra come avviene l'inserimento. Non \u00e8 possibile inserire un nuovo nodo prima di un altro preesistente; \u00e8, invece, necessario posizionarlo tenendo conto di quello precedente.\n function insertAfter(\"Node\" node, \"Node\" newNode) { \"// inserisce newNode dopo node\"\n newNode.next := node.next\n node.next := newNode\nL'inserimento all'inizio della lista richiede una funzione separata poich\u00e9 bisogna aggiornare il primo nodo \"firstNode\".\n function insertBeginning(\"List\" list, \"Node\" newNode) { \"// inserisce node prima del first node corrente\"\n newNode.next := list.firstNode\n list.firstNode := newNode\nIn modo similare, si hanno delle funzioni per rimuovere il nodo \"dopo\" ( after ) un dato nodo e per rimuovere un nodo all'inizio della lista. Il diagramma dimostra il primo modo. Per trovare e rimuovere un particolare nodo, si deve tener traccia dell'elemento precedente.\n function removeAfter(\"Node\" node) { \"// rimuove il nodo dopo questo\"\n obsoleteNode := node.next\n node.next := node.next.next\n destroy obsoleteNode\n function removeBeginning(\"List\" list) { \"// rimuove il primo nodo \"\n obsoleteNode := list.firstNode\n list.firstNode := list.firstNode.next \"// punta al nodo successivo di quello cancellato\"\n destroy obsoleteNode\nSi noti che removeBeginning() pone \"list.firstNode\" a \"null\" rimuovendo l'ultimo nodo della lista.\nDal momento non \u00e8 possibile ritornare indietro, non sono possibili operazioni efficiente come \"insertBefore\" ( inserisci prima ) o \"removeBefore\" ( rimuovi prima).\nL'aggiunta di una lista concatenata ad un'altra \u00e8 allo stesso modo inefficiente, poich\u00e9 bisogna attraversare l'intera lista per trovare la coda e, quindi, aggiungere la seconda lista a quest'ultima. Quindi se due liste linearmente concatenate sono di lunghezza formula_1, l'aggiunta di una lista ha una complessit\u00e0 asintotica di formula_2. Nel Lisp e linguaggi derivati l'aggiunta di una lista \u00e8 data dalla procedura codice_1.\nListe doppiamente concatenate.\nCon le liste doppiamente concatenate ci sono ancor pi\u00f9 puntatori da aggiornare, ma sono anche necessarie meno informazioni, dato che possiamo usare i puntatori \"all'indietro\" per osservare gli elementi precedenti nella lista. Questo permette nuove operazioni ed elimina le funzioni per i casi particolari. Aggiungeremo ai nostri nodi un campo \"prev\" che punta all'elemento precedente e alla struttura della lista un campo \"lastNode\", che punta sempre all'ultimo nodo nella lista. Entrambi i campi \"list.firstNode\" e \"list.lastNode\" sono \"null\" per una lista vuota.\n record \"Node\" {\n data \"// I dati da immagazzinare nel nodo\"\n next \"// Un puntatore al nodo successivo; null per l'ultimo nodo\"\n prev \"// Un puntatore al node precedente; null per il primo nodo\"\n record \"List\" {\n \"Node\" firstNode \"// punta al primo nodo della lista; null per liste vuote\"\n \"Node\" lastNode \"// punta all'ultimo nodo della lista; null per liste vuote\"\nL'iterazione attraverso una lista doppiamente concatenata pu\u00f2 esser fatta in entrambe le direzioni.\n\"Iterazione in avanti\"\n node := list.firstNode\n while node \u2260 null\n &lt;fai qualcosa con node.data&gt;\n node := node.next\n\"Iterazione all'indietro\"\n node := list.lastNode\n while node \u2260 null\n &lt;fai qualcosa con node.data&gt;\n node := node.prev\nLe due funzioni che seguono sono perfettamente simmetriche e aggiungono un nodo prima o dopo un dato noto, come mostrato dal seguente diagramma:\n function insertAfter(\"List\" list, \"Node\" node, \"Node\" newNode)\n newNode.prev := node\n newNode.next := node.next\n if node.next = null\n list.lastNode := newNode\n else\n node.next.prev := newNode\n node.next := newNode\n function insertBefore(\"List\" list, \"Node\" node, \"Node\" newNode)\n newNode.prev := node.prev\n newNode.next := node\n if node.prev is null\n list.firstNode := newNode\n else\n node.prev.next := newNode\n node.prev := newNode\nAbbiamo anche bisogno di una funzione che inserisca un nodo all'inizio di una lista possibilmente vuota:\n function insertBeginning(\"List\" list, \"Node\" newNode)\n if list.firstNode = null\n list.firstNode := newNode\n list.lastNode := newNode\n newNode.prev := null\n newNode.next := null\n else\n insertBefore(list, list.firstNode, newNode)\nUna funzione simmetrica inserisce il nodo alla fine della lista:\n function insertEnd(\"List\" list, \"Node\" newNode)\n if list.lastNode = null\n insertBeginning(list, newNode)\n else\n insertAfter(list, list.lastNode, newNode)\nRimuovere un nodo \u00e8 pi\u00f9 facile, richiede soltanto attenzione col primo e ultimo nodo della lista:\n function remove(\"List\" list, \"Node\" node)\n if node.prev = null\n list.firstNode := node.next\n else\n node.prev.next := node.next\n if node.next = null\n list.lastNode := node.prev\n else\n node.next.prev := node.prev\n destroy node\nUna sottile conseguenza di questa procedura \u00e8 che il cancellare l'ultimo elemento di una lista pone sia \"firstNode\" e \"lastNode\" a \"null\", e cos\u00ec permette di rimuovere l'ultimo nodo di una lista di un elemento correttamente. Si nota che non si ha bisogno di metodi separati \"rimuoviPrima\" o \"rimuoviDopo\", poich\u00e9 in una lista doppiamente concatenata possiamo utilizzare \"remove(node.prev)\" o \"remove(node.next)\".\nListe circolarmente concatenate.\nLe liste circolarmente concatenate possono essere sia singolarmente che doppiamente concatenate. In una lista circolarmente concatenata tutti i nodi vengono collegati in un cerchio continuo, senza l'uso del valore \"null\". Per le liste con un inizio e una fine (come una coda), si memorizza un riferimento all'ultimo nodo della lista. Il nodo \"next\" ( successivo ) dopo l'ultimo \u00e8 il primo nodo. Gli elementi possono essere aggiunti alla fine della lista e rimossi all'inizio in tempo costante.\nOgni tipo di lista circolarmente concatenata beneficia del fatto che si pu\u00f2 attraversare l'intera lista in un tempo costante partendo da un nodo qualsiasi. Questo spesso permette di evitare di memorizzare il \"firstNode\" ( primo nodo ) e \"lastNode\" ( ultimo nodo ), bench\u00e9 se la lista debba essere svuotata si abbia bisogno di una speciale rappresentazione per la lista vuota, tale per cui una variabile \"lastNode\" punti ad un nodo della lista o a \"null\" se la lista \u00e8 vuota; utilizziamo quindi in questo caso \"lastNode\". Questa rappresentazione semplifica significativamente l'aggiunta e la rimozione di nodi con una lista non vuota, ma le liste vuote sono un caso particolare.\nLe liste circolarmente concatenate sono la struttura dati preferita da Anders Hejlsberg, il creatore di LINQ.\nListe doppiamente circolarmente concatenate.\nAssumendo che \"someNode\" sia un generico nodo in una lista non vuota, questo codice itera attraverso questa lista a partire da \"someNode\":\n\"Iterazione in avanti\"\n node := someNode\n do\n fai qualcosa con node.value\n node := node.next\n while node \u2260 someNode\n\"Iterazione all'indietro\"\n node := someNode\n do\n fai qualcosa con node.value\n node := node.prev\n while node \u2260 someNode\nSi noti che il test viene fatto alla fine del ciclo. \u00c8 importante nel caso in cui la lista contenga solo il nodo singolo \"someNode\".\nQuesta semplice funzione inserisce un nodo in una lista doppiamente circolarmente concatenata dopo un dato elemento:\n function insertAfter(\"Node\" node, \"Node\" newNode)\n newNode.next := node.next\n newNode.prev := node\n node.next.prev := newNode\n node.next := newNode\nPer avere un \"insertBefore\", poniamo semplicemente \"insertAfter(node.prev, newNode)\". Inserire un elemento in una lista che pu\u00f2 essere vuota richiede una funzione speciale:\n function insertEnd(\"List\" list, \"Node\" node)\n if list.lastNode = null\n node.prev := node\n node.next := node\n else\n insertAfter(list.lastNode, node)\n list.lastNode := node\nPer inserire all'inizio usiamo una semplice \"insertAfter(list.lastNode, node)\". Per finire, per rimuovere un nodo dobbiamo affrontare il caso dove la lista sia vuota:\n function remove(\"List\" list, \"Node\" node)\n if node.next = node\n list.lastNode := null\n else\n node.next.prev := node.prev\n node.prev.next := node.next\n if node = list.lastNode\n list.lastNode := node.prev;\n destroy node\nCome nelle liste doppiamente concatenate, \"removeAfter\" e \"removeBefore\" possono essere implementati con \"remove(list, node.prev)\" e \"remove(list, node.next)\".\nApplicazioni delle liste concatenate utilizzando vettori di nodi.\nI linguaggi che non supportano alcun tipo di reference posso creare collegamenti rimpiazzando i puntatori con gli indici degli array. L'approccio consiste nell'usare un array di record, dove ogni record ha un campo intero che indica l'indice del nodo successivo (e possibilmente del precedente) nell'array. Non tutti i nodi nell'array devono esser usati. Se neppure i record sono supportati, possono esser usati gli array paralleli.\nCome esempio, consideriamo la seguente lista concatenata che utilizza array anzich\u00e9 puntatori:\n record \"Entry\" {\n \"integer\" next; \"// indice della prossima entry nell'array\"\n \"integer\" prev; \"// entry precedente (se la lista \u00e8 doppiamente linkata)\"\n \"string\" name;\n \"real\" balance;\nCreando un array di queste strutture e una variabile intera che memorizza l'indice del primo elemento pu\u00f2 esser costruita una lista concatenata:\n \"integer\" listHead;\n \"Entry\" Records[1000];\nI collegamenti tra elementi vengono creati inizializzando i campi Next o Prev con l'indice della cella successiva (o precedente) per ogni dato elemento. Per esempio\nNell'esempio sopra riportato, codice_2 dovrebbe essere posto a 2, l'indice del primo nodo della lista. Si noti che l'indice 3 e quelli da 5 a 7 non sono parte della lista. Queste celle sono disponibili per aggiunte alla lista. Creando una variabile intera codice_3, una lista libera dovrebbe essere creata per mantenere traccia di quali celle sono disponibili. Se tutti gli indici sono in uso, la dimensione dell'array dovrebbero essere incrementate o dovrebbero essere eliminati alcuni elementi per far posto ai nuovi che verrebbero inseriti nella lista.\nIl seguente codice dovrebbe scorrere la lista e mostrare i nomi e i bilanci:\n i := listHead;\n while i &gt;= 0 { '// scorri la lista\n print i, Records[i].name, Records[i].balance \"// print entry\"\n i = Records[i].next;\nDi fronte ad una scelta, i vantaggi di questo approccio includono:\nQuesto tipo di approccio ha molti svantaggi: crea e maneggia uno spazio privato di memoria per il suoi nodi. Questo conduce ai seguenti problemi:\nPer queste ragioni, questo approccio \u00e8 usato principalmente per quei linguaggi che non supportano l'allocazione dinamica della memoria. Questi svantaggi sono mitigati dal fatto che la lunghezza massima della lista \u00e8 conosciuta nel momento in cui viene creato l'array.\nImplementazione nei linguaggi.\nMolti linguaggi di programmazione come il Lisp e Scheme utilizzano liste semplicemente concatenate come strutture dati base del linguaggio. In molti altri linguaggi funzionali, queste liste sono costruite tramite nodi, ciascuno chiamato un \"cons\" o una \"cella cons\". Il cons ha due campi: il \"car\", una reference ai dati di quel nodo, e il \"cdr\", una reference al nodo successivo.\nNonostante le celle cons possano essere utilizzate per costruire ulteriori strutture dati, questo \u00e8 il loro scopo primario.\nIn altri linguaggi le liste concatenate sono tipicamente costruite tramite reference e record. Di seguito vi \u00e8 un esempio completo in C:\ntypedef struct ns {\n int data;\n struct ns *next;\n} node;\nnode *list_add(node **p, int i) {\n node *n = (node*)malloc(sizeof(node));\n n-&gt;next = *p;\n *p = n;\n n-&gt;data = i;\n return n;\nvoid list_remove(node **p) { /* rimuove head */\n if (*p != NULL) {\n node *n = *p;\n *p = (*p)-&gt;next;\n free(n);\nnode **list_search(node **n, int i) {\n while (*n != NULL) {\n if ((*n)-&gt;data == i) {\n return n;\n n = &amp;(*n)-&gt;next;\n return NULL;\nvoid list_print(node *n) {\n if (n == NULL) {\n printf(\"la lista \u00e8 vuota\\n\");\n while (n != NULL) {\n printf(\"print %p %p %d\\n\", n, n-&gt;next, n-&gt;data);\n n = n-&gt;next;\nint main(void) {\n node *n = NULL;\n list_add(&amp;n, 0); /* lista: 0 */\n list_add(&amp;n, 1); /* lista: 1 0 */\n list_add(&amp;n, 2); /* lista: 2 1 0 */\n list_add(&amp;n, 3); /* lista: 3 2 1 0 */\n list_add(&amp;n, 4); /* lista: 4 3 2 1 0 */\n list_print(n);\n list_remove(&amp;n); /* rimuove il primo elemento (4) */\n list_remove(&amp;n-&gt;next); /* rimuove il nuovo secondo (2) */\n list_remove(list_search(&amp;n, 1)); /* rimuove la cella che contiene 1 (primo) */\n list_remove(&amp;n-&gt;next); /* rimuove il successivo (0) */\n list_remove(&amp;n); /* rimuove l'ultimo (3) */\n list_print(n);\n return 0;\nImmagazzinamento dei dati all'interno o all'esterno della lista.\nCostruendo una lista concatenata, ci si trova di fronte alla scelta se immagazzinare i dati direttamente nei nodi della lista, metodo chiamato \"internal storage\", o immagazzinare solamente la reference al dato, chiamato \"external storage\". L\"'Internal storage\" ha il vantaggio di rendere l'accesso ai dati pi\u00f9 efficiente, poich\u00e9 richiede meno spazio totale, a causa della migliore localit\u00e0 della referenza, e semplificando la gestione della memoria della lista ( i suoi dati sono allocati e liberati nello stesso tempo dei nodi della lista).\nL\"'external storage\", d'altro canto, ha il vantaggio di essere pi\u00f9 generico, poich\u00e9 le stesse strutture ed il codice macchina possono essere riutilizzate per un'altra lista concatenata, dal momento che non occorre preoccuparsi della dimensione dei dato. Risulta anche facile immettere gli stessi dati in pi\u00f9 liste concatenate. Nonostante sia possibile porre gli stessi dati, tramite una memoria interna, in molteplici liste includendo references \"next\" multiple in ogni nodo, sarebbe necessario creare routine separate per aggiungere o cancellare celle basate su ogni campo. \u00c8 possibile creare liste concatenate addizionali composte di elementi che utilizzino la memoria interna per custodire le reference al nodo della lista concatenata che contiene i dati.\nIn generale, se un insieme di strutture dati necessita di essere incluso in molteplici liste concatenate, l'\"external storage\" \u00e8 la soluzione migliore. Se un insieme di strutture dati necessita di essere incluso solo in una lista, l'\"internal storage\" \u00e8 leggermente meglio, a meno che sia disponibile un package generico di liste concatenate che implementi l'\"external storage\". Allo stesso modo, se diversi insiemi di dati che possono essere immagazzinati nella stessa struttura dati possono essere inclusi in una singola lista concatenata, allora va bene l\"'internal storage\".\nUn altro approccio pu\u00f2 essere utilizzato con alcuni linguaggi che hanno diverse strutture dati, ma tutti con lo stesso campo iniziale, includendo le referenze al \"next\" (e \"prev\" se abbiamo una lista doppiamente concatenate) nella stessa locazione. Dopo aver definito strutture dati separate per ogni tipo di dato, viene definita una struttura generica che contiene il minimo ammontare di dati condivisi da tutte le altre strutture e contenute al top ( inizio ) delle strutture. Allora possono essere create le routine generiche che utilizzano la struttura minimale che implementa le operazioni della lista, ma routine separate per dati specifici. Questo approccio \u00e8 usato spesso per routine per il parsing dei messaggi, quando vengono ricevuti vari tipi di messaggio, ma tutte iniziano con lo stesso insieme di campi, normalmente includendo un campo per il tipo di messaggio. Le routine generiche sono utilizzate per aggiungere nuovi messaggi ad una coda quando vengono ricevuti e rimuoverli dalla coda per maneggiarli. Il tipo di messaggio \u00e8 utilizzato per chiamare la corretta routine in grado di maneggiare quello specifico tipo di messaggio\nEsempi di immagazzinamento esterno e interno.\nSupponiamo di voler creare una lista concatenata di famiglie e dei loro membri. Usando l'immagazzinamento interno, la struttura potrebbe apparire come la seguente:\n record \"member\" { \"// membro di una famiglia\"\n \"member\" next\n \"string\" firstName\n \"integer\" age\n record \"family\" { \"// la famiglia stessa\"\n \"family\" next\n \"string\" lastName\n \"string\" address\n \"member\" members \"// testa della lista dei membri della famiglia\"\nPer stampare una lista completa delle famiglie e dei loro membri usando l'immagazzinamento interno, potremmo scrivere:\n aFamily := Families \"// inizia alla testa della lista della famiglia\"\n while aFamily \u2260 null { \"// itera attraverso la lista della famiglia\"\n \"stampa le informazioni riguardanti la famiglia\"\n aMember := aFamily.members \"// restituisce la lista dei membri della famiglia\"\n while aMember \u2260 null { \"// itera attraversa la lista dei membri\"\n \"stampa le informazioni riguardanti il membro della famiglia\"\n aMember := aMember.next\n aFamily := aFamily.next\nUsando l'immagazzinamento esterno, potremmo creare le seguenti strutture:\n record \"node\" { \"// struttura per un nodo generico\"\n \"node\" next\n \"pointer\" data \"// puntatore generico per i dati del nodo\"\n record \"member\" { \"// struttura per i membri della famiglia\"\n \"string\" firstName\n \"integer\" age\n record \"family\" { \"// struttura per la famiglia\"\n \"string\" lastName\n \"string\" address\n \"node\" members \"// testa della lista dei membri di questa famiglia\"\nPer stampare una lista completa delle famiglie e dei loro membri usando l'immagazzinamento esterno, potremmo scrivere:\n famNode := Families \"// inizia alla testa della lista della famiglia\"\n while famNode \u2260 null { \"// itera attraverso la lista delle famiglie\"\n aFamily = (family)famNode.data \"// estrae la famiglia dal nodo\"\n \"stampa le informazioni riguardanti la famiglia\"\n memNode := aFamily.members \"// restituisce la lista dei membri della famiglia\"\n while memNode \u2260 null { \"// itera attraversa la lista dei membri\"\n aMember := (member)memNode.data \"// estrae il membro della famiglia dal nodo\"\n \"stampa le informazioni riguardanti il membro della famiglia\"\n memNode := memNode.next\n famNode := famNode.next\nSi nota che quando si usa l'immagazzinamento esterno. \u00e8 necessario un passo in pi\u00f9 per estrarre il record dal nodo e fare il cast verso il tipo di dato opportuno. Questo avviene perch\u00e9 sia la lista delle famiglie che la lista dei membri della famiglia sono memorizzate in due liste concatenate che usano la stessa struttura dati (\"node\").\nFino a quando un membro pu\u00f2 appartenere soltanto a una famiglia, l'immagazzinamento interno funziona bene. Se, invece, la collezione di dati si riferisce a generazioni multiple, cos\u00ec che una persona pu\u00f2 apparire come figlio in una famiglia, ma genitore in un'altra, si rende necessario l'immagazzinamento esterno.\nVelocizzare le ricerche.\nL'individuazione dell'elemento specifico in una lista concatenata anche se \u00e8 ordinata, richiede normalmente un tempo O(\"n\") (ricerca ordinata). Questo \u00e8 uno degli svantaggi fondamentali delle liste concatenate rispetto alle altre strutture dati. In aggiunta alle varianti discusse nella sezione precedente, ci sono vari semplici modi per migliorare il tempo di ricerca.\nIn una lista non ordinata, una semplice euristica per diminuire il tempo di ricerca medio \u00e8 la \"move-to-front heuristic\", che semplicemente sposta un elemento all'inizio della lista una volta che questo \u00e8 stato trovato. Questo schema, pratico per la creazione di semplici caches, assicura che l'elemento usato pi\u00f9 di recente sia anche il pi\u00f9 veloce da ritrovare.\nUn altro approccio comune \u00e8 quello di indicizzare una lista collegata usando una struttura dati esterna pi\u00f9 efficiente. Per esempio, si pu\u00f2 costruire un red-black tree o una hash table i cui elementi sono riferimenti ai nodi della lista collegata.\nPossono essere aggiunti ad una lista molti di questi indici. Lo svantaggio \u00e8 che questi indici necessitano di essere aggiornati ogni volta che si aggiunge o rimuove un nodo ( o ogni volta che l'indice viene utilizzato di nuovo)\nAltre strutture collegate.\nSia le pile che le code sono spesso implementati utilizzando liste concatenate, e spesso il loro uso viene ristretto al tipo di operazioni che supportano.\nLa \"skip list\" \u00e8 una lista concatenata a cui sono stati aggiunti livelli di puntatori per raggiungere velocemente un gran numero di elementi e quindi discendere al livello successivo. Il processo continua fino all'ultimo livello che la lista vera e propria.\nUn albero binario pu\u00f2 essere descritto come un tipo di lista concatenata dove gli elementi sono essi stessi liste concatenate dello stesso tipo. Il risultato \u00e8 che ogni nodo pu\u00f2 includere un riferimento al primo nodo di una o due altre liste concatenate, che, insieme al loro contenuto, forma il sottoramo del nodo.\nUna \"unrolled linked list\" \u00e8 una lista concatenata in cui ogni nodo contiene un vettori di dati. Ci\u00f2 conduce ad un miglioramento del funzionamento della cache, dal momento che un maggior numero di elementi si trova in un'area contigua della memoria e riduce l'utilizzo di memoria, dal momento che devono essere inclusi meno metadata in ogni elemento della lista.\nUn'hash table pu\u00f2 utilizzare liste concatenate per memorizzare le catene di oggetti che hanno il medesimo hash."}
{"id": "517352", "revid": "599013", "url": "https://it.wikipedia.org/wiki?curid=517352", "title": "Drew Nicholas", "text": "Carriera.\nGuardia tiratrice, dopo la high school, con l'Universit\u00e0 del Maryland ha contribuito alla conquista del titolo NCAA nel 2002.\nNel 2003 si trasferisce in Italia, disputando dapprima nel campionato di Legadue con il Fabriano Basket, poi approdando nella massima serie con il Basket Livorno l'anno successivo.\nNel 2005 passa alla Benetton Treviso, dove \u00e8 stato, nella stagione 2005-06, uno degli artefici della conquista dello scudetto per la squadra biancoverde. Ormai consacrato a livello internazionale, nel 2006 firma con gli ambiziosi turchi dell'Efes Pilsen con cui vince la Coppa nazionale nel 2007.\nNel 2008 arriva in Grecia al Panathinaikos, squadra con cui vince per tre volte il Campionato, una volta la Coppa nazionale nel 2009 e due volte l'Eurolega.\nNel luglio 2011 si trasferisce in Italia dove firma per l'Olimpia Milano.\nIl 21 febbraio 2012, , \u00e8 stato tagliato dal club milanese.\nIl 14 luglio 2013, all'et\u00e0 di 32 anni, annuncia il suo ritiro dall'attivit\u00e0 agonistica."}
{"id": "517373", "revid": "287204", "url": "https://it.wikipedia.org/wiki?curid=517373", "title": "Negroamaro", "text": "Il Negroamaro (scritto anche negro amaro e negramaro) \u00e8 un vitigno a bacca nera coltivato quasi esclusivamente in Puglia, in modo particolare nel Salento.\nStoria.\nL'origine del nome secondo alcuni non \u00e8 altro che la ripetizione della parola nero in due lingue: \"niger\" in latino e \"\u03bc\u03b1\u03cd\u03c1\u03bf\" (traslitterato \"m\u00e1vro\") in greco, da cui il dialettale \"m\u00e0ru\". Secondo altri deriverebbe invece dal colore molto scuro degli acini e dal sapore amaro del vino. \u00c8 uno dei principali vitigni dell'Italia meridionale.\nUtilizzo.\n\u00c8 un'uva estremamente versatile, molto utilizzata anche per la vinificazione in rosato. In commercio \u00e8 possibile reperire sia prodotti vinificati in purezza sia mescolato. Molto noti sono il Lizzano DOP (Lizzano Rosso DOP,Lizzano Rosato Negroamaro DOP, Lizzano Negroamaro rosso superiore DOP) ed il Salice Salentino DOC che per disciplinare \u00e8 ottenuto attraverso una miscela di uve Negroamaro 85% e Malvasia Nera 15%, la quale affievolisce le caratteristiche note amarognole tipiche del Negroamaro.\nSinonimi.\nIl vino \u00e8 conosciuto con molti altri nomi: Albese, Abruzzese, Arbese, Jonico, Mangiaverde, Negro Amaro, Nero Leccese, Nigra amaru, Niuru maru, Uva Cane.\nCaratteristiche.\nEpoca di maturazione: media (fine settembre-inizio ottobre), si registrano variazioni in base alla zona di coltivazione.\nVigoria: ottima.\nProduttivit\u00e0: abbondante e costante.\nPeso medio del grappolo: medio-elevato (300-350 g).\nAcino: medio-grosso, forma ovale pi\u00f9 largo all'apice; buccia pruinosa, di colore nero violaceo, poco sottile e consistente.\nEsigenze ambientali e colturali: adattabile con facilit\u00e0 a diversi tipi di terreno, con preferenza per quelli calcareo-argillosi, e ai \nclimi caldi anche se aridi.\nUtilizzi: esclusivamente per la vinificazione, in purezza o unito ad altri vitigni, storicamente alla Malvasia Nera (Malvasia Nera, Sangiovese, Montepulciano).\nNella cultura di massa.\nIl gruppo musicale dei Negramaro deve il suo nome a questo vitigno."}
{"id": "517375", "revid": "15756", "url": "https://it.wikipedia.org/wiki?curid=517375", "title": "Capsicum annuum", "text": "Il Capsicum annuum \u00e8 una specie di piante del genere \"Capsicum\", da cui si ricavano sia peperoni che peperoncini.\n\u00c8 la pi\u00f9 coltivata al mondo tra le cinque specie principali del genere \"Capsicum\". Oltre a moltissime cultivar, comprende anche il \"C. annuum\" var. \"aviculare\" (chiltepin), ritenuto da molti la sottospecie selvatica pi\u00f9 vicina all'antenato comune di tutte le specie, evolutosi tra Brasile e Bolivia, in quanto vanta l'areale pi\u00f9 vasto: Per\u00f9, Caraibi, Argentina, arrivando fino a Texas, Florida, California, Louisiana e Arizona.\nGi\u00e0 all'arrivo degli Spagnoli in Messico, gli Aztechi avevano sviluppato dozzine di variet\u00e0 di \"C. annuum\", secondo lo storico Bernardino de Sahag\u00fan vissuto intorno al 1529.\nOggi \"C. annuum\" \u00e8 la principale specie coltivata in Cina, Corea, India, Italia, Messico, arcipelago della Malesia, Ungheria.\nIdentificazione.\n\"C. annuum\" \u00e8 un arbusto a portamento eretto, ha foglie lanceolate, verdi. Pu\u00f2 essere presente una peluria su fusto e pagina superiore delle foglie. I fiori, bianchi, singoli, con stami giallo/verdi, a 5 - 7 petali, compaiono all'ascella delle foglie, uno per nodo, in estate. Il frutto \u00e8 una capsula di colore verde all'inizio, con colorazioni del frutto maturo dal bianco al viola, passando per le varie tonalit\u00e0 di giallo, arancio e rosso. Anche la forma \u00e8 variabilissima: dai minuscoli Chiltepin, ai peperoni dolci, ai contorti Peter Pepper Red di forma fallica.\nOrigini.\nLa pianta del peperone \u00e8 originaria del continente americano ed arriva in Europa, assieme al pomodoro, nel secolo XVI, importata dalle spedizioni spagnole e portoghesi nelle terre del nuovo mondo.\nLa loro coltivazione li fa presto diventare un ortaggio molto comune nella cucina di tutti i paesi d'Europa.\nCapsicum annuum var. glabriusculum.\nQuesta variante di \"C. annuum\" rappresenta il progenitore selvatico della specie coltivata \"C. annuum\" var. \"annuum.\"\nI peperoncini appartenenti a questa specie sono generalmente piccoli, eretti, sferici o conici e si staccano facilmente dal peduncolo. I frutti risultano molto graditi ai volatili.\nRientra in questa specie il chiltepin.\nColtivazione.\nAl giorno d'oggi viene coltivato, nelle diverse variet\u00e0, in tutto il mondo raggiungendo una superficie coltivata che supera 1,5 milioni di ettari.\nIl prodotto, pur essendo meramente estivo, si trova comunque tutto l'anno in quanto viene coltivato in serra.\nAvversit\u00e0.\nI pi\u00f9 importanti insetti che attaccano il peperone sono la mosca bianca (\"Trialeurodes vaporariorum\"), i lepidotteri \"Heliothis armigera\" e \"Spodoptera littoralis\" e l'afide \"Macrosiphum euphorbiae\".\nPreparazioni.\nIl peperone pu\u00f2 essere mangiato crudo, in insalate, in pinzimonio o con la bagna c\u00e0uda piemontese.\nCotto, arrostito sulla brace, nella peperonata, nella caponata e nella ciambotta o cianfrotta, nella ratatouille. Possono inoltre essere conservati in vari modi, ad esempio sott'olio o \"sotto vinaccia\"\nPiccantezza.\nLa variabilit\u00e0 del contenuto in capsaicina, e quindi di piccantezza, all'interno di \"C. annuum\" varia da zero a pi\u00f9 di 100.000 unit\u00e0 di Scoville. Sotto riportiamo una tabella delle principali variet\u00e0 e cultivar. Va fatta una precisazione sui peperoncini africani: alcuni dei bird's eye, come quello Ugandese, non sono C. annuum, ma C. frutescens o C. chinense, e ci\u00f2 spiega la maggior piccantezza, fino a 175.000 SU.\nAdulterazione.\nIn Francia il 9 maggio 2003, il personale del Sistema di Allarme Rapido (RASFF) per gli alimenti ed i mangimi ha individuato il rosso Sudan I, un colorante tossico, in polvere di peperoncini rossi proveniente dall\u2019India.\nIn Italia nel 2002 e 2003, la New Food Industry vendeva la polvere di peperoncino tossico alla Sacl\u00e0 che, senza accorgersene, lo metteva nei propri prodotti. Ad un controllo casuale una confezione di olive al peperoncino risultava tossica per l'alimentazione.\nIn India si risaliva al produttore di peperoncino in polvere contenente il Sudan I tossico, che lo aveva aggiunto per migliorare il colore, di una partita di peperoncino di scarsa qualit\u00e0.\nAd un controllo pi\u00f9 approfondito sui coloranti di tipo Sudan negli alimenti, risultava che molti rag\u00f9 al peperoncino erano contaminati, anzi era contaminato ogni alimento contenente peperoncino, che si controllava. Un danno spropositato."}
{"id": "517376", "revid": "3874033", "url": "https://it.wikipedia.org/wiki?curid=517376", "title": "Negro amaro", "text": ""}
{"id": "517378", "revid": "1904508", "url": "https://it.wikipedia.org/wiki?curid=517378", "title": "Zanobi Acciaiuoli", "text": "Era figlio di Raffaele Acciaiuoli.\nBiografia.\nDopo essere diventato frate domenicano, nel 1495, apprese il greco e l'ebraico in tarda et\u00e0, diventando per la sua erudizione bibliotecario pontificio nel 1518.\nLavor\u00f2 molto come traduttore soprattutto dal greco antico al latino, traducendo autori come Eusebio di Cesarea, Olimpiodoro di Tebe e Teodoreto di Cirro. Oltre alle traduzioni, scrisse un panegirico della citt\u00e0 di Napoli, il testo teologico \"Liber de vindicta Dei contra peccatores\" e alcuni poemi.\nMor\u00ec a 58 anni a Roma. Nella Biblioteca Vaticana \u00e8 conservata la sua copia personale del testo di Eusebio, ricca di note e annotazioni e siglata sul frontespizio come \"F. Zenobii Acciolj\"."}
{"id": "517380", "revid": "697352", "url": "https://it.wikipedia.org/wiki?curid=517380", "title": "Coppa delle Coppe 1974-1975", "text": "La Coppa delle Coppe 1974-1975 \u00e8 stata la 15\u00aa edizione della competizione calcistica europea Coppa delle Coppe UEFA. Venne vinta dalla nella finale vinta contro il Ferencv\u00e1ros."}
{"id": "517381", "revid": "36426", "url": "https://it.wikipedia.org/wiki?curid=517381", "title": "Zenobi Acciaiuoli", "text": ""}
{"id": "517386", "revid": "1479209", "url": "https://it.wikipedia.org/wiki?curid=517386", "title": "Principio di differenziazione", "text": "Il principio di differenziazione, nel campo del diritto amministrativo, stabilisce che nell'attribuzione di una funzione amministrativa ai diversi livelli di enti di governo (comuni-province-citt\u00e0 metropolitane-regioni-stato) si debbano considerare le caratteristiche relative alle rispettive capacit\u00e0 di governo degli enti amministrativi riceventi; queste sono caratteristiche demografiche, territoriali, associative, strutturali che possono variare anche in misura notevole nella realt\u00e0 del paese.\nIl principio di differenziazione \u00e8 citato nell'ordinamento italiano all'art. della Costituzione, cos\u00ec come rinnovato dalla Legge Costituzionale 3/2001 per la Riforma del Titolo V della Costituzione, unitariamente al principio di sussidiariet\u00e0 e al principio di adeguatezza. Il principio di sussidiariet\u00e0 fu gi\u00e0 introdotto dalla L. 59/1997 (Legge Bassanini)."}
{"id": "517387", "revid": "767487", "url": "https://it.wikipedia.org/wiki?curid=517387", "title": "Coppa delle Coppe 1975-1976", "text": "La Coppa delle Coppe 1975-1976 \u00e8 stata la 16\u00aa edizione della competizione calcistica europea Coppa delle Coppe UEFA. Venne vinta dall'Anderlecht nella finale vinta contro il West Ham."}
{"id": "517389", "revid": "118806175", "url": "https://it.wikipedia.org/wiki?curid=517389", "title": "Primi baci", "text": "Primi baci (titolo originale: \"Premiers Baisers\") fu una sitcom di produzione francese, andata in onda su TF1 dal 1991 al 1995. Fu trasmessa da Italia 1 fino al 1996 nella fascia pomeridiana, ed in seguito replicata solamente nella prima stagione su Happy Channel. Nel 2003 le repliche continuarono anche su Italia Teen Television. Su Italia Teen Television le repliche furono bloccate in quanto il canale chiuse definitivamente. La serie racconta le avventure sentimentali di un gruppo di adolescenti parigini.\nIn realt\u00e0 la serie originale era divisa in tre distinti telefilm: \"\"Premiers baisers\", (319 episodi), da cui il titolo italiano, \"Les ann\u00e9es fac\" (199 episodi) e \"Les ann\u00e9es blue\" (22 episodi). I tre telefilm erano l'uno il sequel dell'altro ed annoveravano lo stesso staff realizzativo e gli stessi personaggi. In Italia si scelse di trasmettere le prime due serie con il titolo \"Primi baci\".\nIn Italia i fan hanno ribattezzato la seconda serie \"Gli anni dell'universit\u00e0\". Quest'ultima serie and\u00f2 in onda all'interno del contenitore pomeridiano di \"Bim bum bam\" come programma finale. \nDelle prime due serie in totale sono 518 episodi. \nIn Italia di \"Les ann\u00e8es fac\" vennero trasmessi solamente 87 episodi (inoltre il primo risulta inedito in quanto non trasmesso per errore da Italia 1, quindi gli episodi trasmessi in realt\u00e0 sono solamente 86), dopodich\u00e9 per mancanza di ascolti la serie venne interrotta su Italia 1 e non vennero neppure pi\u00f9 doppiati in italiano i restanti episodi. \nPer quanto riguarda la terza serie \"Les ann\u00e9es blue\", anche questa in Italia \u00e8 ancora inedita. \nIn Francia la terza serie non ebbe successo e per questo dopo solamente 22 episodi chiuse i battenti.\nAnni fa in Francia sono usciti alcuni cofanetti con i primi episodi della serie in lingua originale. \nTuttora gli episodi di tutte e tre le stagioni vengono replicati sui canali a pagamento francesi.\nCuriosit\u00e0: il personaggio di H\u00e9l\u00e8ne Girard (interpretato da H\u00e9l\u00e8ne Rolles), lasci\u00f2 quasi subito \"Primi baci\", per approdare ad una serie propria dal titolo \"H\u00e9l\u00e8ne et les gar\u00e7ons\" (in Italia \"H\u00e9l\u00e8ne e i suoi amici\") e \"Gli amici del cuore\" \".\nQuesti telefilm mantenevano lo stesso spirito di \"Primi baci\"."}
{"id": "517390", "revid": "102628691", "url": "https://it.wikipedia.org/wiki?curid=517390", "title": "Principio di adeguatezza", "text": "Il principio di adeguatezza, nel campo del diritto amministrativo italiano, stabilisce che l'entit\u00e0 organizzativa che \u00e8 potenzialmente titolare di una potest\u00e0 amministrativa, deve avere un'organizzazione adatta a garantire l'effettivo esercizio di tali potest\u00e0; l'adeguatezza va considerata sia rispetto al singolo ente, sia rispetto all'ente associato con altri enti, per l'esercizio delle funzioni amministrative.\nIl principio di adeguatezza \u00e8 citato nell'ordinamento italiano all'art. della Costituzione, unitariamente al principio di sussidiariet\u00e0 e al principio di differenziazione.\nDal combinato di questo principio con il principio di sussidiariet\u00e0, si ricava che se l'ente territoriale a cui \u00e8 affidata una funzione amministrativa, che per il principio della sussidiariet\u00e0 dovrebbe essere quello pi\u00f9 vicino al cittadino amministrato, non ha la struttura organizzativa per rendere il servizio, questa funzione deve essere attribuita all'entit\u00e0 amministrativa territoriale superiore."}
{"id": "517394", "revid": "6923", "url": "https://it.wikipedia.org/wiki?curid=517394", "title": "Difensore civico regionale", "text": "Il difensore civico regionale \u00e8 un organo amministrativo che ha il compito di garantire i cittadini da possibili abusi delle amministrazioni regionali.\nSi qualifica come organismo di garanzia, dotato di penetranti poteri di indagine e del potere di divulgare le proprie conclusioni, con il compito di tutelare il cittadino di fronte ad inefficienze della Pubblica Amministrazione e di contribuire al miglioramento di quest\u2019ultima.\nPunto fermo \u00e8 la configurazione quale \"Autorit\u00e0 amministrativa indipendente sui generis,\" con ampie prerogative di autonomia e indipendenza rispetto ai vertici politici, con peculiarit\u00e0 che lo diversifica dalle Autorit\u00e0 amministrative indipendenti propriamente dette e con funzioni \u201cparagiurisdizionali\u201d a tutela dei diritti e degli interessi dei cittadini.\nRecentemente, la Conferenza dei Presidenti delle Assemblee legislative delle Regioni e delle Province autonome ha approvato un documento, avvalendosi del lavoro di un gruppo tecnico istituitosi ad hoc: le \u201cLinee di indirizzo in merito alla disciplina degli Organi di Garanzia\u201d, approvate il 26 settembre del 2019 dall\u2019Assemblea planaria della Conferenza, che concerne anche la figura del Difensore civico. L\u2019obiettivo \u00e8 quello di muovere un primo passo di armonizzazione nei confronti di una legislazione regionale che si \u00e8 sedimentata nel tempo in modo tutt\u2019altro che uniforme da Regione a Regione.\nNel 2019 risultano 18 i Difensori civici regionali o delle province autonome (o Garanti che riuniscono in s\u00e9 anche le attribuzioni del Difensore civico) in carica.\nQueste le Regioni e le Province autonome che hanno previsto tale istituto nei rispettivi statuti o in apposite leggi regionali: Abruzzo, Basilicata, Campania, Emilia-Romagna, Friuli Venezia Giulia, Lazio, Liguria, Lombardia, Marche (Garante dei diritti della persona, in precedenza denominato Ombudsman), Molise (Garante dei diritti della persona), Piemonte, Umbria, Sardegna, Toscana, Valle d\u2019Ao\u00adsta e Veneto (Garante dei diritti della persona), nonch\u00e9 le Province autonome di Bolzano e Trento. In Calabria e in Puglia il Difensore civico non \u00e8 mai stato nominato a tutto il 2019. La figura del Difensore civico non \u00e8 prevista normativamente dalle Regioni Sicilia e Trentino-Alto Adige (dove per\u00f2 la Regione ha delegato interamente ai due Difensori civici delle Province autonome le competenze nei confronti della Regione nei rispettivi territori).\nIl ruolo del Difensore civico \u00e8 stato rafforzato con l'approvazione del D.lgs. 97/2016 \"(Revisione e semplificazione delle disposizioni in materia di prevenzione della corruzione, pubblicit\u00e0 e trasparenza),\" del c.d. F.O.I.A. italiano (Freedom of Information Act), in materia di accesso civico generalizzato. Nonch\u00e9 dalla Legge 24/2017 \"(Disposizioni in materia di sicurezza delle cure e della persona assistita, nonch\u00e9 in materia di responsabilit\u00e0 professionale degli esercenti le professioni sanitarie)\" laddove l\u2019art. 2 attribuisce alle Regioni la facolt\u00e0 di affidare la funzione di Garante per il diritto alla salute al Difensore civico regionale.\nI Difensori civici regionali, assieme alle altre figure di garanzia che si occupano a livello territoriale di diritti dell\u2019infanzia e diritti dei detenuti, contribuiscono all\u2019impegno dell\u2019Italia per costruire globalmente istituzioni solide per la pace la giustizia e i diritti umani, come previsto dall\u2019Obiettivo 16 dell\u2019Agenda 2030, e in parti\u00adcolare dal traguardo 16.10 (Garantire un pubblico accesso all\u2019informazione e proteggere le libert\u00e0 fondamentali, in conformit\u00e0 con la legislazione nazionale e con gli accordi internazionali).\nVa segnalato che, nel marzo del 2019, il Consiglio d\u2019Europa (Principi di Venezia) ha pubblicato un insieme di principi per la protezione e la promozione dell\u2019istituto del Difensore civico, ribadendone il ruolo a tutela dei diritti dei cittadini: \"\u201cI difensori civici sono importanti per la democrazia, perch\u00e9 agiscono in maniera indipendente contro casi di mala amministrazione e contro presunte violazioni dei diritti umani e svolgono un ruolo cruciale di fronte ai governi e ai Parlamenti, che devono accettare le critiche. In quanto interfaccia tra l\u2019amministrazione e i cittadini, i difensori civici sono a volte il primo e ultimo ricorso per porre rimedio alle violazioni dei diritti umani\u201d.\"\nIl Coordinamento nazionale dei Difensori civici\nIl Coordinamento nazionale dei Difensori civici delle Regioni e delle Province autonome \u00e8 un organismo associativo di cui fanno parte tutti i Difensori civici. Lo stesso opera per la concertazione e la valorizzazione del ruolo istituzionale della difesa civica in Italia, ponendo in essere un\u2019attivit\u00e0 di confronto e condivisione delle best practices, nonch\u00e9 promuovendo iniziative, anche in collaborazione con altri soggetti istituzionali, volte alla divulgazione delle sue competenze, con riferimento a temi specifici.\nIl Coordinamento \u00e8 composto dai Difensori civici in carica delle Regioni e delle Province autonome e opera attraverso la segreteria di un Difensore civico eletto collegialmente quale Presidente dello stesso, affiancato da due Vicepresidenti. L\u2019incarico di Presidente del Coordinamento \u00e8 ricoperto da Andrea Nobili, Difensore civico della Regione Marche, coadiuvato dai Vice Enrico Formento Dojot, Difensore civico della Valle d\u2019Aosta, e Sandro Vannini, Difensore civico della Toscana.\nIl Coordinamento ha sede a Roma presso la Conferenza dei Presidenti delle Assemblee legislative delle Regioni e delle Province autonome dove si riunisce abitualmente. Oltre agli incontri periodici che si tengono a Roma si riunisce, a rotazione, in altre citt\u00e0, per discutere questioni rilevanti, relative agli sviluppi e alle problematiche relativi al funzionamento della difesa civica in Italia.\nA livello europeo e internazionale, il Coordinamento e i Difensori civici hanno la possibilit\u00e0 di relazionarsi con l'European Ombudsman Institute (EOI) e con l\u2019International Ombudsman Institute (IOI). Il Coordinamento pu\u00f2 intervenire anche su mandato del Mediatore europeo presso gli uffici centrali dello Stato.\nInoltre, rappresenta la Difesa civica nazio\u00adnale italiana con il Mediatore europeo e si raccorda con la Rete degli Ombudsman/Difensori civici europei, di cui fanno parte tutti i Difensori civici italiani, anche attraverso un funzionario di collegamento.\nElezione.\nIl difensore civico regionale, di solito, \u00e8 nominato dal Consiglio regionale e rimane in carica per la stessa durata del consiglio.\nFunzioni.\nIl difensore ha funzioni informative nei confronti dei cittadini sull'andamento delle pratiche amministrative della regione. La legge 191-1998 (nota come Bassanini ter), ha esteso questa facolt\u00e0 anche nei confronti degli atti delle amministrazioni periferiche dello Stato, con esclusione delle amministrazioni che operano nel campo della difesa, sicurezza pubblica e giustizia.\nL'Organo ha acquistato progressivamente prerogative in ambito antidiscriminatorio e a tutela del diritto alla salute."}
{"id": "517396", "revid": "339392", "url": "https://it.wikipedia.org/wiki?curid=517396", "title": "Legge Regionale", "text": ""}
{"id": "517401", "revid": "329581", "url": "https://it.wikipedia.org/wiki?curid=517401", "title": "Crisopoli", "text": "Crisopoli era una citt\u00e0 ubicata sullo stretto del Bosforo, in Asia minore. Dalla citt\u00e0 era possibile vedere Costantinopoli, situata sulla costa opposta. Nei pressi di questa, nel 324, si consum\u00f2 la battaglia tra i due imperatori dell'epoca: Costantino e Licinio. \nNel 1071, sotto il regno di Michele VII Ducas, fu incendiata dai Normanni.\nCadde dopo la presa della capitale bizantina per mano turca nel 1453. All'antica Crisopoli corrisponde oggi il quartiere di Istanbul denominato Scutari."}
{"id": "517404", "revid": "767487", "url": "https://it.wikipedia.org/wiki?curid=517404", "title": "Coppa delle Coppe 1977-1978", "text": "La Coppa delle Coppe 1977-1978 \u00e8 stata la 18\u00aa edizione della competizione calcistica europea Coppa delle Coppe UEFA. Venne vinta dall'Anderlecht nella finale vinta contro l'Austria Vienna."}
{"id": "517405", "revid": "1305772", "url": "https://it.wikipedia.org/wiki?curid=517405", "title": "Snagov", "text": "Snagov \u00e8 un comune della Romania di abitanti, ubicato nel distretto di Ilfov, nella regione storica della Muntenia.\nIl comune \u00e8 formato dall'unione di 5 villaggi: Ciofliceni, Gherm\u0103ne\u0219ti, Snagov, T\u00e2nc\u0103be\u0219ti, Vl\u0103diceasca.\nStoria.\nIl villaggio di Snagov \u00e8 nato intorno all'omonimo monastero. I primi documenti attestanti l'esistenza di questo centro abitato risalgono al 1408.\nOggi Snagov \u00e8 un centro di villeggiatura che si affaccia sull'omonimo lago. La vocazione turistica del luogo si \u00e8 evidenziata soprattutto a partire dalla rivoluzione Rumena del 1989.\nToponomastica.\nL'origine del toponimo \u00e8 ritenuta slava: in particolare Snagov deriverebbe dalla parola bulgara \"sneg\", che significa neve\nIl \"Parco di Dracula\".\nNel 2002 venne approvata la costruzione, nei pressi del comune, di un parco a tema chiamato \"Dracula Park\"; il parco, accompagnato da forti polemiche dopo che le citt\u00e0 della Transilvania avevano rifiutato di accettarlo, asserendo che in questo modo si certificava anche all'esterno l'immagine di una Romania turistica costituita soltanto dal mito del famoso vampiro, doveva infine trovare ubicazione a Snagov, anche in considerazione che una leggenda popolare vuole che Vlad \u0162epe\u015f sia sepolto nel monastero che sorge sull'isola del Lago di Snagov.\nOltre alle polemiche culturali, il progetto venne accompagnato da difficolt\u00e0 politiche e da scandali ed abusi, con diverse denunce alle autorit\u00e0 giudiziarie e polemiche tra il Governo e le opposizioni; altre difficolt\u00e0 vennero dal fatto che la societ\u00e0 promotrice aveva lanciato un grosso prestito obbligazionario per finanziare l'operazione, accusata di mancanza di trasparenza per le continue variazioni apportate al progetto originario.\nAd oggi il progetto sembra essersi perso nel nulla."}
{"id": "517407", "revid": "767487", "url": "https://it.wikipedia.org/wiki?curid=517407", "title": "Distretto di Feldkirchen", "text": "Il distretto di Feldkirchen (in tedesco \"Bezirk Feldkirchen\") \u00e8 uno dei distretti dell'Austria situato nel Land della Carinzia."}
{"id": "517409", "revid": "287204", "url": "https://it.wikipedia.org/wiki?curid=517409", "title": "Monti dei Draghi", "text": "I Monti dei Draghi (Drakensberg) sono una catena montuosa dell'Africa meridionale. Sono i monti pi\u00f9 alti dell'area, e raggiungono i 3.482 metri a Thabana Ntlenyana, in Lesotho. Si chiamano uKhahlamba (\"barriera di lance\") in lingua zulu, e Maloti (spesso riportato scorrettamente come Maluti) in lingua sesotho.\nGeografia fisica.\nLa catena attraversa la parte orientale del Sudafrica e ha una lunghezza approssimativa di 1000\u00a0km, con un orientamento generale da sudovest a nordest. L'estremit\u00e0 settentrionale si piega per\u00f2 verso ovest, formando il confine fra Lesotho e Sudafrica, dove prende il nome di monti Maloti. La catena costituisce anche il confine fra le province sudafricane di KwaZulu-Natal e Free State. Dai Monti dei Draghi nascono numerosi fiumi; fra i pi\u00f9 importanti si contano a ovest l'Orange e il Vaal e a est il Tugela.\nOltre a Thabana Ntlenyana, altre vette sono Mafadi (3.450\u00a0m), Makoaneng (3.416\u00a0m), Champagne Castle (3.377\u00a0m), Giant's Castle (3.315\u00a0m), Ben Macdhui (3.001\u00a0m) e Njesuthi (3.408\u00a0m), che \u00e8 la pi\u00f9 alta vetta del Sudafrica. Nel Lesotho l'altitudine decresce gradualmente verso la regione di Mpumalanga. Molte delle vette dei Monti dei Draghi sono sfide notevoli per gli alpinisti, e alcuni dei picchi minori non sono stati ancora conquistati.\nGeologicamente, i Monti dei Draghi sono un residuo dell'antico plateau africano. Gli strati di roccia superiori sono di basalto (per uno spessore che arriva a 1.500\u00a0m); pi\u00f9 in basso si trova soprattutto arenaria. La morfologia tipica comprende blocchi scoscesi e pinnacoli. Nell'arenaria si aprono frequenti caverne, alcune delle quali conservano graffiti degli antichi boscimani.\nClima.\nD'inverno nevica con regolarit\u00e0; pioggia e nebbia sono frequenti tutto l'anno.\nTurismo.\nI Monti dei Draghi sono oggetto di un crescente interesse da parte dell'industria del turismo. Lungo i fianchi della catena si sviluppano molte aree naturali protette, molte delle quali sono dotate di strutture di accoglienza. Lo \"uKhahlamba\" - \"Drakensberg National Park\", situato nella provincia di KwaZulu-Natal, \u00e8 stato dichiarato Patrimonio dell'umanit\u00e0 dall'UNESCO nel 2000.\nIl parco pi\u00f9 celebre nella zona \u00e8 tuttavia il Royal Natal National Park, che include le sorgenti del Tugela e le cascate Tugela Falls, le seconde pi\u00f9 alte del mondo (948\u00a0m) dopo le cascate dell'Angelo (979\u00a0m)."}
{"id": "517411", "revid": "7336", "url": "https://it.wikipedia.org/wiki?curid=517411", "title": "Producers", "text": ""}
{"id": "517412", "revid": "183694", "url": "https://it.wikipedia.org/wiki?curid=517412", "title": "Giovanni Argiropulo", "text": "Biografia.\nDivenne insegnante della lingua e cultura greca in Italia, ed ebbe tra i suoi migliori allievi Costantino Lascaris, Angelo Poliziano, Donato Acciaiuoli, Bartolomeo Sacchi e Johannes Reuchlin. Si spost\u00f2 molto in Italia e nel 1434 divenne rettore dell'Universit\u00e0 degli Studi di Padova.\nNel 1437, prese parte al Concilio di Ferrara e Firenze, a cui erano venuti l'imperatore bizantino in persona, Giovanni VIII Paleologo e il patriarca di Costantinopoli, Giuseppe II, per riunire la chiesa ortodossa, con quella cattolica.\nNel 1441 torn\u00f2 a Costantinopoli, ma dopo la caduta della citt\u00e0 sotto gli Ottomani, si rifugi\u00f2 di nuovo in Italia, dove fu invitato a Firenze da Cosimo il Vecchio nel 1456, diventando professore di lingua greca all'Universit\u00e0 di Firenze.\nNel 1471, scappando da una pestilenza si trasfer\u00ec a Roma, dove entr\u00f2 al servizio di papa Sisto IV.\nTra i lavori scritti si ricordano le traduzioni di alcune porzioni di opere aristoteliche, come le \"\u2014Categoriae\", \"De Interpretatione\", \"Analytica Posteriora\", \"Physica\", \"De Caelo\", \"De Anima\", \"Metaphysica\", \"Ethica Nicomachea\", \"Politica\", nonch\u00e9 una \"Expositio Ethicorum Aristotelis\".\nL'Argiropulo venne ritratto da Domenico Ghirlandaio assieme ad altri illustri fiorentini dell'epoca nella scena della \"Vocazione dei primi apostoli\" nella Cappella Sistina e forse anche nel \"San Girolamo nello studio\" nella Chiesa di Ognissanti di Firenze."}
{"id": "517413", "revid": "228587", "url": "https://it.wikipedia.org/wiki?curid=517413", "title": "Producer", "text": "Producer (\"produttore\" in lingua inglese) pu\u00f2 riferirsi a:"}
{"id": "517416", "revid": "33689", "url": "https://it.wikipedia.org/wiki?curid=517416", "title": "Produttore", "text": ""}
{"id": "517426", "revid": "125948529", "url": "https://it.wikipedia.org/wiki?curid=517426", "title": "H\u00e9l\u00e8ne e i suoi amici", "text": "H\u00e9l\u00e8ne e i suoi amici (\"H\u00e9l\u00e8ne et les gar\u00e7ons\"), \u00e8 una sitcom di produzione francese. \u00c8 stata trasmessa anche in Italia, negli anni 1996 e 1997, da Italia 1 nella fascia del primo pomeriggio.\nTrama.\n\"Spin-off\" di \"Primi baci\" (la protagonista, H\u00e9l\u00e8ne Girard, \u00e8 la sorella maggiore di Justine Girard, protagonista di \"Primi baci\"), questa sitcom mette al centro le avventure sentimentali di un piccolo gruppo di tre ragazze (H\u00e9l\u00e8ne, Johanna e Catherine, poi sostituita da Laly), compagne di stanza, che durante l'universit\u00e0 a Parigi incontrano 3 ragazzi musicisti (Nicolas, Christian e \u00c9tienne, poi sostituito da S\u00e9bastien).\nBen presto si sono formate tre coppie (H\u00e9l\u00e8ne e Nicolas, Johanna e Christian - detto \"Cri Cri adorato\" - e Catherine e \u00c9tienne), alle quali si aggiunger\u00e0 quella formata da B\u00e9n\u00e9dicte e Jos\u00e8, protagoniste di tanti divertenti storie, tra gli alti e bassi tipici delle relazioni giovanili.\nL'idea della realizzazione di questa sitcom venne al produttore notando il successo ottenuto dal personaggio di H\u00e9l\u00e8ne Girard nelle serie originaria \"Primi baci\", ma, nonostante, in Francia, il personaggio di H\u00e9l\u00e8ne divenne protagonista di un vero e proprio fenomeno di massa, la sitcom \"H\u00e9l\u00e8ne e i suoi amici\" non ebbe, in Italia, lo stesso successo riscosso nel paese di origine; gli italiani, infatti, hanno sempre preferito \"Primi baci\".\nSono stati girati, in tutto, 280 episodi, alcuni dei quali, per problemi di censura, sono rimasti a lungo inediti anche in Francia (gli episodi in cui H\u00e9l\u00e8ne viene drogata inconsapevolmente - episodi 228-233 o quelli conclusivi della serie - episodi 279-280 - durante i quali il personaggio di Taxi \u00e8 vittima di un tentativo di stupro di gruppo e i ragazzi decidono di vendicarla organizzando il pestaggio dei colpevoli).\nI seguiti.\n\"Gli amici del cuore\".\nNel 1995 fu prodotto un seguito, \"Gli amici del cuore\" (\"Le miracle de l'amour\") in 159 episodi andati in onda in Francia dal 1994 al 1995, in cui si continua a raccontare la vita di queste ragazze che vivono a Parigi insieme ai loro ragazzi musicisti, nella stessa casa. Il seguito continua a raccontare l'evolversi dei loro amori, e, tra scene divertenti ma realistiche, vengono affrontati temi importanti come la droga e la violenza.\n\"Les vacances de l'amour\".\nIn Francia \u00e8 stata proposta un'altra serie durata per ben 8 anni ma mai importata in Italia. Questa serie \u00e8 intitolata \"Les vacances de l'amour\" e vede sempre gli stessi personaggi diventati adulti che devono affrontare problemi ben pi\u00f9 seri. Gli episodi sono in tutto 160, andati in onda dal 1996 al 2004.\n\"Les Mysteres de l'amour\".\nDal 2011 \u00e8 in produzione un ulteriore seguito, \"Les Myst\u00e8res de l'amour\", che sta ancora andando in onda in Francia ma \u00e8 inedito in Italia.\nIl nuovo telefilm racconta le vicissitudini dei personaggi principali, ormai tornati a Parigi dopo la parentesi caraibica de \"Les vacances de l'amour\"."}
{"id": "517433", "revid": "125923459", "url": "https://it.wikipedia.org/wiki?curid=517433", "title": "Acidi e basi", "text": "Acidi e basi \u00e8 l'album di debutto del gruppo musicale italiano Bluvertigo, pubblicato dall'etichetta discografica Mescal il 7 marzo 1995.\nNel 2020 \u00e8 uscita una riedizione del disco, per la prima volta su vinile, che ha raggiunto la posizione 11 nella classifica dei vinili pi\u00f9 venduti.\nLa copertina \u00e8 stata realizzata da Robert Gligorov ed \u00e8 ispirata a quella del primo lavoro dei King Crimson, \"In the Court of the Crimson King\"."}
{"id": "517444", "revid": "2108263", "url": "https://it.wikipedia.org/wiki?curid=517444", "title": "Ordine del Drago", "text": "L'Ordine del Drago (o del Dragone) (lat: \"Societas Draconistrarum\", deu: \"Drachenorden\", hun: \"S\u00e1rk\u00e1ny Lovagrend\", ron: \"Ordinul Dragonului\") fu un ordine militare del Sacro Romano Impero Germanico, istituito dall'imperatore Sigismondo per distruggere l'eresia hussita e contenere il potere dell'Impero Ottomano.\n\"Signum Draconis\".\nIl simbolo che contraddistinse la \"fraternitas draconis\" fu:\nLe scelte cromatiche dell'effigie richiamano, forse non a caso, lo stemma di San Giorgio: una croce rossa in campo bianco.\nOrigini.\nLa data esatta di fondazione dell\"'ordo draconis\" \u00e8 ad oggi oggetto di discussione.\nLa corrente storica pi\u00f9 accreditata vuole l'Ordine del Drago fondato il 13 dicembre 1408. In quell'anno l'imperatore Sigismondo, reintegrato nei suoi domini ungheresi, sarebbe ricorso alla fondazione della confraternita non solo per combattere la minaccia dei turchi ottomani ma anche per garantirsi l'appoggio della nobilt\u00e0 magiara che per cinque anni lo aveva combattuto.\nAlcuni storici sarebbero invece propensi a ritenere quale data di fondazione dell'ordine il 1387, anno in cui Sigismondo ottenne il titolo di re d'Ungheria. Scopo della fondazione, decisamente pi\u00f9 politico che cavalleresco, sarebbe stato garantire al re straniero l'appoggio della nobilt\u00e0 magiara con la creazione di una ristretta cerchia di fedelissimi. Interessante osservare che una simile manovra non era nuova per la storia ungherese: gi\u00e0 l'Ordine di San Giorgio, del re Carlo I d'Ungheria, aveva avuto un'origine simile all\"'ordo draconis\". La prassi di ricorrere alla fondazione di ordini cavallereschi dagli intenti pi\u00f9 politici che guerreschi fu per\u00f2 prassi comune nel periodo tardo medievale e tale fenomeno comprese tutto il territorio europeo, non solo l'Europa Centrale.\nDato certo \u00e8 che la \"fraternitas\" dei \"Draghi\" non fu un ordine cavalleresco come gli altri. Basti ad esempio il fatto che, ancora nel 1431 (anno di conferma degli statuti della confraternita), il titolo di cavaliere non figurava tra i requisiti per l'ammissione nell'ordine. Importante inoltre ricordare che l'ordine del Dragone non aveva santi patroni n\u00e9 un quartier generale o assemblee periodiche.\nNel 1433, in occasione dell'incoronazione di Sigismondo ad imperatore, lo statuto dei \"Draghi\" venne ratificato da Papa Eugenio IV.\nDiffusione.\nL'ordine si diffuse rapidamente nell'Europa Centrale e danubiana, presso le zone d'influenza del gioco politico di Sigismondo: Boemia, Ungheria, Polonia, Principati di Arb\u00ebria (attuale Albania), Principati danubiani (attuale Romania). Si diffuse in seguito in Germania, in Austria, in Italia e in Spagna.\nIn Italia, in particolare venne rappresentato dall'ambasciatore della Repubblica di Venezia Pantaleone Balbo e dal condottiero di ventura Filippo Scolari il quale appartenne ai primi 24 notabili cavalieri dell'ordine.\nCelebre membro dell'ordine fu re Alfonso V d'Aragona, che vi ader\u00ec per combattere i Mori ancora attivi nella penisola iberica e il figlio Ferdinando I di Napoli. Aderirono alla \"fraternitas\" anche il \"Duca di Ferro\" d'Austria (1409) e Vitoldo, Granduca di Lituania (1429 o 1431)\nGjergj Kastrioti generale e re dei principati di Arb\u00ebria(1444-1468)\nMentre l'ordine raccoglieva proseliti in tutta la cristianit\u00e0, i suoi membri originari supportarono la politica di Sigismondo, impegnandosi nel massacro dei villici convertitisi alla dottrina dell'eretico Jan Hus. La vita della confraternita fu comunque breve, tanto che la data di scioglimento della stessa si attesta intorno alla morte del suo fondatore. Importante inoltre ricordare che celebri appartenenti all'ordine (Es. Giovanni Hunyadi e Vlad II Dracul) si mossero guerra spietatamente."}
{"id": "517445", "revid": "101906641", "url": "https://it.wikipedia.org/wiki?curid=517445", "title": "Molinetto della Croda", "text": "Il Molinetto della croda \u00e8 un antico mulino ad acqua ubicato in area paesaggistica di rilievo della provincia di Treviso, nella valle del Lierza, lungo la strada che collega l'abitato di Refrontolo (comune a cui il monumento appartiene) a quello di Rolle.\nStoria.\nIl mulino \u00e8 sorto nel 1630, con l'aggiunta di poco successiva di un alloggio per la famiglia custode, di una stalla e di un granaio. Sfruttava le acque del torrente Lierza, principale affluente del Soligo, ai piedi di un salto d'acqua di 12 metri; fu dismesso nel 1953.\nAlla fine del Novecento, dopo aver vissuto anni di degrado, il mulino \u00e8 stato acquistato dal comune di Refrontolo, che ha proceduto a un accurato restauro e ne ha fatto un museo della molitura, oltre che una sede di esposizioni, tra cui, nel 2009, un'importante retrospettiva del pittore Angelo Lorenzon e, nel periodo invernale, l'annuale \"Mostra internazionale dei presepi\".\nNella tarda serata del 2 agosto 2014 lo spiazzo prospiciente il molinetto che ospitava una festa privata sotto il tendone della pro-loco \u00e8 stato scenario di una violenta esondazione del torrente Lierza, una ondata di acqua e fango di un metro e mezzo che ha spazzato via tutto causando la morte di quattro persone ed il ferimento di altre otto.\nCaratteristiche.\nEsternamente l'edificio \u00e8 una struttura rurale di piccole dimensioni, fatta di pietra e legno e addossata a un costone roccioso, da cui scendono le acque del Lierza.\nAll'interno del molino si possono visitare l'impianto con la caratteristica macina e i vari piani dell'abitazione, testimonianza dei luoghi ove dimoravano le famiglie che si sono susseguite nella gestione."}
{"id": "517447", "revid": "114836691", "url": "https://it.wikipedia.org/wiki?curid=517447", "title": "Distretto di Hermagor", "text": "Il distretto di Hermagor (in tedesco Bezirk Hermagor) \u00e8 uno dei distretti dell'Austria situato nel Land della Carinzia."}
{"id": "517450", "revid": "1272592", "url": "https://it.wikipedia.org/wiki?curid=517450", "title": "Basilica dei Santi Giovanni e Paolo (Venezia)", "text": "La basilica dei Santi Giovanni e Paolo (\"San Zanipo\u0142o\" in veneziano) \u00e8 uno degli edifici medievali religiosi pi\u00f9 imponenti di Venezia, assieme alla basilica di Santa Maria Gloriosa dei Frari. Viene considerata il pantheon di Venezia grazie al gran numero di dogi veneziani e altri importanti personaggi che vi sono stati sepolti a partire dal Duecento.\nSorge nell'omonimo campo, nel sestiere di Castello. Nel settembre del 1922 papa Pio XI l'ha elevata alla dignit\u00e0 di basilica minore.\nStoria.\nSecondo la leggenda, le origini della basilica sono connesse a una visione del doge Jacopo Tiepolo, che don\u00f2 nel 1234 l'oratorio di San Daniele ai frati domenicani, presenti in citt\u00e0 da oltre dieci anni. Subito si costru\u00ec la chiesa duecentesca, dedicata ai martiri romani del IV secolo Giovanni e Paolo. L'aumento dell'attivit\u00e0 dei frati domenicani impose ben presto un ampliamento, che fu diretto dai due frati domenicani Benvenuto da Bologna e Nicol\u00f2 da Imola; il cantiere fu chiuso nel 1343, ma i lavori di abbellimento durarono ancora quasi un secolo: il 14 novembre 1430, la chiesa fu solennemente consacrata. Da allora fu continuamente arricchita di monumenti sepolcrali, dipinti e sculture opera dei maggiori artisti veneziani, finch\u00e9 nel 1807, in piena et\u00e0 napoleonica, i domenicani vennero allontanati dal loro convento, trasformato in ospedale, e la chiesa viene privata di numerose opere d'arte. Nella notte tra il 15 e il 16 agosto 1867 un incendio distrusse completamente l'annessa Scuola Grande del Rosario (ora cappella), insieme ai dipinti che vi erano conservati. Il restauro di questa cappella si concluse nel 1959.\nDescrizione.\nEsterno.\nLa chiesa si presenta con un'alta facciata a salienti, aperta da un rosone centrale e da due occhi laterali. La parte bassa \u00e8 caratterizzata da sei nicchioni gotici, che custodiscono alcuni sepolcri, e dal grande portale, ornato da sei colonne di marmo proconnesio qui trasportate nel 1459. Autori dell'opera sono Bartolomeo Bono fino ai capitelli, il maestro Domenico Fiorentino per il fregio, e magister Luce per la parte sommitale. Il corpo centrale della facciata \u00e8 coronato da tre elaborate guglie a tempietto: all'interno ospitano tre santi domenicani maggiori e altri dedicatari sono disposti attorno alle cuspidi. Al centro \u00e8 san Domenico con quattro santi dell'ordine e il Padre Eterno sulla cima, a sinistra \u00e8 san Pietro martire con gli evangelisti e l'aquila di Giovanni, a destra \u00e8 san Tommaso d'Aquino con quattro dottori della chiesa e il leone di san Marco.\nSul fianco che prospetta sul campo si addossano var\u00ee edifici e cappelle:\nSul retro si pu\u00f2 ammirare il complesso delle absidi, aperto da slanciatissime finestrature gotiche, tra le pi\u00f9 alte espressioni del tardogotico veneziano.\nLa cupola a doppia calotta (altezza interna: 41 m; altezza esterna 55,40 m) fu aggiunta alla fine del Quattrocento.\nInterno.\nLa pianta \u00e8 a croce latina con transetto e tre navate suddivise da enormi colonne cilindriche (eccettuate la quarta a sinistra e a destra, che sono pilastri formati dall'unione di tre colonne cilindriche pi\u00f9 sottili). Le altissime volte gotiche sono collegate da tiranti lignei, che hanno la funzione di contrastare le spinte generate dalle volte a crociera e degli archi. Le dimensioni sono veramente grandiose: 101,60 m di lunghezza, 45,80 di larghezza nel transetto, 32,20 di altezza. Alle pareti, interamente rifinite con una tramatura a \"regalzier\" (finto ammattonato), delle navate sono addossati numerosi monumenti, e a destra si aprono le cappelle. Anche sul transetto si affacciano due cappelle per lato, che affiancano il presbiterio.\nFino al Seicento la navata maggiore era divisa trasversalmente in due parti (come avviene ancora oggi nella Basilica dei Frari) dal coro dei frati, che fu demolito per dare spazio alle solenni celebrazioni che si svolgevano in questa chiesa, per esempio i funerali dei dogi. Unico avanzo di questa monumentale struttura sono i due altari (di Santa Caterina da Siena e di San Giuseppe) che si trovano all'incrocio tra la navata e il transetto, rispettivamente a destra e a sinistra.\nControfacciata.\nL'intera controfacciata \u00e8 occupata da monumenti della famiglia Mocenigo:\nTransetto destro.\n\u00c8 dominato sulla parete di fondo dal grandioso finestrone gotico, con vetrata colorata, compiuta da Giovanni Antonio Licinio detto da Lodi, su cartoni attribuiti a Bartolomeo Vivarini, a Cima da Conegliano e a Girolamo Mocetto. Sotto di esso si possono vedere due altari rinascimentali: quello di destra \u00e8 ornato dall\"Elemosina di sant'Antonino\", pala eseguita nel 1542 circa da Lorenzo Lotto, quella di sinistra dal \"Cristo tra i santi Pietro e Andrea\", opera di Rocco Marconi. Inoltre al centro, sotto un baldacchino, \u00e8 conservata la sedia del doge (spostato verso il centro della navata sinistra). Sopra la porta si erge invece il monumento a Dionigi Naldi, caduto al servizio della Repubblica durante la Guerra della Lega di Cambrai, opera di Antonio Minello.\nSulla parete laterale si trovano l\"Incoronazione della Vergine\" di Giambattista Cima da Conegliano e il monumento con statua equestre in legno dorato di Niccol\u00f2 Orsini (morto nel 1510), conte di Pitigliano, che combatt\u00e9 per la Repubblica di Venezia contro gli eserciti della lega di Cambrai, opera attribuita ad Antonio Minello. Il condottiero, tra l'altro, non avrebbe dovuto essere tumulato qui, bens\u00ec nel suo sepolcro approntato nella chiesa di Santa Maria delle Grazie, a Ghedi, dove l'Orsini deteneva il suo feudo.\nPresbiterio.\nAperto dagli altissimi finestroni gotici, splendidamente illuminati specialmente nelle ore mattutine, \u00e8 scandito dagli snellissimi costoloni che si riuniscono nella chiave di volta con lo stemma della Scuola Grande di San Marco, che qui si riuniva.\nA partire dalla parete destra vi si trovano:\nCappella del Rosario.\nQui sorgeva fin dal Trecento una cappella dedicata a San Domenico, poi sostituita nel 1582 dalla cappella della Scuola del Rosario, dedicata alla Madonna del Rosario, nella cui ricorrenza (7 ottobre 1571) avvenne la battaglia di Lepanto. Bruci\u00f2 nel 1867 insieme ai capolavori che vi erano contenuti: il soffitto in legno dorato con tele del Tintoretto e di Palma il Giovane, altre 34 tele, e soprattutto il \"Martirio di san Pietro\" di Tiziano e la \"Madonna e Santi\" di Giovanni Bellini che vi erano depositati per restauro. A seguito di un lungo e travagliato iter di restauro, fu inaugurata nel 1922.\nLa cappella \u00e8 formata da una navata rettangolare e da un presbiterio quadrato, entrambi coperti da un soffitto intagliato di Carlo Lorenzetti inaugurato nel 1932.\nNel soffitto della navata sono racchiusi tre capolavori del Veronese qui portati dalla chiesa dell'Umilt\u00e0 alle Zattere: l\"Adorazione dei Pastori\", l\"Assunta\" e l\"Annunciazione\". Sulla parete di fondo un'altra \"Adorazione dei pastori\" sempre del Veronese. Sulla parete destra \"Ges\u00f9 morto\" dello Giovanni Battista Zelotti, \"Ges\u00f9 incontra la Veronica\" di Carlo Caliari, il bel \"San Michele sconfigge Lucifero\", di Bonifacio de' Pitati. Sulla parete sinistra: \"Martirio di Santa Cristina\" di Sante Peranda, \"Lavanda dei piedi\" e \"Cena eucaristica\" di Benedetto Caliari, \"San Domenico salva dei marinai invitandoli alla preghiera del rosario\" del Padovanino. Le due pareti laterali sono fiancheggiate da dossali lignei di Giacomo Piazzetta (1698).\nIl soffitto del presbiterio \u00e8 ornato da altre opere del Veronese: al centro la tela quadriloba dell\"Adorazione dei Magi\" (1582), agli angoli i quattro \"Evangelisti\". L'altare \u00e8 sormontato da un tempietto quadrato di Girolamo Campagna, al cui interno si trova la statua novecentesca della \"Madonna del Rosario\", scolpita da Giovanni Dureghello nel 1914. Tutto intorno all'altare sono stati ricomposti dopo l'incendio dieci bassorilievi settecenteschi. Il resto del presbiterio \u00e8 decorato con statue e bassorilievi.\nNavata sinistra.\nPartendo dal transetto vi si possono ammirare principalmente:\nSacrestia.\n\u00c8 completamente ornata da dipinti che costituiscono una vera e propria esaltazione dell'Ordine domenicano, eseguiti tra la fine del Quattrocento e l'inizio del Seicento. I pi\u00f9 importanti sono il \"Cristo portacroce\" di Alvise Vivarini, la vasta tela di Leandro da Bassano, di fronte alla porta, \"Onorio III approva la regola di San Domenico\", \"il Crocifisso adorato da santi domenicani\", sull'altare, di Palma il giovane, e \"San Domenico e San Francesco\", sopra la porta, di Angelo Lion.\nConvento.\nSorse insieme all'attigua chiesa ed era gi\u00e0 terminato nel 1293. Fu ricostruito da Baldassare Longhena tra il 1660 e il 1675. Oggi ospita l'Ospedale civile di Venezia.\n\u00c8 articolato intorno a due chiostri e a un cortile. Ad est si trova il dormitorio dei frati, attraversato da un lunghissimo corridoio su cui si aprono le celle. Lo scalone del Longhena si caratterizza per i magnifici intarsi marmorei; la biblioteca conserva ancora il bellissimo soffitto ligneo di Giacomo Piazzetta (1682), con dipinti di Federico Cervelli. Frati illustri di questo convento furono lo storico e teologo Girolamo da Forl\u00ec, che proprio a Venezia ottenne la licenza in teologia, nel 1391, e Francesco Colonna, autore della Hypnerotomachia Poliphili.\nAttuale convento.\nAttualmente il convento domenicano ha sede in quella che era la Scuola di Sant'Orsola. La comunit\u00e0 domenicana a Venezia ha come sua missione, oltre alla cura pastorale della parrocchia, la promozione di incontri culturali, la predicazione del messaggio cristiano attraverso l'arte e la catechesi."}
{"id": "517454", "revid": "1718925", "url": "https://it.wikipedia.org/wiki?curid=517454", "title": "Tricholoma pardinum", "text": "\"Tricholoma pardinum\" (Pers.) Qu\u00e9l., \"M\u00e9m. Soc. \u00c9mul. Montb\u00e9liard\", S\u00e9r. 2 5: 339 (1873).\nSpecie ben nota ai micologi, il Tricholoma pardinum \u00e8 un fungo velenoso molto conosciuto anche con il sinonimo di Tricholoma tigrinum per via del motivo tigrato sulla cuticola del cappello.\nSi tratta di una specie molto pericolosa perch\u00e9 frequentemente scambiata con specie congeneri di aspetto simile o con alcune specie vagamente somiglianti del genere Russula.\nDescrizione della specie.\nCappello.\nFino a 20\u00a0cm, carnoso, emisferico, infine convesso, color grigio-bruno con vistose placche pi\u00f9 scure che conferiscono al carpoforo un caratteristico aspetto \"tigrato\" (da cui il nome \"T. tigrinum\", altro appellativo di questa specie).\nMargine involuto.\nLamelle.\nLeggermente spaziate, uncinate al gambo.\nGambo.\nGrosso, a volte obeso, pieno, cilindrico, di colore bianco oppure leggermente ocraceo.\nSpore.\nBianche in massa, ellittiche.\nCarne.\nBiancastra.\nHabitat.\nCresce nei boschi di latifoglie.\nCommestibilit\u00e0.\nMolto velenoso,a volte anche mortale.\nDa questo pericoloso fungo prende nome la cosiddetta \"sindrome pardinica\", analoga a quella da consumo di \"Omphalotus olearius\".\nSpecie simili.\ncommestibili) e pertanto \u00e8 da considerare una specie molto pericolosa; si raccomanda la massima prudenza.\nDettagli.\nAd un'attenta osservazione, \u00e8 per\u00f2 possibile distinguerlo agevolmente dal \"T. terreum\":"}
{"id": "517456", "revid": "1342360", "url": "https://it.wikipedia.org/wiki?curid=517456", "title": "Corte di Giustizia Federale (FIGC)", "text": "La Corte di Giustizia Federale (nota anche con l'acronimo CGF) \u00e8 stato un organo della Federazione Italiana Giuoco Calcio competente a giudicare in ultima istanza sulle impugnazioni avverso: le decisioni delle Commissioni disciplinari, della Commissione tesseramenti, della Commissione vertenze economiche e della Commissione disciplinare del Settore Tecnico nei casi previsti dal regolamento FIGC. La CGF giudicava altres\u00ec nei procedimenti per revocazione di titoli sportivi.\nLa CGF \u00e8 stata istituita nel 2007 attraverso la fusione di due organi analoghi preesistenti: la Commissione d'Appello Federale (CAF) e la meno nota Corte Federale. Nel 2014, a seguito di un'ulteriore riforma della giustizia sportiva, \u00e8 stata dismessa insieme alla Commissione Disciplinare Nazionale (CDN). Al loro posto sono state istituite la Corte Sportiva d'Appello e la Corte Federale d'Appello.\nStoria.\nLa Commissione d'Appello Federale.\nLa \"CAF\" istituita in seno alla FIGC era l'organismo che giudicava in ultima istanza sulle controversie di giustizia sportiva che via via si presentavano nel calcio italiano. Tali controversie, solitamente, venivano sottoposte dapprima al giudizio delle Commissioni Disciplinari pertinenti e poi, in secondo grado, alla CAF. La sentenza d'appello emessa da quest'ultima era quella definitiva ed inappellabile, anche grazie alla cosiddetta \"clausola compromissoria\" che impediva a tesserati e societ\u00e0 di ricorrere alla giustizia ordinaria per risolvere le controversie sportive. Tale inappellabilit\u00e0 cominci\u00f2 a venir meno negli ultimi anni di vita della CAF, in particolare a partire dal caso Catania del 2003: molte sentenze d'appello pronunciate dalla CAF cominciarono ad essere sottoposte al giudizio di revisione della Corte Federale FIGC per vizi formali, o addirittura ad essere riformate da organi esterni alla Federcalcio come la Camera di Conciliazione ed Arbitrato del CONI.\nFra i vari casi famosi di cui la CAF si \u00e8 occupata, si ricordano i due scandali del \"calcioscommesse\" del 1980 e del 1986, il gi\u00e0 citato caso Catania del 2003 e lo scandalo di Calciopoli del 2006. In quest'ultima occasione la CAF si trov\u00f2 eccezionalmente a dover giudicare in primo grado, in quanto erano coinvolti insieme a dirigenti della Lega Nazionale Professionisti anche dirigenti dell'Associazione Italiana Arbitri e della stessa FIGC e quindi il procedimento non poteva essere suddiviso nelle diverse Commissioni Disciplinari.\nLa Corte Federale.\nLa \"Corte Federale\" era un altro organismo della FIGC chiamato solitamente ad interpretare i regolamenti federali e, a livello disciplinare, a giudicare in ultima istanza situazioni in cui erano coinvolti dirigenti della FIGC, delle Leghe e dell'AIA.\nMeno nota della CAF a causa del suo ruolo meno esposto, \u00e8 balzata agli onori della cronaca soprattutto per il caso Catania del 2003 e per lo scandalo di Calciopoli del 2006. Nel primo caso annull\u00f2 la sentenza della CAF sulla partita Catania-Siena del 12 aprile 2003 (dal 2-0 a tavolino per i siciliani all'1-1 sul campo) dando inizio ad una serie di battaglie legali che portarono infine all'annullamento delle retrocessioni in Serie C1. Nel secondo caso, dal momento che la CAF era stata eccezionalmente chiamata a dirimere la questione in primo grado, la Corte Federale fu chiamata a decidere in appello. Essa ribalt\u00f2 in parte le sentenze della CAF, riammettendo in Serie A e Lazio e riducendo diverse penalizzazioni e squalifiche (in particolare cancell\u00f2 la squalifica di 4 anni e 6 mesi all'ex presidente federale Franco Carraro, riducendola ad una multa di 80.000 euro con diffida).\nLa nascita della Corte di Giustizia Federale.\nNel 2007, a seguito di modifiche nello statuto FIGC, la CAF e la Corte Federale sono state fuse in un unico organismo, la \"Corte di Giustizia Federale\", che riassumeva le funzioni di entrambe. Nei procedimenti che ripresentavano una situazione simile a quella di Calciopoli, ossia con il coinvolgimento di tesserati e/o societ\u00e0 appartenenti a differenti organi federali, la CGF non era comunque chiamata a giudicare in prima istanza: per il primo grado di giudizio venne istituita un'apposita Commissione Disciplinare Nazionale (CDN), esterna alle Leghe. La CGF veniva chiamata ad esprimersi regolarmente nell'eventuale appello. Tale situazione si present\u00f2, ad esempio, nel caso dello scandalo del calcio italiano del 2011.\nNel 2014 un'ulteriore riforma ha portato alla soppressione sia della Commissione Disciplinare Nazionale che della Corte di Giustizia Federale ed alla istituzione della Corte Sportiva d'Appello e della Corte Federale d'Appello."}
{"id": "517458", "revid": "7336", "url": "https://it.wikipedia.org/wiki?curid=517458", "title": "Campionatori", "text": ""}
{"id": "517462", "revid": "729019", "url": "https://it.wikipedia.org/wiki?curid=517462", "title": "Distretto di Klagenfurt-Land", "text": "Il distretto di Klagenfurt-Land \u00e8 uno dei distretti dell'Austria situato nel Land della Carinzia. Il capoluogo, esterno al distretto, \u00e8 Klagenfurt, ed il centro maggiore distrettuale \u00e8 Ferlach.\nGeografia fisica.\nIl territorio \u00e8 collinoso, e in parte montagnoso, con foreste e alcuni grandi laghi. \u00c8 attraversato dal fiume Drava."}
{"id": "517480", "revid": "110157", "url": "https://it.wikipedia.org/wiki?curid=517480", "title": "Wschowa", "text": "Wschowa (in tedesco \"Fraustadt\") \u00e8 una piccola citt\u00e0 del voivodato di Lubusz, nella Polonia occidentale, con 14.607 abitanti nel 2004. \u00c8 il capoluogo del distretto di Wschowa.\nStoria.\nWschowa fu in origine una fortezza di confine nella regione che si contendevano la Slesia e la Polonia. Dopo che alcuni coloni si stabilirono nella zona, la citt\u00e0 ricevette il Diritto di Magdeburgo nel 1250 circa. Il nome \"Veschow\" (Wschowa) fu menzionato per la prima volta nel 1248, mentre il nome \"Frowenstat Civitas\" (Fraustadt) apparve la prima volta nel 1290.\nLa Battaglia di Fraustadt avvenne a Wschowa il 3 febbraio 1706, durante la Grande guerra del nord."}
{"id": "517482", "revid": "33751", "url": "https://it.wikipedia.org/wiki?curid=517482", "title": "Fritz Walter Stadion", "text": ""}
{"id": "517485", "revid": "119008818", "url": "https://it.wikipedia.org/wiki?curid=517485", "title": "Warstein", "text": "Warstein \u00e8 una citt\u00e0 di 24.643 abitanti della Renania Settentrionale-Vestfalia, in Germania.\nAppartiene al distretto governativo (\"Regierungsbezirk\") di Arnsberg e al circondario (\"Kreis\") di Soest (targa SO).\nWarstein si fregia del titolo di \"Media citt\u00e0 di circondario\" (\"Mittlere kreisangeh\u00f6rige Stadt\").\nStoria.\nWarstein \u00e8 citata per la prima volta in un documento datato 1072. Divenne citt\u00e0 nel 1276 o, pi\u00f9 probabilmente nel 1296.\nDurante il Medioevo fece parte della Lega Anseatica.\nNel 1802 fu in gran parte distrutta da un incendio.\n\u00c8 conosciuta a livello mondiale per la sua birra, prodotta dalla Warsteiner Brauerei.\nSuddivisione amministrativa.\nWarstein si divide in 9 zone (\"Ortsteil\"), corrispondenti all'area urbana e a 8 frazioni:\nAmministrazione.\nGemellaggi"}
{"id": "517487", "revid": "1782831", "url": "https://it.wikipedia.org/wiki?curid=517487", "title": "Ugo Bigod, III conte di Norfolk", "text": "Biografia.\nUgo Bigod era il maggiore dei figli di Roger Bigod, II conte di Norfolk; per un breve periodo fu III conte di Norfolk.\nNel 1215 fu uno dei 25 garanti della Magna Carta emanata dal re d'Inghilterra Giovanni Senza Terra. Eredit\u00f2 i beni del padre compreso il castello di Framlingham nel 1221, mor\u00ec nel 1225.\nAlla fine del 1206 o agli inizi del 1207, spos\u00f2 Matilde Marshal, figlia di Guglielmo il Maresciallo, I conte di Pembroke.\nGuglielmo il Maresciallo fu nell'Inghilterra degli inizi del XIII secolo un personaggio leggendario e potentissimo: reggente del regno dopo la morte di Giovanni Senza Terra, durante la minorit\u00e0 di Enrico III d'Inghilterra.\nDalla unione di Ugo e Maud nacquero:\nSubito dopo la morte del marito Maud spos\u00f2 Guglielmo di Warenne, VI conte del Surrey"}
{"id": "517488", "revid": "1543377", "url": "https://it.wikipedia.org/wiki?curid=517488", "title": "Atletica leggera ai Giochi della I Olimpiade - 100 metri piani", "text": "La gara dei 100 metri piani dei giochi della I Olimpiade si tenne il 6 aprile ad Atene, nello Stadio Panathinaiko, in occasione delle prime Olimpiadi dell'era moderna. Vi parteciparono quindici atleti provenienti da otto nazioni.\nIl punto tecnico.\nIl limite mondiale era 10\"8, fissato da quattro atleti diversi tra il 1891 ed il 1895. Comunque, all'epoca la gara di velocit\u00e0 per eccellenza avveniva sulla distanza inglese delle 100 iarde.\nIl campione inglese sulle 100 iarde era Charles Alfred Bradley, ma proprio nel 1896 venne squalificato per professionismo. Negli Stati Uniti, il campione in carica era Bernard Wefers, 23 anni, dominatore della velocit\u00e0 nel triennio 1895-97; tuttavia il club cui era iscritto Wefers non partecip\u00f2 ai Giochi. Approfittando dell'assenza dei campioni nazionali, si iscrisse alla gara di sprint Thomas Burke, il campione statunitense delle 440 iarde.\nIl miglior tempo tra tutti gli iscritti era di un altro statunitense, Frank Lane, che aveva un personale di 10\"2 sulle 100 iarde. I migliori tra gli europei erano i tedeschi Fritz Hofmann e Kurt Doerry (campione tedesco proprio nel 1896), accreditati entrambi di 10\"4.\nIl giorno prima delle gare si era abbattuta su Atene una pioggia torrenziale, che aveva reso quasi impraticabile il fondo gi\u00e0 molle della pista. Non pu\u00f2 sorprendere il fatto che i tempi della gara furono decisamente alti.\nRisultati.\nRisultavano iscritti ben 27 atleti, ma rinunciarono in dodici. I 15 partecipanti vennero divisi in tre batterie da 5 atleti ciascuna. Si qualificarono per la finale, prevista per il 10 aprile, i primi due di ciascuna serie.\nBatterie.\nLe batterie si disputano nel pomeriggio di luned\u00ec 6 aprile. La I batteria, corsa alle 15:40, \u00e8 passata alla storia come la prima gara in assoluto delle Olimpiadi moderne.\nI batteria.\nIl primo pettorale col numero 1 della storia dei Giochi tocca al campione d'Ungheria, lo slovacco Alajos Szokoly.\nVinse agevolmente Frank Lane (USA); l'americano \u00e8 anche l'unico ad adottare lo stile di partenza accovacciato. Sorprende l'eliminazione del campione tedesco in carica Doerry che, partito troppo lentamente e subito distaccato dai primi, si ritira non terminando la gara.\nLa partenza in posizione accovacciata prevedeva che l'atleta appoggiasse a terra anche le mani. Chiamata dagli americani \"partenza su quattro\", il primo sprinter a vincere il titolo nazionale fu John Owen (nato nel 1861), campione statunitense delle 100 iarde nel 1889 e nel 1890 (nell'89 vinse anche le 220 iarde). Il suo allenatore era Mike Murphy, tecnico all'Universit\u00e0 di Yale. Questo stile dest\u00f2 grande curiosit\u00e0 ad Atene, sia da parte del pubblico che dei concorrenti europei, che non avevano mai visto partire uno sprinter in quella posizione.\nII batteria.\nIl danese Eugen Schmidt, in corsia accanto a Thomas Curtis, voleva imitare la posizione di partenza dello statunitense, tuttavia, non sentendosi a suo agio nella posizione a terra, pens\u00f2 bene di utilizzare due bastoncini come sostegno per le braccia nella posizione del \"pronti\". Il concorrente danese venne eliminato, la sua trovata non far\u00e0 proseliti e rimarr\u00e0 un \"unicum\" nella storia dello sprint olimpico.\nUna delle posizioni di partenza pi\u00f9 in uso a quel tempo \u00e8 invece quella del greco Khalkokondylis, che correva in seconda corsia. Una gamba \u00e8 sulla linea di partenza, l'altra \u00e8 arretrata di un metro; l'atleta, in posizione eretta, \u00e8 \"di lato\" rispetto alla pista. L'atleta si qualific\u00f2 per la finale. Un altro stile di partenza molto diffuso in Europa era quello dell'atleta in quinta corsia, il britannico Elliot, le cui braccia, una avanti e una indietro, preparavano la posizione di corsa.\nLa partenza di questa batteria \u00e8 stata immortalata dal fotografo tedesco Albert Meyer (1857-1924), e fu considerata a lungo, ma erroneamente, la foto della finale. In Europa questa foto fu pubblicata dalla rivista sportiva \"Allgemeine Sport Zeitung\" nel numero del 29 novembre 1896, attribuendole la sua giusta classificazione e fornendo, nella didascalia, l'esatta composizione. Lo stesso fece anche la rivista \"Sport im Bild\" nello stesso anno. Rimane un mistero, quindi, come mai si diffuse la falsa informazione che si trattasse della foto della finale.\nIII batteria.\nQuasi tutti gli studiosi pi\u00f9 autorevoli sono concordi nell'attribuire a Burke il tempo di 11\"8. Solo il rapporto ufficiale della gara registra il tempo di 12 secondi netti.\nFinale.\nStadio Panathinaiko, venerd\u00ec 10 aprile; ore 14:40.\nIl programma orario prevede che tutte le finali si disputino lo stesso giorno, venerd\u00ec 10, nel pomeriggio. Curtis si \u00e8 qualificato sia nei 100 che nei 110 ostacoli, ma le due finali sono previste una subito dopo l'altra. L'allenatore del Boston Athletic Club tiene Curtis fuori dalla finale dei 100 piani perch\u00e9 in questa gara corre un altro forte atleta del club, Thomas Burke.\nVista l'assenza di Curtis, si presentano alla partenza solo cinque finalisti su sei. L'ordine dei partenti \u00e8 il seguente: in 2\u00aa corsia Frank Lane, in 3\u00aa Szokoly, in 4\u00aa Khalkokondylis, in 5\u00aa Burke e in 6\u00aa Hofmann.\nNessuno compie false partenze. Il pi\u00f9 veloce a scattare al via \u00e8 l'ungherese Szokoly, che rimane in testa per i primi 20 m di gara ma poi viene ripreso da Hofmann e da Burke, che conducono la gara appaiati. Nei secondi 50 metri lo statunitense, grazie anche alla sua maggiore resistenza alla velocit\u00e0 (essendo specialista dei 400 m) stacca il tedesco andando a vincere con un buon margine di vantaggio. Szokoly mantiene la terza posizione, ma arriva nettamente staccato dai due. Su di lui stanno rinvenendo gli altri due concorrenti, Lane (terzo ex aequo) e Khalkokondylis. I tre finiscono quasi sulla stessa linea: infatti il loro tempo viene dato alla pari."}
{"id": "517489", "revid": "729019", "url": "https://it.wikipedia.org/wiki?curid=517489", "title": "Castel Verruca", "text": "Castel Verruca (in tedesco: Fragsburg) \u00e8 il castello pi\u00f9 alto di Merano (BZ), a 727 metri sul livello del mare. Sovrasta la frazione di Sinigo (\"Sinich\"), con un'ampia vista sulla conca meranese.\nDescrizione.\nIl luogo dove sorge il castello era probabilmente fortificato gi\u00e0 in epoca preistorica e forse in epoca romana. Il maniero fu costruito nella seconda met\u00e0 del XIII secolo da Otto von Auer, feudatario dei conti di Tirolo.\nNel 1479, quando fu acquistato dai Niederthor, cominci\u00f2 una radicale trasformazione che ebbe il suo massimo a met\u00e0 del XVI secolo.\nIl castello pass\u00f2 di proprietario in proprietario. Nel 1620 i patrizi meranesi Memminger fecero costruire la parte principale del palazzo che si vede ancor oggi, che fu adibita a palazzina di caccia. Un'ulteriore trasformazione fu effettuata a met\u00e0 del XIX secolo.\nNel 1904 i conti Deuster di Kitzingen lo trasformarono in un hotel, facendo aprire a proprie spese la strada che ancora oggi lo congiunge alla citt\u00e0.\nDopo l'annessione dell'Alto Adige all'Italia, il castello venne espropriato - come il non lontano castel Trauttmansdorff - a favore dell'Opera Nazionale Combattenti, che lo utilizz\u00f2 come colonia.\nDurante la seconda guerra mondiale \u00e8 andato perduto tutto il mobilio originale, ad eccezione di quello della cappella e di altre due sale, che si \u00e8 parzialmente salvato.\nNel secondo dopoguerra fu acquistato da privati e nuovamente adibito ad albergo.\nNel 2001 \u00e8 stato completamente restaurato e a dicembre 2015 viene messo all'asta per 7 milioni di euro."}
{"id": "517490", "revid": "16758", "url": "https://it.wikipedia.org/wiki?curid=517490", "title": "Castel Fragsburg", "text": ""}
{"id": "517501", "revid": "36426", "url": "https://it.wikipedia.org/wiki?curid=517501", "title": "Macchie solari", "text": ""}
{"id": "517502", "revid": "339392", "url": "https://it.wikipedia.org/wiki?curid=517502", "title": "Centimetri", "text": ""}
{"id": "517503", "revid": "767487", "url": "https://it.wikipedia.org/wiki?curid=517503", "title": "V\u0101mana", "text": "V\u0101mana (devan\u0101gar\u012b: \u0935\u093e\u092e\u0928; s.m. \"minuscolo\" inteso come \"nano\") \u00e8 un \"avat\u0101ra\" della divinit\u00e0 hind\u016b Vi\u1e63\u1e47u. \nFonti.\nLe caratteristiche e le vicende inerenti all\"'avat\u0101ra\" V\u0101mana sono narrate in particolar modo nei \"V\u0101mana Pur\u0101\u1e47a\" (23-21; 89-94), \"Vi\u1e63\u1e47u-dharmottara Pur\u0101\u1e47a \" (I, 121, 6-7), \"Matsya Pur\u0101\u1e47a\", (161-167; 244-248), \"Agni Pur\u0101\u1e47a\" (V), \"Brahm\u0101 Pur\u0101\u1e47a\" (73 e 213), \"Padma Pur\u0101\u1e47a\" (266-267), \" Bh\u0101gavata Pur\u0101\u1e47a\" (VIII, 17-22), nel \"Mah\u0101bh\u0101rata\" (II, 47; III, 273) e nel \"R\u0101m\u0101ya\u1e47a\", (I, 29 e II, 21).\nMito.\nBali, re degli \"asura\", grazie all'ardore ascetico acquisisce il dominio sui Tre mondi (Cielo, Terra, Inferi) spodestando gli d\u00e8i (\"deva\"), questi si recano quindi da Vi\u1e63\u1e47u chiedendogli di ristabilire l'ordine cosmico.\nVi\u1e63\u1e47u nasce allora come V\u0101mana, un nano appartenente alla casta dei brahmani, e, recatosi da Bali, gli chiede l'esaudimento di un desiderio, ovvero di concedergli quella parte del suo regno che fosse riuscito a coprire con tre passi.\nBali acconsente, V\u0101mana cresce di dimensione infinite, e con il primo passo copre tutta la Terra poi, con il secondo, copre l'intero Cielo, mentre con il terzo passo pone il suo piede sulla testa di Bali, spingendolo dolcemente negli Inferi.\nBali ammette la sconfitta da parte del dio, ma Vi\u1e63\u1e47u riconoscendone le virt\u00f9 religiose gli concede gli Inferi come regno.\nCulto.\nSi crede che Bali torni ogni anno sulla Terra della sua gente, per assicurarsi che vivano felici; questo avvenimento si celebra nella festa Onam a Kerala, dove \u00e8 chiamato anche Maveli.\nUno dei templi dedicati a V\u0101mana si trova nel Kanchipuram vicino al tempio di Kamakshi."}
{"id": "517509", "revid": "4711", "url": "https://it.wikipedia.org/wiki?curid=517509", "title": "Schwere-Panzer-Abteilung 501", "text": ""}
{"id": "517512", "revid": "4711", "url": "https://it.wikipedia.org/wiki?curid=517512", "title": "Schwere-Panzer-Abteilung 506", "text": ""}
{"id": "517513", "revid": "599013", "url": "https://it.wikipedia.org/wiki?curid=517513", "title": "Bv", "text": ""}
{"id": "517515", "revid": "767487", "url": "https://it.wikipedia.org/wiki?curid=517515", "title": "Jadzia Dax", "text": "Jadzia Dax, interpretata da Terry Farrell, \u00e8 un personaggio della serie televisiva di fantascienza \". Jadzia Dax \u00e8 un Trill, ottavo ospite di Dax. \u00c8 ufficiale scientifico su Deep Space Nine.\nPersonaggio.\nPrima di diventare ospite, all'et\u00e0 di ventisei anni, aveva ottenuto ottime lauree in esobiologia, zoologia, astrofisica ed esoarcheologia..\nIn precedenza Dax, quando era nel corpo ospite di Curzon, un maschio, era intimo amico di Benjamin Sisko. Sisko la chiama ancora a volte \"vecchio mio\". Deve di continuo difendersi dagli approcci del Dottor Julian Bashir, che si \u00e8 innamorato di lei.\nNella sua primissima missione venne decorata da un ammiraglio vulcaniano.\nCon il ruolo di ufficiale scientifico \u00e8 assegnata alla stazione spaziale Deep Space Nine nel 2369.\nHa pi\u00f9 di trecento anni di esperienza scientifica. La sua notevole capacit\u00e0 di concentrazione le permette quasi di avere ragione di un rompicapo mentale altoniano su cui si sta esercitando da pi\u00f9 di centoquaranta anni.\nViene accusata dell'omicidio, avvenuto trent'anni prima, del Generale Ardelon Tandro, quando l'ospite era Curzon Dax, ed era mediatore della Federazione sul pianeta di Tandro Klaestron Quattro. Decide di rimanere leale e tace riguardo all'accusa per proteggere Enina Tandro, con cui Curzon Dax aveva avuto una relazione.\nNel 2374 sposa Worf con rito Klingon, ma muore nello stesso anno, ferita da un Pah-Wraith entrato nel corpo di Gul Dukat. Si riesce a salvare solo il simbionte Dax, ma le condizioni sono talmente gravi che deve essere impiantato con un intervento d'emergenza nell'unico Trill disponibile, Ezri Tigan."}
{"id": "517516", "revid": "4711", "url": "https://it.wikipedia.org/wiki?curid=517516", "title": "Schwere-Panzer-Abteilung 507", "text": ""}
{"id": "517518", "revid": "4711", "url": "https://it.wikipedia.org/wiki?curid=517518", "title": "Schwere-Panzer-Abteilung 509", "text": ""}
{"id": "517520", "revid": "4711", "url": "https://it.wikipedia.org/wiki?curid=517520", "title": "Schwere-Panzer-Abteilung 508", "text": ""}
{"id": "517521", "revid": "4711", "url": "https://it.wikipedia.org/wiki?curid=517521", "title": "Schwere-Panzer-Abteilung 510", "text": ""}
{"id": "517523", "revid": "7336", "url": "https://it.wikipedia.org/wiki?curid=517523", "title": "Serpe", "text": ""}
{"id": "517524", "revid": "729019", "url": "https://it.wikipedia.org/wiki?curid=517524", "title": "Distretto di Sankt Veit an der Glan", "text": "Il distretto di Sankt Veit an der Glan \u00e8 uno dei distretti dell'Austria situato nel Land della Carinzia."}
{"id": "517527", "revid": "119150336", "url": "https://it.wikipedia.org/wiki?curid=517527", "title": "Storia del Sudafrica", "text": "Il Sudafrica viene oggi considerato, grazie alla sua storia, come la regione del mondo che pi\u00f9 probabilmente merita l'appellativo di \"culla dell'umanit\u00e0\".\nPreistoria.\nI notevoli ritrovamenti fossili nella zona del Transvaal, e in particolare a Sterkfontein, Kromdraai e nelle caverne di Makapansgat, indicano la presenza di australopitechi in Sudafrica fin da 3 milioni di anni fa. Fra i fossili di ominidi sudafricani pi\u00f9 importanti si possono ricordare il \"Bambino di Taung\", la \"Signora Ples\" e lo scheletro di \"Little Foot\". Reperti di epoca successiva mostrano l'evoluzione umana attraverso varie specie di \"Homo\", inclusi \"Homo habilis\", \"Homo erectus\" e \"Homo sapiens\".\nCirca 10.000 anni fa comparvero nella zona i San (volgarmente detti \"boscimani\"), la cui presenza \u00e8 documentata anche da importanti pitture rupestri conservate in diversi siti archeologici del Sudafrica. 2.000 anni fa apparvero i Khoikhoi (volgarmente detti \"ottentotti\"), allevatori. Una terza ondata migratoria, fra il V secolo a.C. e il III secolo a.C., port\u00f2 nella regione i Bantu provenienti dalla zona del fiume Limpopo, in particolare dei gruppi Zulu e Xhosa. I Bantu si stabilirono prima nell'attuale KwaZulu-Natal e in seguito si diffusero anche in altre regioni. Gli Xhosa si spinsero pi\u00f9 a sud, fino al Fish River, situato in quella che oggi \u00e8 la Provincia del Capo Orientale. Di fronte a queste popolazioni dell'et\u00e0 del ferro, i San e i Khoikhoi dovettero arretrare, e finirono per trovarsi relegati nelle zone pi\u00f9 aride della regione.\nLa colonizzazione olandese e l'occupazione britannica.\nIl primo europeo a giungere in Sudafrica fu il portoghese Bartolomeo Diaz, che nel 1486 oltrepass\u00f2 il Capo di Buona Speranza. La sua impresa fu ripetuta pochi anni dopo da Vasco da Gama, che fu il primo a completare il viaggio dall'Europa alle Indie, coronando quello che per oltre cinquant'anni era stato il sogno di generazioni di navigatori.\nFurono per\u00f2 gli olandesi i primi a creare un insediamento in Sudafrica. Il 6 aprile 1652 Jan van Riebeeck fond\u00f2 quella che sarebbe diventata poi Citt\u00e0 del Capo, come stazione di rifornimento per i bastimenti della Compagnia olandese delle Indie orientali (VOC). I coloni olandesi si dedicavano principalmente all'agricoltura e all'allevamento, e ricevettero il nome di boeri, \"contadini\" (in seguito sarebbero stati definiti \"afrikaner\"). \nI boeri furono inizialmente in buoni rapporti con le popolazioni locali, e si espansero lentamente per tutto il XVII e XVIII secolo. Quando giunsero nella zona del Fish River, forti motivi d'attrito con gli Xhosa (specialmente concernenti l'uso del territorio per i pascoli) portarono a una serie di conflitti noti come Guerre di Frontiera del Capo. In questo periodo i coloni importarono schiavi dall'Indonesia, dal Madagascar e dall'India; nel lungo periodo, i matrimoni misti fra i discendenti degli schiavi e quelli dei coloni crearono un'etnia mista, i cosiddetti \"cape coloured\", che oggi costituiscono la componente predominante della popolazione della provincia del Capo.\nL'avanzata napoleonica in Europa e la successiva caduta dei Paesi Bassi portarono il Regno Unito a tentare a pi\u00f9 riprese l'occupazione militare della Colonia del Capo. Nel 1797, durante la Quarta Guerra Anglo-Olandese, il Regno Unito occup\u00f2 la Colonia del Capo, annessa formalmente nel 1806. Gli inglesi continuarono le guerre di frontiera iniziate dai boeri contro gli Xhosa, fondando insediamenti sempre pi\u00f9 a est. I boeri non accettarono di buon grado l'occupazione britannica, specie quando il Regno Unito dichiar\u00f2 formalmente l'abolizione dello schiavismo. Molti afrikaner del Capo si allontanarono dai possedimenti britannici spingendosi nell'interno del paese. Questi pionieri (noti come \"voortrekker\") giunsero a fondare una serie di piccole repubbliche boere, in seguito unitesi nello Stato Libero dell'Orange e nella Repubblica del Transvaal.\nLa scoperta di miniere di diamanti e oro incoraggi\u00f2 ulteriormente l'immigrazione e l'interesse dell'Impero Britannico per \"Cape Colony\" e per l'entroterra colonizzato dai boeri. Le mire espansionistiche inglesi, ben rappresentate da personaggi come Cecil Rhodes, sfociarono in due successive guerre boere. Nella prima di queste guerre (1880-1881), i boeri riuscirono ad avere la meglio; curiosamente, questo dipese anche dal colore mimetico delle loro divise kaki; il rosso vivo delle uniformi inglesi rendeva i soldati britannici degli ottimi bersagli. Nella seconda guerra boera (1899-1902), gli inglesi tornarono in forze e senza le loro vistose giacche rosse. La guerra fu fortemente osteggiata dal Liberty Party nel Parlamento britannico come non necessaria e costosa, ma le enormi vene di diamanti e di oro presenti nelle repubbliche boere convinsero i Tories a premere per la guerra. I boeri cercarono di allearsi con i tedeschi, che controllavano l'attuale Namibia, e questo forn\u00ec ulteriori pretesti per i fautori dell'espansione imperiale britannica a spese delle repubbliche boere.\nLa strenua resistenza dei boeri non fu sufficiente a impedire la vittoria finale britannica. Il comportamento degli inglesi durante le Guerre Boere fu in seguito ampiamente criticato; tra l'altro, vennero istituiti veri e propri campi di concentramento per i prigionieri, inclusi donne e bambini, e venne adottata una tecnica di terra bruciata, distruggendo sistematicamente raccolti e fattorie per ridurre gli afrikaner alla fame. Con il Trattato di Vereeniging il Regno Unito ottenne formalmente il controllo dell'intero Sudafrica. In cambio, gli inglesi si addossarono il debito di guerra dei governi afrikaner. Nel trattato si specificava anche che le persone di colore non avrebbero avuto diritto di voto in nessuna delle province del Sudafrica, eccetto la Colonia del Capo.\nLa gestione britannica tent\u00f2 una anglicizzazione della popolazione boera, con l'insegnamento obbligatorio della lingua inglese nelle scuole; questo programma ottenne l'unico risultato di alimentare il rancore dei boeri. Quando i liberali ottennero il potere in Gran Bretagna (1906), il programma fu abbandonato e l'afrikaans venne riconosciuto come lingua distinta dal neerlandese.\nL'Unione Sudafricana e l'era dell'apartheid.\nDopo otto anni dalla fine della seconda guerra boera, il 31 maggio 1910, le quattro colonie sudafricane (Colonia del Capo, Natal, Stato Libero dell'Orange e Transvaal) vennero unificate in un \"dominion\" autonomo in seno al Commonwealth.\nL'Unione Sudafricana prese parte alla Prima guerra mondiale a fianco del Regno Unito. Poco dopo ottenne un mandato della Societ\u00e0 delle Nazioni per il controllo dell'Africa del Sud-Ovest (oggi Namibia), strappata ai tedeschi. Nonostante l'aumento del suo prestigio internazionale, l'Unione stava attraversando un periodo di forte crisi interna, con attriti sempre pi\u00f9 violenti fra i nazionalisti boeri e la rappresentanza inglese.\nNel 1931, con l'approvazione dello Statuto di Westminster da parte del parlamento britannico, il Sudafrica ottenne una parziale autonomia. Partecip\u00f2 alla seconda guerra mondiale come parte dell'Impero britannico, al fianco degli Alleati, nonostante una parte significativa del National Party, il maggiore partito boero, simpatizzasse apertamente per la Germania nazista. Le truppe sudafricane combatterono in Etiopia, in Africa settentrionale ed in Europa.\nDopo la fine della guerra, nel 1948, il National Party vinse le elezioni, instaurando il regime di segregazione razziale noto come apartheid (fermo restando che sistemi di segregazione erano gi\u00e0 stati sperimentati nel XIX secolo, ad esempio in Natal, come racconta lo storico Gabriele Catania nel saggio \"Sudafrica\", 2010). La politica dei primi ministri dell'NP che si susseguirono (Daniel Fran\u00e7ois Malan dal 1948-1954, Johannes Gerhardus Strijdom dal 1954 al 1958 e Hendrik F. Verwoerd dal 1958-1966), era infatti basata sull'idea che le diverse etnie del Sudafrica non potessero convivere. In quest'ottica furono istituiti i bantustan, ovvero i territori destinati alle popolazioni nere delle diverse etnie, a cui complessivamente venne ceduto il 13% del territorio del Sudafrica.\nFurono cos\u00ec istituiti dieci bantustan: Transkei, Bophutatswana, Venda, Ciskei, Kwazulu, Lebowa, Qwaqwa, Gazankulu, Kangwane e Kandebele. Il governo cerc\u00f2 anche di formalizzare rapidamente l'indipendenza di questi territori dal Sudafrica (i primi quattro furono dichiarati indipendenti fra il 1976 al 1981, ma non ottennero il riconoscimento dell'ONU) . Contemporaneamente, la popolazione nera che era rimasta nelle terre \"dei bianchi\" (circa il 50%) perse gradualmente i propri diritti civili. Il 31 maggio 1961, dopo un referendum, l'Unione Sudafricana divenne una repubblica indipendente.\nLe opposizioni nere, tra cui l'African National Congress (ANC), furono messe fuori legge; molti attivisti scelsero la via della violenza. L'ANC si limit\u00f2 a obiettivi strategici, come la distruzione delle centrali elettriche; a causa di una di queste azioni venne arrestato Nelson Mandela. Nell'ottobre del 1966, anche a causa della linea politica del governo sudafricano, le Nazioni Unite ritirarono il mandato concesso al Sudafrica per l'amministrazione della Namibia, ma il Sudafrica rifiut\u00f2 di abbandonare la regione.\nLa caduta dell'apartheid e il Sudafrica moderno.\nNegli anni novanta, causa del crescere delle pressioni internazionali e della situazione di conflitto etnico interno al paese, il regime dell'apartheid inizi\u00f2 a vacillare. Nelson Mandela, divenuto un'icona del movimento anti-apartheid, fu scarcerato l'11 febbraio 1990 per ordine di Frederik de Klerk. Il 27 aprile 1994 si tennero le prime elezioni democratiche con suffragio esteso ai neri; fu eletto lo stesso Mandela, a cui successe poi un altro nero, Thabo Mbeki. Il Sudafrica aggiunse nove lingue africane native all'afrikaans e all'inglese come lingue ufficiali.\nSubito dopo le elezioni, il governo dell'African National Congress adott\u00f2 una politica di ricostruzione e di sviluppo che puntava a ricostruire l'economia. Questa politica fu sostituita dal GEAR (Growth, Employment and Redistribution), pi\u00f9 conservatrice, utilizzando l'investimento estero. Il cambiamento fu molto controverso e causa di tensioni fra l'ANC e i suoi alleati di governo (South African Communist Party, sindacato COSATU).\nMalgrado questi sforzi di miglioramento, l'economia nazionale rimase pigra. Nel maggio 2003 l'inflazione era all'11,2%, con il Rand che scese a meno della met\u00e0 del valore di dieci anni prima rispetto al dollaro USA. Le riserve straniere rimasero basse e il tasso di disoccupazione si attest\u00f2 a quasi il 30% della popolazione attiva. Nel 2003 approssimativamente il 60% della popolazione vive sotto la linea di povert\u00e0, guadagnando un reddito inferiore ai 250 Rand (circa 30$ USD) al mese. Se la caduta dell'apartheid ha eliminato la disparit\u00e0 di bianchi e neri di fronte alla legge, le disuguaglianze economiche restano acute; pi\u00f9 del 50% della popolazione riceve l'11% del reddito annuale nazionale, mentre il 7% della popolazione riceve oltre il 40% del reddito del paese.\nLa crisi economica continua e la corruzione politica (fenomeno diffuso in tutta l'Africa) colpisce anche qui: per esempio, uno scandalo recente coinvolse il ministro della difesa Tony Yengeni e la DaimlerChrysler Aerospace. Tuttavia, la maggior parte di questi scandali non provoc\u00f2 le dimissioni dei funzionari interessati e la sfiducia nel sistema politico \u00e8 piuttosto diffusa nella popolazione. Il Sudafrica non \u00e8 immune nemmeno al terrorismo, soprattutto legato ad alcune organizzazioni di destra che si oppongono al governo di maggioranza nero e tentano un ritorno all'apartheid. Ci sono state bombe a Soweto nel 2002, con arresti di presunti membri del gruppo Boeremag.\nNonostante questo quadro non roseo, l'economia sudafricana ha mostrato qualche segno di ripresa nel periodo 1999-2003, e pur con tutti i problemi ancora diffusi il Sudafrica mantiene la leadership come paese pi\u00f9 industrializzato e moderno del continente. Ha la pi\u00f9 grande concentrazione di industrie alimentari ed \u00e8 l'unico stato dell'Africa a fare largo uso di energia nucleare."}
{"id": "517529", "revid": "207192", "url": "https://it.wikipedia.org/wiki?curid=517529", "title": "Campionato del Mondo di calcio del 1994", "text": ""}
{"id": "517531", "revid": "287204", "url": "https://it.wikipedia.org/wiki?curid=517531", "title": "No Remorse", "text": "No Remorse \u00e8 una raccolta del gruppo musicale britannico Mot\u00f6rhead, pubblicata nel 1984. \u00c8 stato l'ultimo disco del gruppo pubblicato dall'etichetta discografica Bronze Records.\nDescrizione.\nQuesta, per i Mot\u00f6rhead, \u00e8 stata l'ultima uscita per la Bronze Records e, quella in cui ha debuttato una nuova formazione della band, che contava quattro membri: Lemmy Kilmister, l'unico rimasto dal complesso originale, Phil Campbell e W\u00fcrzel come chitarristi e Pete Gill alla batteria.\nLa raccolta contiene i classici della band ma anche nuove canzoni registrate per l'occasione come \"Locomotive\", \"Steal Your Face\", \"Snaggletooth\" e la leggendaria \"Killed by Death\", estratta anche come singolo.\nLa prima versione in CD non contiene le due cover presenti nell'LP: \"Louie Louie\" e \"Leaving Here\".\nNel giugno del 2017 la rivista \"Rolling Stone\" ha collocato l'album alla settima posizione dei 100 migliori album metal di tutti i tempi.\nTracce.\nLe tracce 16 e 17 sono cantate insieme a Wendy O. Williams e facevano parte dell'EP \"Stand by Your Man\".\n(*) = Inediti"}
{"id": "517536", "revid": "1798099", "url": "https://it.wikipedia.org/wiki?curid=517536", "title": "Elettrone delocalizzato", "text": "In chimica fisica un elettrone delocalizzato \u00e8 un elettrone di una molecola che non \u00e8 associato a uno specifico atomo o ad uno specifico legame covalente.\nGli elettroni delocalizzati sono parte del \"sistema elettronico \u03c0\" che si estende su molti atomi adiacenti. Si possono trovare in \"sistemi coniugati di doppi legami\" e in \"sistemi aromatici\" e \"mesoionici\". Una delocalizzazione elettronica si verifica anche nei \"metalli solidi\", dove l'orbitale d interferisce con l'orbitale s superiore. Essi consistono di ioni positivi (cationi) allineati in un \"mare\" di elettroni delocalizzati liberi di muoversi attraverso la struttura. Questa caratteristica contribuisce alle propriet\u00e0 fisiche del metallo, quale ad esempio la conduttivit\u00e0 elettrica.\nNel benzene, che ha un semplice anello aromatico, la \"delocalizzazione\" di sei elettroni \u03c0 sull'intero anello \u00e8 spesso indicata graficamente con un cerchio. Questo indica che le distanze di legame sono uguali per tutti i suoi legami C-C. In alternativa il benzene pu\u00f2 essere rappresentato con strutture di risonanza.\nUn altro esempio di elettroni delocalizzati si trova negli acidi carbossilici. Quando un acido acarbossilico viene disciolto in acqua, il gruppo ossidrile dissocia un protone e gli elettroni sono poi delocalizzati tra i due atomi di ossigeno dell'anione carbossilato.\nGli elettroni delocalizzati sono importanti per molte ragioni. Una reazione chimica prevista potrebbe non avvenire perch\u00e9 gli elettroni delocalizzano in una configurazione pi\u00f9 stabile, portando ad una reazione che avviene quindi in un'altra posizione. Ad esempio tentando un'alchilazione di Friedel-Crafts del benzene con 1cloro-2metilpropano, il carbocatione riarrangia ad un gruppo ter-butile stabilizzato da iperconiugazione, un particolare tipo di delocalizzazione."}
{"id": "517539", "revid": "7336", "url": "https://it.wikipedia.org/wiki?curid=517539", "title": "Jamsession", "text": ""}
{"id": "517540", "revid": "320578", "url": "https://it.wikipedia.org/wiki?curid=517540", "title": "Radio Due", "text": ""}
{"id": "517541", "revid": "767487", "url": "https://it.wikipedia.org/wiki?curid=517541", "title": "Deep Dish", "text": "I Deep Dish sono un duo di DJ e producer di musica house; sono statunitensi d'origine iraniana, di nome Ali \"Dubfire\" Shirazinia e Sharam Tayebi. Attivi a Washington, sono molto conosciuti per i loro prodotti house e soprattutto per remix di artisti di fama mondiale come: Madonna, Cher, Gabrielle, ma anche per i loro live DJ set.\nCollaborano spesso con Richard Morel ed hanno prodotto insieme a lui la hit \"True (the Faggot is You)\". \nTra i brani di punta pi\u00f9 recenti del duo da segnalare \"Flashdance\" (2004), rimasto nella classifica italiana dei 50 dischi pi\u00f9 ballati Italian Club Chart su Dance Directory per 27 settimane, \"Say Hello\" (2005) e \"Dreams\", numero 3 tra i pi\u00f9 ballati in Italia (2006). Molto noto anche un loro remix di \"The World Is Mine\" di David Guetta."}
{"id": "517542", "revid": "125412703", "url": "https://it.wikipedia.org/wiki?curid=517542", "title": "Deutscher Sportclub Arminia Bielefeld", "text": "Il Deutscher Sportclub Arminia Bielefeld, meglio noto come Arminia Bielefeld, \u00e8 una societ\u00e0 calcistica tedesca di Bielefeld, citt\u00e0 della Renania Settentrionale-Vestfalia. Milita nella Bundesliga, la massima divisione del campionato tedesco di calcio.\nIl nome \"Arminia\" \u00e8 una versione femminile di Arminio (Hermann), leggendario eroe della Battaglia della Foresta di Teutoburgo che ferm\u00f2 l'avanzata dei Romani nella Germania settentrionale. La squadra \u00e8 detta spesso \"la truppa dell'ascensore\", dato che detiene il record di promozioni in Bundesliga (otto) ed \u00e8 una delle squadre con pi\u00f9 retrocessioni in Zweite Bundesliga, sette.\nStoria.\nIl club viene fondato nel 1905 con il nome di \"1. Bielefelder Fussball-Club Arminia\", e successivamente si fonde con un'altra squadra locale, il \"Bielefelder Turngemeinde\"; tuttavia dopo un solo anno le squadre si separano. Nel 1927 il club assume la denominazione attuale, \"Deutscher Sportclub Arminia\", e intanto ha vinto alcuni campionati regionali nei primi anni venti. Queste vittorie l'hanno fatta anche partecipare in due occasioni al campionato nazionale, nel 1921-1922 e nel 1922-1923; in entrambe le occasioni la squadra non ha per\u00f2 superato il primo turno. In seguito in Germania si assiste all'ascesa del regime nazista, e l'Arminia si ritrova a giocare nella Gauliga Westfalen; in questo campionato la squadra ottiene al massimo un secondo posto, conquistato nella stagione 1939-1940. Dal 1943 al 1945 si unisce con il VfB Bielefeld per formare il \"Kriegsspielgemeinschaft Bielefeld\".\nNel dopoguerra la squadra milita nelle divisioni inferiori della Germania occidentale, fino a quando \u00e8 promossa al secondo livello, la Regionalliga West, nel 1963. Rimane in questa categoria per il resto degli anni sessanta, e sebbene il decennio successivo si apra con la prima promozione in Bundesliga, nel primo campionato nella massima divisione alcuni giocatori della squadra rimangono coinvolti in uno scandalo di partite truccate. Da questo derivano delle squalifiche individuali, ma a risentirne \u00e8 anche la squadra: l'Arminia infatti, pur venendo fatta partecipare alla Bundesliga 1971-1972 dovr\u00e0 retrocedere al termine di questo torneo, indipendentemente dal verdetto del campo.\nLa squadra rimane al secondo livello, nel frattempo diventato Zweite Bundesliga, per buona parte del decennio. Da qui, dopo aver perso il play-off contro il Monaco 1860 nella stagione 1976-1977, la prima con in porta il giovane Uli Stein, ritorna in Bundesliga nella stagione 1978-1979. Il club viene subito retrocesso, ma dopo un anno ritorna al primo livello; questa volta ci rimane per cinque anni consecutivi, inoltre in questo periodo conquista anche due ottavi posto, il miglior risultato di sempre, nelle stagioni 1982-1983 e 1983-1984. Una nuova retrocessione avviene per\u00f2 l'anno successivo, dopo aver perso il play-out contro il Saarbr\u00fccken, e in seguito il club scende nuovamente; l'Arminia si ritrova cos\u00ec a giocare nell'Oberliga Westfalen. Rimane al terzo livello per sette stagioni, ma grazie a due promozioni consecutive torna nuovamente in Bundesliga nella stagione 1996-1997, dove rimane per due anni; in seguito la squadra ingaggia Bruno Labbadia, per\u00f2, passa continuamente dalla prima alla seconda divisione.\nDopo altre due promozioni il club ritorna al massimo livello nella stagione 2003-2004, disputando la Bundesliga 2004-2005. Questa volta la permanenza nella categoria dura cinque anni. In questo periodo l'Arminia arriva per due volte a disputare la semifinale della Coppa di Germania, nelle edizioni 2004-2005 e 2005-2006, prima di tornare in Zweite Bundesliga al termine della stagione 2008-2009.\nDal 2009 al 2011 la squadra conosce un periodo di declino, anche a causa di problemi finanziari, e con due retrocessioni (in entrambi i casi, \"macchiate\" dall'ultimo posto in classifica) si ritrova nel giro di tre stagioni in 3. Liga.\nNella stagione 2014-2015, pur militando nella terza divisione tedesca, riesce ad eliminare in Coppa di Germania tre squadre militanti in Bundesliga: l' nei sedicesimi di finale, il negli ottavi ed il Borussia M\u00f6nchengladbach nei quarti di finale. Nella stessa stagione consegue la promozione in seconda serie. \nNella stagione 2019-2020 l'Arminia Bielefeld ottiene, con due giornate d'anticipo, la promozione in Bundesliga da vincitrice del campionato di seconda divisione, tornando in massima serie dopo undici anni.\nLa prima stagione nella massima serie del calcio tedesco dopo undici anni vede la squadra ottenere la salvezza all'ultima giornata.\nCronistoria.\nFonte\nColori e simboli.\nColori.\nI colori della maglia dell'Arminia Bielefeld sono il nero, che \u00e8 il colore principale, il bianco e il blu; questi ultimi due sono disposti in una fascia diagonale. Infine, i pantaloncini sono neri e i calzettoni sono neri con risvolto bianco e blu.\nSimboli ufficiali.\nStemma.\nIl simbolo dell'Arminia Bielefeld \u00e8 composto da un cerchio con all'interno una bandiera triangolare divisa verticalmente in 3 parti: nera, bianca e blu. Nella parte centrale compare una \"A\" in nero.\nStrutture.\nStadio.\nDal 1926 il club disputa le proprie gare interne nella Sch\u00fccoArena, che sorge a Bielefeld e che pu\u00f2 ospitare 26.515 spettatori. Tradizionalmente noto come \"Alm\", nella sua storia \u00e8 stato ristrutturato pi\u00f9 volte.\nAllenatori e presidenti.\nTutti gli allenatori a partire dal 1963, anno di nascita della Bundesliga:\nCalciatori.\nHall of Fame.\nIl seguente \u00e8 l'elenco dei giocatori facenti parte della Hall of Fame:\nAllenatore: \nStatistiche e record.\nCampionati nazionali.\nIl miglior risultato ottenuto dal club in Bundesliga \u00e8 l'ottavo posto, che \u00e8 stato ottenuto in due occasioni: nel campionato 1982-1983 e nel successivo.\nDalla stagione 1963-1964 alla 2021-2022 compresa il club ha ottenuto le seguenti partecipazioni ai campionati nazionali:\nTifoseria.\nL'Arminia Bielefeld conta un buon seguito di tifosi, concentrati principalmente nella citt\u00e0 di Bielefeld e nella Vestfalia orientale. Sono tuttavia presenti anche club organizzati all'estero.\nOrganico.\nRosa 2021-2022.\n\"Aggiornata al 30 ottobre 2021.\""}
{"id": "517544", "revid": "287204", "url": "https://it.wikipedia.org/wiki?curid=517544", "title": "Advaita Vedanta", "text": ""}
{"id": "517546", "revid": "1226", "url": "https://it.wikipedia.org/wiki?curid=517546", "title": "Cena con delitto", "text": ""}
{"id": "517548", "revid": "810736", "url": "https://it.wikipedia.org/wiki?curid=517548", "title": "GRA", "text": ""}
{"id": "517557", "revid": "51127", "url": "https://it.wikipedia.org/wiki?curid=517557", "title": "Giochi Senza Frontiere", "text": ""}
{"id": "517558", "revid": "729019", "url": "https://it.wikipedia.org/wiki?curid=517558", "title": "Distretto di Spittal an der Drau", "text": "Il distretto di Spittal an der Drau \u00e8 uno dei distretti dell'Austria situato nel Land della Carinzia."}
{"id": "517559", "revid": "287204", "url": "https://it.wikipedia.org/wiki?curid=517559", "title": "Elizabeth Bathory", "text": ""}
{"id": "517563", "revid": "767487", "url": "https://it.wikipedia.org/wiki?curid=517563", "title": "E Johnny prese il fucile (film)", "text": "E Johnny prese il fucile (\"Johnny Got His Gun\") \u00e8 un film del 1971 scritto e diretto da Dalton Trumbo, vincitore del Grand Prix Speciale della Giuria al 24\u00ba Festival di Cannes.\nTrumbo, sceneggiatore di fama, esord\u00ec all'et\u00e0 di 66 anni nella regia con questo film, che rimase l'unica opera da lui diretta. La pellicola fu il coronamento di un progetto fortemente contrastato, nato circa 30 anni prima con il romanzo omonimo, che nel 1939 ottenne il \"National Book Award\" (allora noto come \"American Book Sellers Award\").\nTrama.\nJoe Bonham, un giovane statunitense, viene chiamato al servizio di leva dal suo paese e inviato a combattere sul fronte francese durante la prima guerra mondiale. Durante l'ultimo giorno di guerra viene colpito da una granata, ma viene salvato per miracolo dagli alleati, che lo curano in un ospedale militare.\nJoe tuttavia \u00e8 ormai ridotto a un tronco umano (\"un pezzo di carne che vive\"): ha perso gli arti superiori e inferiori, la voce, la vista e l'udito, e vive attaccato a un respiratore, alternando i momenti di veglia a ricordi della sua vita passata con suo padre, la sua fidanzata Kareen, e i suoi giorni sul campo di battaglia prima di essere colpito. I suoi ricordi si mescolano anche a raccapriccianti visioni e incubi nei quali dialoga con Ges\u00f9 e mette in dubbio i principi politici e civili con i quali \u00e8 stato cresciuto, dato che lo hanno portato a questo stato di vita miserabile.\nDopo alcuni anni in questa condizione, impossibilitato a comunicare col mondo esterno (i movimenti del capo vengono scambiati per spasmi muscolari, e ogni volta che Joe tenta di comunicare viene puntualmente sedato), Joe riesce finalmente a stabilire un contatto umano con un'infermiera, che riesce a percepire il suo dolore, e in seguito trova il modo di comunicare con gli altri muovendo la testa secondo l'alfabeto Morse.\nQuando gli alti comandi dell'esercito vengono a conoscenza della situazione, si recano al capezzale di Joe, che chiede di essere ucciso o di essere esposto al mondo come un fenomeno da baraccone, per rendere testimonianza degli orrori e della follia della guerra. Joe viene capito, ma le sue richieste non verranno accolte. Quando Joe domanda di essere eutanizzato, i militari sospendono la decisione sul da farsi e lo mantengono in vita per essere oggetto di studi.\nL'infermiera, impietosita, cerca di mettere in atto eutanasia per porre fine alle sue sofferenze soffocandolo, ma, colta in flagrante da un generale, viene allontanata. Joe viene nuovamente sedato e abbandonato e il film si chiude con la prospettiva di altri lunghi anni di tormento per Joe, che inizia a battere disperatamente \"SOS aiuto\".\nCritica.\nPer Morandini il film \u00e8 un'\u00abatroce requisitoria contro la guerra, grido di piet\u00e0 e indignazione, attacco alla scienza e all'esercito, interrogazione sull'esistenza di Dio\u00bb. La vicenda procede su un doppio livello, \u00abla realt\u00e0 presente in bianconero, i ricordi e i sogni a colori\u00bb. Se al primo livello funziona ed \u00e8 \u00abbellissimo\u00bb, al secondo perde forza, rientra nello stereotipo, cedendo a \u00absimbolismi, ideologia, buoni sentimenti\u00bb. Il giudizio critico complessivo conquista al film tre stelle, mentre la scarsa affluenza di pubblico nelle sale gli fa guadagnare solo un pallino.\nRoger Ebert diede al film un punteggio di quattro stelle su quattro, scrivendo che Trumbo ha gestito il materiale \u00abstrano a dirsi, in un modo che non \u00e8 tanto anti-guerra quanto lo sia pro-vita. Forse \u00e8 per questo che lo ammiro. Invece di dilungare punti ironici sulla \"Guerra per porre fine a tutte le guerre\", Trumbo rimane ostinatamente sul piano umano, lasciando che la sua ideologia cresca dai suoi personaggi, invece di imporla dall'alto\u00bb."}
{"id": "517564", "revid": "599013", "url": "https://it.wikipedia.org/wiki?curid=517564", "title": "Bw", "text": ""}
{"id": "517575", "revid": "124471722", "url": "https://it.wikipedia.org/wiki?curid=517575", "title": "Giovent\u00f9 della fiamma", "text": "Giovent\u00f9 della fiamma, fino al 2011 chiamata Giovent\u00f9 Nazionale, \u00e8 l'organizzazione giovanile del Movimento Sociale Fiamma Tricolore.\nStoria.\nLe origini.\nDurante l'assemblea nazionale del MSFT a Roma nel 1995 lo storico dirigente missino della federazione di Milano, Marco Valle, gi\u00e0 vice segretario nazionale del Fronte della Giovent\u00f9, viene nominato primo Coordinatore nazionale del movimento giovanile dal segretario Pino Rauti.\nGiovent\u00f9 nazionale si dichiara erede del Fronte della Giovent\u00f9 che nel frattempo si trasforma in Azione Giovani.\nIl coordinamento per l'attuazione dell'articolo 69 dello statuto.\nLa segreteria nazionale del MsFt nel 2000 propone alla direzione nazionale di ratificare l'incarico pro-tempore di \"coordinatore per l'attuazione dell'art 69\" -ai fini dell'attuazione dell'art. 69 capo III e del combinato nell'art. 46 dello statuto, cos\u00ec come approvato nella II assise congressuale di Chianciano 26-29 ottobre 2000 (relatore De Luca Giovanni) -ai tre componenti del comitato centrale di et\u00e0 compresa entro i 28 anni: Giovanni De Luca (Lecce), Antonio Arzillo (Napoli), Thomas Trevisanato (Venezia).\nSeminario di Fregene e la scelta del simbolo 16/17 dicembre 2000.\nUn impegno che era nato nel Congresso di Chianciano, ha trovato attuazione e risposta con la linea politica che il coordinatore Giovanni De Luca in riferimento all'art. 69 dello statuto- ha portato avanti per la costituzione di una pi\u00f9 solida struttura giovanile. La linea di unit\u00e0 del mondo giovanile, della quale Giovanni De Luca si fa interprete e protagonista vede una esaltante stagione di unit\u00e0 del mondo giovanile che individua il simbolo a coronamento di un lungo cammino.\n1\u00ba Congresso nazionale. Vincenzo Galizia eletto segretario..\nDopo un'assemblea nazionale tenuta a Nova Siri nel 2001, per la prima volta nella sua storia, Giovent\u00f9 nazionale, nel settembre del 2002 a Roma, celebra il suo 1\u00ba Congresso nazionale (\"con noi per costruire il futuro nazionalpopolare\"), il primo congresso nazionale di un movimento giovanile di destra (anticipando anche Azione Giovani) che vede l'elezione all'unanimit\u00e0 alla carica di Segretario nazionale del rautiano Vincenzo Galizia, ex Fronte della Giovent\u00f9, gi\u00e0 Coordinatore nazionale di GN dal 2001 e direttore politico del foglio \"Il Legionario\" allora organo ufficiale di Giovent\u00f9 nazionale.\nAl Congresso nazionale partecipano, come ospiti, le pi\u00f9 importanti cariche del Movimento Sociale Fiamma Tricolore, tra cui il presidente nazionale Pino Rauti, il segretario nazionale Luca Romagnoli e la responsabile nazionale del movimento femminile Isabella Rauti, moglie dell'ex sindaco di Roma Gianni Alemanno.\nNel 2005 dopo il IV Congresso nazionale del MSFT, in opposizione alla linea guida del segretario nazionale della Fiamma Luca Romagnoli, Vincenzo Galizia (attualmente Presidente nazionale del Fronte Verde) si dimette dalla carica di segretario nazionale di GN, uscendo dalla stessa Fiamma tricolore, aderendo al Movimento Idea Sociale (MIS) dell'on. Pino Rauti, di cui diventa dirigente nazionale e coordinatore del Lazio.\nBlocco studentesco.\nIl movimento giovanile con l'adesione nel 2006 del Blocco studentesco di Casa Pound al partito, soffre un momento di crisi visto che il Blocco, come raggruppamento giovanile scolastico degli studenti delle scuole superiori, attirava la gran parte delle adesioni.\nNel 2008 per\u00f2 B.S. si \u00e8 dissociato con l'espulsione del suo leader Gianluca Iannone dal partito, che fonder\u00e0 CasaPound Italia. Da qui l'esigenza di una riorganizzazione di Giovent\u00f9 Nazionale.\nIl nuovo corso: lo scioglimento di Giovent\u00f9 Nazionale e la nascita di Giovent\u00f9 della Fiamma.\nIl 21 marzo 2009 a Roma, in presenza dell'europarlamentare Luca Romagnoli, presieduta da Emanuele Ricucci, Edoardo Rolfo e Gabriele Tasso, si \u00e8 svolta un'assemblea nazionale organizzativa di Giovent\u00f9 Nazionale, conclusasi con la sostanziale rinascita dell'organo giovanile. Chiusa l'esperienza del Blocco studentesco, quindi, per la Fiamma Tricolore l'organo giovanile ufficiale torna ad essere solo Giovent\u00f9 nazionale. Jessica Pilloni \u00e8 stata eletta segretario nazionale il 18 aprile 2010 al Congresso nazionale con l'unanimit\u00e0 di voti.\nA seguito della scissione con Fiamma Futura, Giovent\u00f9 Nazionale si scioglie e nel 2011 il piemontese Denis Scotti viene nominato coordinatore nazionale del nuovo movimento giovanile \"Giovent\u00f9 della Fiamma\". Pochi giorni prima dell'assemblea nazionale programmatica fissata da una corrente del partito il 18 giugno 2011 al Cinema Teatro Tiziano di Roma, come primo atto dimostrativo i militanti nel neonato movimento nella notte tra il 14 e 15 giugno espongono in tutta Italia, da Udine a Canicatt\u00ec, uno striscione per protestare contro la liberazione del terrorista Cesare Battisti. Il 20 novembre 2011 si tengono tre coordinamenti di macro-area a Milano, Roma e Torre del Greco. Nella notte tra l'11 e il 12 marzo 2012 vengono esposti nuovamente degli striscioni nelle varie sedi italiane, stavolta per richiedere la liberazione dei due Mar\u00f2 prigionieri in India. Nel settembre 2012 nasce \"Radio Autoria\", web radio del movimento che nelle sue trasmissioni ospita personaggi come il segretario Romagnoli, il giornalista Gabriele Maestri, il segretario di Forza Nuova Roberto Fiore e Donna Assunta Almirante.\nNell'inverno del 2013, in seguito all'espulsione dal partito di Luca Romagnoli, Scotti abbandona Fiamma Tricolore per aderire a Destra Sociale, soggetto politico creato dall'ex segretario. Nel 2014 il segretario reggente di Fiamma Tricolore Attilio Carelli nomina il siciliano Vincenzo Musmeci commissario nazionale. Musmeci resta in carica fino al marzo del 2016, quando presenta le proprie dimissioni, a seguito delle quali viene nominato in sua sostituzione Enrico Salvaggio. Salvaggio resta in carica fino al dicembre 2018."}
{"id": "517577", "revid": "106316270", "url": "https://it.wikipedia.org/wiki?curid=517577", "title": "Rock 'n' Roll (Cor Veleno)", "text": "Rock 'n' Roll \u00e8 il primo album dei Cor Veleno uscito nel 2001 e ristampato nel 2002 con la tracklist diversa.\nLa traccia \"Tigre, tigre\" rimanda alla poesia di William Blake, \"The Tyger\" (La tigre).\nTracce.\nOltre a cambiare l'ordine dei pezzi, nella seconda \u00e8 stato rimosso \"Febbre Che Puoi Toccare\" e sono stati inseriti \"Ultimo Stadio\" e \"In Crescita\"."}
{"id": "517579", "revid": "24989", "url": "https://it.wikipedia.org/wiki?curid=517579", "title": "Distretto di Villach-Land", "text": "Il distretto Villach-Land \u00e8 uno dei distretti dell'Austria situato nel Land della Carinzia. Il capoluogo, pur non appartenendo al distretto, \u00e8 Villaco, il centro maggiore distrettuale \u00e8 Velden am W\u00f6rther See."}
{"id": "517582", "revid": "106316317", "url": "https://it.wikipedia.org/wiki?curid=517582", "title": "Heavy metal (album)", "text": "Heavy metal \u00e8 il secondo album in studio del gruppo musicale italiano hip hop Cor Veleno, pubblicato nel 2004 da La Grande Onda.\nUna delle voci che chiama Squarta al telefono nella traccia \"Minimal Rome\" \u00e8 dell'attore Elio Germano."}
{"id": "517583", "revid": "508156", "url": "https://it.wikipedia.org/wiki?curid=517583", "title": "Dave Holland (bassista)", "text": "Biografia.\nBassista Jazz, nato a Wolverhampton, Gran Bretagna, Holland inizi\u00f3 lo studio del basso da bambino; pi\u00f9 grande frequent\u00f2 un corso di tre anni alla Guildhall School of Music and Drama. Gi\u00e0 nel 1967 suonava regolarmente al Ronnie Scott's, famoso jazz club di Londra, dove accompagnava i musicisti in visita. Prendeva anche parte al movimento free jazz londinese che si raccoglieva attorno al batterista John Stevens, apparendo nell'album \"Karyobin\", un classic della Spontaneous Music Ensemble uscito nel 1968. \nNello stesso anno, Miles Davis e Philly Joe Jones lo ascoltarono suonare al Ronnie Scott's e Jones disse a Holland che Davis lo voleva nel suo gruppo (al posto di Ron Carter). Davis lasci\u00f2 l'Inghilterra prima che Holland potesse parlargli e dopo due settimane Holland ricevette una telefonata che gli dava tre giorni di tempo per raggiungere New York per un ingaggio nel night club di Count Basie.\nArriv\u00f2 la sera prima, ospite di Jack DeJohnette e il giorno dopo Herbie Hancock lo accompagn\u00f2 al locale. Da quel momento sarebbe iniziata una collaborazione biennale con Davis. Il debutto di Holland corrispose all'ultima performance di Hancock col gruppo di Davis: poco dopo part\u00ec per la luna di miele in Brasile e fu rimpiazzato da Chick Corea quando una malattia gli imped\u00ec di ricongiungersi al gruppo. Holland compare nelle registrazioni di Davis a partire dal settembre 1968, nell'album \"Filles de Kilimanjaro\", con Davis, Corea, Wayne Shorter and Tony Williams.\nHolland rimase con Davis fino all'estate del 1970 e figura negli album \"In a Silent Way\" e \"Bitches Brew\", momenti fondamentali nello sviluppo del genere jazz fusion.\nIl suo primo anno con Davis vide Holland suonare principalmente il basso acustico, per poi passare - dal 1970 - al basso elettrico (con frequente uso di wah-wah ed altri effetti elettronici) nel solco della direzione 'elettrica' imposta al gruppo da Davis. Holland faceva anche parte del gruppo stabile di Davis, a differenza di altri musicisti che comparivano solo in studio. Il cosiddetto 'quintetto perduto' (Davis, Shorter, Corea, Holland e DeJohnette) lavor\u00f2 per tutto il 1969, ma non registr\u00f2 mai in studio e in questa formazione.\nEsiste una registrazione dal vivo assieme al percussionista Airto Moreira, \"It's About That Time\", che fu pubblicata nel 2001, mentre nel 2012 \u00e8 stato pubblicato il cofanetto quadruplo \"Live in Europe 1969 - Bootleg series Vol. 2.\" In seguito Steve Grossman rimpiazz\u00f2 Shorter all'inizio del 1970; Keith Jarrett si un\u00ec come secondo tastierista e Gary Bartz rimpiazz\u00f2 Grossman nell'estate del 1970.\nLasciato il gruppo di Davis, Holland form\u00f2 il gruppo Circlee con Chick Corea, Barry Altschul e Anthony Braxton e inizi\u00f2 una duratura collaborazione con l'editrice ECM. Nel 1972 venne registrato \n\"Conference of the Birds\", con Sam Rivers, Altschul e Braxton, il primo album di Holland come leader e l'inizio di un lungo sodalizio con Rivers.\nLa composizione \"Conference of the Birds\", che d\u00e0 il titolo all'album e fu ispirata a Holland dal canto degli uccelli all'alba fuori dalla finestra della sua casa di Londra, \u00e8 un pezzo di delicata bellezza che \u00e8 assurto al rango di standard.\nHolland negli anni 70 lavor\u00f2 come leader e come sideman con molti altri musicisti: tra gli altri Stan Getz, Chick Corea, Anthony Braxton, Sam Rivers, e il Gateway Trio con John Abercrombie e Jack DeJohnette. Il Gateway trio pubblic\u00f2 due importanti lavori nel 1975 e 1977, per ricostituirsi nel 1994 in una seduta che frutt\u00f2 altri due album. La maggior parte del lavoro di Holland si \u00e8 svolto con formazioni medio-piccole (ma si hanno anche incisioni in solo o in duo).\nNel 1980 Holland lasci\u00f2 Rivers per formare una serie di quartetti e quintetti e per lavorare come sideman di Herbie Hancock ed altri.\nLa pi\u00f9 recente formazione del Dave Holland Quintet nata nel 1997, ha vinto numerosi Grammy: i suoi membri sono Robin Eubanks (trombone); Steve Nelson (marimba, vibrafono); Chris Potter (sax); e Billy Kilson (poi Nate Smith) (batteria).\nHolland \u00e8 ben noto per il suo interesse per i giovani musicisti , che compaiono molto spesso nelle sue formazioni. Il quintetto ha registrato anche sotto il nome di Dave Holland Big Band con l'aggiunta di una sezione di otto tra ottoni e ance. Il secondo album della band, \"Overtime\" del 2004, fu pubblicato dalla casa editrice di Holland.\nCome compositore, Holland produce spesso temi quasi folk, con ritmi asimmetrici e per due voci (spesso trombone e sax).\nCome strumentista Holland - che compare regolarmente vicino alla cima delle classifiche \"Il miglior jazzista dell'anno\" di molte riviste specializzate, ed \u00e8 stabilmente tornato al basso acustico e talvolta al violoncello - si distingue per maestria tecnica e per un timbro solido, potente e pulito (sia al pizzicato, sia all'archetto).\nAttualmente (2006) Dave Holland vive nella parte Nord dello stato di New York.\nDiscografia.\nCon Miles Davis:\nCon Kenny Wheeler\nLavori principali:\nCompilation:"}
{"id": "517585", "revid": "11684", "url": "https://it.wikipedia.org/wiki?curid=517585", "title": "Circuiti stampati", "text": ""}
{"id": "517589", "revid": "729019", "url": "https://it.wikipedia.org/wiki?curid=517589", "title": "Air Force One", "text": "Air Force One \u00e8 il nominativo radio dell'aereo dell'U.S. Air Force che trasporta a bordo il Presidente degli stati Uniti. Dal 1990 la flotta presidenziale \u00e8 composta da due Boeing 747-200 ampiamente modificati designati VC-25A dall'USAF. In caso di emergenza, ad esempio attacchi terroristici o azioni di guerra che minaccino la sicurezza del presidente, questo aereo viene utilizzato come ufficio mobile, riducendo i rischi di un attacco al presidente.\nIl VC-25A \u00e8 in grado di volare per 12.600 km (7.800 miglia) senza mai fare rifornimento, pari a un terzo della distanza totale necessaria per compiere il giro del mondo, con una capacit\u00e0 di trasporto di 70 passeggeri. Prima che il Boeing 747 entrasse in servizio, la flotta presidenziale era composta da due Boeing 707-320B, con i numeri di serie 26000 e 27000, in servizio dal 1962. La designazione assegnata dall'USAF per i due aerei era \"VC-137\".\nL'Air Force One attuale pu\u00f2 essere rifornito in volo in modo da prolungarne l'autonomia in casi di necessit\u00e0.\nCapacit\u00e0 e caratteristiche.\nIl VC-25, il nome assegnato dall'USAF all'Air Force One, \u00e8 un aereo ricavato direttamente dal Boeing 747, modificato in termini di grandezza, funzioni e dotazioni di sicurezza. L'Air Force One possiede 2 piani, come un normale Boeing 747, ma il suo interno \u00e8 stato riconfigurato per i bisogni del presidente; i 370 m\u00b2 interni dell'aereo includono varie modifiche. L'Air Force One possiede contromisure di sicurezza.\nLa parte pi\u00f9 bassa dell'aeroplano \u00e8 l'area cargo, dove sono stivati i bagagli e i generi alimentari. Grazie ai suoi magazzini e frigoriferi, l'Air Force One pu\u00f2 fornire fino a 2000 pasti quando a pieno carico. Il cibo \u00e8 preparato in 2 cucine equipaggiate per servire 100 persone alla volta.\nL'area principale per i passeggeri \u00e8 al primo piano, mentre la sala comunicazione e quella di controllo al secondo; ci sono tre entrate. Tom Harris annot\u00f2:\nA bordo dell'Air Force One sono presenti anche strutture mediche, con un tavolo operatorio, un defibrillatore semi-automatico SP, dei rifornimenti medici d'emergenza ed una fornitissima farmacia. Durante il suo mandato, l'ex presidente George W. Bush ha fatto installare un tapis roulant per la pratica sportiva nell'Air Force One. L'Air Force One vola sempre con a bordo un medico.\nCi sono stanze separate per il pernottamento degli ospiti, dello staff, dei servizi segreti, del personale addetto alla sicurezza e dei giornalisti. La suite privata del presidente include un guardaroba, un bagno ed un ufficio. Queste stanze, incluso l'ufficio del presidente, sono concentrate nella parte destra dell'aereo, con un lungo corridoio che le collega. Quando l'Air Force One partecipa ad un evento pubblico, atterra sempre esponendo alla folla il lato sinistro, come misura di sicurezza aggiuntiva per proteggere il lato dove si trova il presidente.\nStoria.\nTheodore Roosevelt fu il primo presidente a salire su un aereo, l'11 ottobre 1910. In ogni caso, prima della seconda guerra mondiale, i viaggi intercontinentali erano rari. L'assenza di sistemi di comunicazione senza fili e di trasporti veloci rendevano i lunghi viaggi impraticabili, poich\u00e9 era impossibile per il presidente mantenersi aggiornato su ci\u00f2 che accadeva in patria.\nPrimo \"Volo del Presidente\".\nNegli anni quaranta e cinquanta, i viaggi aerei diventarono pi\u00f9 pratici. Il primo presidente che impieg\u00f2 un aereo dotato di un ufficio fu Franklin D. Roosevelt, che vol\u00f2 su un idrovolante a scafo Boeing 314 Clipper della Pan American World Airways nel 1943 per una conferenza a Casablanca sui progressi della seconda guerra mondiale. La presenza nell'Oceano Atlantico degli U-Boot tedeschi, che siluravano tutte le navi dei paesi nemici della Germania, rese l'aereo il mezzo di trasporto pi\u00f9 sicuro tra quelli disponibili.\nIl primo aeroplano designato ufficialmente come mezzo di trasporto presidenziale fu il C-87A Liberator Express, una versione riconfigurata del bombardiere B-24 Liberator. Questo aereo fu chiamato \"Guess Where Two\". Dopo che un altro C-87A fu coinvolto in un incidente, \"Guess Where Two\" non fu pi\u00f9 usato per trasportare Roosevelt; i servizi segreti utilizzarono un C-54 Skymaster al suo posto. Questo velivolo venne soprannominato \"Sacred Cow\" (vacca sacra) e includeva una camera da letto, un telefono, una radio e un ascensore retrattile per la sedia a rotelle del presidente. Port\u00f2 il presidente a numerosi eventi importanti, tra i quali degna di nota \u00e8 la Conferenza di Jalta. I servizi segreti, non volendo sprecare risorse, lasciarono il C-87A a disposizione della First Lady Eleanor Roosevelt.\nDopo la morte di Roosevelt nella primavera del 1945, a diventare presidente fu il suo vice Harry S. Truman, che sostitu\u00ec il C-54 con un Douglas DC-6 modificato, denominato C-118 Liftmaster e chiamato \"Independence\", probabilmente riferendosi alla sua citt\u00e0 natale Independence (Missouri). Fu il primo aereo operativo come Air Force One con un segno distintivo: una testa d'aquila disegnata sotto la cabina di pilotaggio.\nBoeing 707 diventa Air Force One.\nSotto la presidenza di John F. Kennedy i viaggi aerei presidenziali entrarono ufficialmente nell'era dei jet. Nel 1962 Kennedy scelse un aereo a lungo raggio, il Boeing 707, e lo soprannomin\u00f2 SAM (\"Special Air Missions\") 26000. Commission\u00f2 anche ad un designer industriale, Raymond Loewy, la creazione di una livrea per l'aeroplano. Loewy pens\u00f2 a un motivo con i colori blu e bianco, gli stessi colori usati ancora oggi; sul logo sono impresse anche le parole \"United States of America\" sul lato della fusoliera e la bandiera statunitense disegnata sulla coda. Poich\u00e9 l'aereo era usato solo per il trasporto del presidente, Kennedy chiese che il sigillo del presidente fosse aggiunto su entrambi i lati dell'aereo.\nNel tardo giugno del 1963, Kennedy vol\u00f2 sul SAM 26000 a Berlino, dove fece il suo famoso discorso \"Ich bin ein Berliner\" e visit\u00f2 anche l'Irlanda. Un mese dopo, il velivolo stabil\u00ec il record per il volo non-stop pi\u00f9 lungo, da Mosca a Washington.\nIl 22 novembre 1963 fu il SAM 26000 a portare Kennedy a Dallas, Texas, dove quel pomeriggio fu assassinato. Fu sull'aeroplano (parcheggiato all'aeroporto di Dallas Love Field) che Lyndon B. Johnson, vice di Kennedy, prest\u00f2 giuramento come nuovo presidente. L'aeroplano stesso riport\u00f2 poi il corpo di Kennedy a Washington e vol\u00f2 fino al Cimitero nazionale di Arlington, dove Kennedy fu sepolto.\nIl SAM 26000 fu anche usato dal Segretario di Stato Henry Kissinger durante il suo meeting segreto in Francia per negoziare la pace in Vietnam.\nIl SAM 26000 inoltre trasport\u00f2 Richard Nixon nel suo storico viaggio in Cina e in Russia nel 1972. Nello stesso anno venne messo in riserva quando un altro 707, il SAM 27000, entr\u00f2 a far parte della flotta presidenziale.\nJohnson mor\u00ec il 22 gennaio 1973 e, due giorni dopo, il SAM 26000 port\u00f2 il corpo del presidente nel suo ultimo viaggio a Washington, venendo dal Texas per il funerale di stato il giorno seguente. Dopo il funerale, il SAM 26000 port\u00f2 il corpo a casa per il funerale personale, atterrando alla base aerea di Bergstrom, ad Austin.\nIl SAM 27000 fece il suo ultimo viaggio come Air Force One il 29 agosto 2001, trasportando il Presidente George W. Bush dalla base aerea di Andrews a Waco, Texas. L'ultimo volo in assoluto del SAM 27000 fu l'8 settembre 2001 da Andrews all'aeroporto internazionale San Bernardino in California.\nDal Boeing 707 al 747.\nDurante gli otto anni di presidenza di Ronald Reagan non furono effettuate grandi modifiche all'aereo presidenziale in servizio, ma inizi\u00f2 la costruzione del Boeing 747 impiegato attualmente come Air Force One. La maggior parte degli interni fu completata a Wichita, Kansas. Il primo aeroplano, il SAM 28000, fu consegnato nel 1990, durante l'amministrazione di George H. W. Bush, dopo il completamento di una ampia campagna di prove necessarie per mettere a punto la protezione dagli impulsi elettromagnetici (EMP). Poco dopo venne consegnato il secondo esemplare, il SAM 29000.\nUno dei pi\u00f9 drammatici episodi accaduti a bordo dell'Air Force One ebbe luogo l'11 settembre 2001, giorno tristemente passato alla storia come quello dei gravi attentati terroristici di matrice islamica che sconvolsero gli Stati Uniti. In tale data, il presidente George W. Bush vol\u00f2 a bordo dell'Air Force One raggiungendo Sarasota, Florida, per presenziare ad un evento scolastico, che abbandon\u00f2 a seguito degli attacchi. Invece di ritornare alla Casa Bianca, i servizi segreti ordinarono di portare l'aereo presidenziale alla base aeronautica di Barksdale, in Louisiana, e di formare un comando aereo strategico (ora chiamato Comando strategico degli Stati Uniti) con quartier generale alla base di Offutt, in Nebraska, prima di ritornare a Washington. Il giorno seguente, i funzionari della Casa Bianca e del Dipartimento di Giustizia dissero che il piano fu attuato perch\u00e9 era evidente che la Casa Bianca e l'Air Force One erano dei possibili bersagli.\nAir Force One dismessi.\nGran parte degli aerei che hanno svolto il ruolo di Air Force One sono in mostra nell'hangar presidenziale del museo delle forze aeree statunitensi al National Museum of the United States Air Force, vicino Dayton (Ohio) (\"Sacred Cow\", \"Independence\", \"Columbine III\", SAM 26000 ed altri aerei presidenziali pi\u00f9 piccoli), ed al Museo del Volo a Seattle, Washington, eccetto il SAM 27000, che \u00e8 posizionato alla biblioteca presidenziale Ronald Reagan, dove \u00e8 parte integrante del museo riguardante i viaggi del presidente; il padiglione dell'Air Force One \u00e8 aperto al pubblico dal 24 ottobre 2005.\nA Douglas \u00e8 in mostra il VC-118A Liftmaster usato da John F. Kennedy al museo \"Pima Air &amp; Space\" a Tucson, Arizona.\nA Stonewall, presso il \"Lyndon B. Johnson National Historical Park\", \u00e8 conservato dal 2016 il Lockheed JetStar C140 con numero di matricola 12490 (noto col soprannome di \"Air Force Half\") usato dal presidente Lyndon Johnson per raggiungere la propria tenuta.\nVC-25B.\nNel 2010 \u00e8 cessato il divieto di avviare l'impiego di un nuovo aeroplano come Air Force One, essendo trascorsi 20 anni dall'entrata in servizio dell'attuale VC-25A. Gli studi per la sostituzione, partiti da diversi anni, indicavano come successore certo il Boeing 747-8 (l'ultima versione 'civile' del 747), modificato per lo specifico utilizzo come i precedenti. Solo nel 2018 \u00e8 stato siglato il contratto da 3,9 miliardi di dollari per la fornitura di due VC-25B basati sul Boeing 747-8I, ed il 20 febbraio 2020 \u00e8 iniziata la parte esecutiva della trasformazione dei due velivoli, che dovrebbero essere operativi entro il 2024.\nCultura di massa.\nInsieme alla Casa Bianca, l'Air Force One \u00e8 uno dei simboli pi\u00f9 noti nell'immaginario collettivo della presidenza degli USA e del suo potere.\nL'Air Force One \u00e8 spesso comparso nella cultura popolare e cinematografica; degno di nota \u00e8 il film d'azione del 1997 \"Air Force One\" di Wolfgang Petersen, interpretato da Harrison Ford, Gary Oldman e Glenn Close. Nel film, dei terroristi kazaki sabotano l'Air Force One e tengono i passeggeri ed il presidente come ostaggi. Il film \u00e8 da segnalare soprattutto per l'esagerazione delle dimensioni e degli equipaggiamenti dell'aeroplano: per esempio, nessuno dei veri Air Force One ha mai contenuto ufficialmente delle capsule di salvataggio. Ad ogni modo, questo non pu\u00f2 essere dimostrato dato che il progetto dell'aeroplano \u00e8 segreto.\nL'Air Force One compare anche nel film \"\"; anche in questo film possiede una capsula di salvataggio.\nCompare inoltre nel film del 1996 \"Independence Day\" di Roland Emmerich.\nL'Air Force One \u00e8 stato anche protagonista degli episodi centrali della quarta stagione della serie televisiva \"24\". In essi l'aereo presidenziale diviene uno degli obiettivi di una cellula terroristica; la quale, dopo essere entrata in possesso di un velivolo Stealth, riesce ad abbatterlo con un missile aria-aria.\nNel campo della moda, il termine \"Air Force Ones\" \u00e8 usato per descrivere un paio di scarpe completamente bianche vendute dalla Nike dal 1980. Queste scarpe sono diventate sempre pi\u00f9 popolari nell'hip hop e sono state poste al centro dell'attenzione in una canzone del rapper Nelly intitolata \"Air Force Ones\".\nAir Force Two.\nAir Force Two \u00e8 la definizione di un qualsiasi velivolo delle forze aeree statunitensi con a bordo il Vicepresidente degli Stati Uniti d'America o il Segretario di Stato degli Stati Uniti d'America. L'aereo principalmente designato come Air Force Two \u00e8 un Boeing 757-200 a cui \u00e8 stato assegnato il nome di C-32A all'interno dell'USAF e che \u00e8 disponibile in 4 esemplari al novembre 2018.\nPer questioni di sicurezza, il Presidente e il Vicepresidente non viaggiano mai sullo stesso aereo."}
{"id": "517590", "revid": "767487", "url": "https://it.wikipedia.org/wiki?curid=517590", "title": "Dead Boys", "text": "I Dead Boys sono stati un gruppo musicale punk rock statunitense, formatosi a Cleveland, Ohio nel 1975, dalle ceneri dei Rocket from the Tombs. Sono considerati una delle prime formazioni punk della storia.\nStoria.\nFormazione e punk-rock.\nI Dead Boys nacquero dallo scioglimento dei Rocket from the Tombs. David Thomas e Peter Laughner formeranno i Pere Ubu, mentre Gene \"Cheetah Chrome\" O'Connor (chitarra) e Johnny \"Blitz\" Madansky (batteria) si assoceranno al chitarrista William \"Jimmy Zero\" Wilden, al bassista Jeff \"Magnum\" Halmagy e all'istrionico cantante Stiv Bators, per formare un gruppo chiamato \"Frankenstein\". Quando poi i membri del gruppo si trasferirono a New York nel luglio 1976, adottarono il nome di \"Dead Boys\" (\"ragazzi morti\") preso da una canzone dei Rocket from the Tombs chiamata \"Down In Flames\".\nArrivati a New York su incoraggiamento di Joey Ramone, il cantante dei Ramones, i Dead Boys guadagnarono velocemente notoriet\u00e0 in virt\u00f9 delle loro scatenate ed oltraggiose esibizioni dal vivo. Fecero epoca le prestazioni grezze e provocatorie e gli atteggiamenti fuori dal normale e fortemente autolesionisti del cantante Stiv Bators (grande fan di Iggy Pop e del suo \"stile selvaggio\") e gli assoli al fulmicotone del chitarrista Cheetah Chrome. Ormai padroni di una reputazione di deviati del rock, i Dead Boys portarono all'estremo le direttive della prima ondata del punk statunitense: il rock rozzo, veloce, e frastornante dei Ramones, l'aria da pervertiti dei New York Dolls, la depressione esistenziale dei Television e il look \"stracciato\" alla Richard Hell. Il gruppo divenne cos\u00ec sinonimo di violenza allo stato puro, secondo quelli che stavano emergendo come i tratti salienti del punk di matrice britannica che arrivava da oltreoceano. Suonarono spesso nel leggendario Rock Club di New York, il \"CBGB\", e nel 1977 usc\u00ec il loro primo album, \"Young, Loud and Snotty\", prodotto da Genya Ravan. La canzone che apre il disco, \"Sonic Reducer\", viene spesso indicata ancora oggi come uno dei classici del genere punk rock, considerata \"uno dei pi\u00f9 grandi inni punk mai scritti\".\nDissoluzione.\nDopo la produzione di un secondo album di scarso successo, \"We Have Come for Your Children\" (1978), la Sire Records, etichetta produttrice dei Dead Boys, obblig\u00f2 il gruppo a cambiare il proprio look ed il sound per addolcire un po' la loro proposta musicale e renderla pi\u00f9 appetibile commercialmente per il pubblico americano che ancora non seguiva il punk come in Inghilterra gi\u00e0 avveniva, e fu anche per questo motivo che la band si sciolse nel 1979. Altro fattore concomitante fu il grave episodio che colp\u00ec il batterista del gruppo Johnny Blitz, il quale venne gravemente accoltellato nel corso di una rissa da strada restando in fin di vita. Per pagare le spese mediche di Blitz, che non possedeva un'assicurazione sanitaria, venne organizzata una serata di beneficenza al \"CBGB\" alla quale parteciparono membri di Blondie, Ramones, Alice Cooper, ed anche l'attore John Belushi che suon\u00f2 la batteria con i Dead Boys. Le ultime esibizioni dei Dead Boys nel 1979 sono visibili nel film del 1980 intitolato \"\". Qualche mese dopo lo scioglimento del gruppo, la band fu costretta a riunirsi occasionalmente per incidere un album dal vivo e tener fede ai propri obblighi contrattuali. Per vendicarsi sulla Sire Records, Stiv Bators cant\u00f2 intenzionalmente fuori dal microfono, e le registrazioni non poterono essere utilizzate. Quando il materiale finalmente emerse su etichetta Bomp! Records, Bators ri-registr\u00f2 le tracce vocali in studio.\nCarriera solista di Stiv Bators.\nTerminata l'avventura dei Dead Boys, Stiv Bators registr\u00f2 un album solista, \"Disconnected\", dagli arrangiamenti molto pi\u00f9 power pop, cercando di cambiare immagine. L'album, distribuito dalla Line Records, non riscosse particolare successo. Bators, successivamente form\u00f2 i Lords of the New Church, un gruppo Goth Rock/Post-punk, con Brian James dei The Damned e Dave Tregunna degli Sham 69.\nReunion.\nI Dead Boys tornarono insieme per effettuare diversi concerti durante gli anni ottanta. Nel 1989 la band ri-pubblic\u00f2 il loro epocale album di debutto \"Young, Loud and Snotty\" del 1977 in versione \"pi\u00f9 dura\" e con un mixaggio pi\u00f9 grezzo reintitolandolo \"Younger, Louder and Snottier\". Il nuovo mix fu ricavato da un nastro a cassetta di un primo mixaggio preliminare delle sessioni originarie, attribuito al giovane Bob Clearmountain, all'epoca assistente di studio.\nNel 1990, Bators mor\u00ec a Parigi in Francia a causa delle ferite riportate dopo essere stato investito da un'auto. Nel settembre 2004, i membri superstiti del gruppo si riunirono per un concerto a Cleveland. Nel 2005 suonarono nuovamente insieme per un concerto a favore del \"CBGB's\" con altri gruppi quali Adrenalin O.D., Peter and the Test Tube Babies, e Flipper."}
{"id": "517591", "revid": "88740", "url": "https://it.wikipedia.org/wiki?curid=517591", "title": "Dragoncello", "text": ""}
{"id": "517593", "revid": "399", "url": "https://it.wikipedia.org/wiki?curid=517593", "title": "Delocalizzazione", "text": ""}
{"id": "517594", "revid": "110250244", "url": "https://it.wikipedia.org/wiki?curid=517594", "title": "Muro di Huy", "text": "Il Muro di Huy si trova in Belgio nella regione della Vallonia, nei pressi di Huy. Noto anche come \"Chemin des Chapelles\" per via delle sette cappelle che si trovano lungo il cammino, \u00e8 una salita relativamente breve, di 1300 metri, ma molto ripida in particolare negli ultimi 800. \nDal 1985 \u00e8 la rampa pi\u00f9 famosa del ciclismo, da quando il traguardo della Freccia Vallone, corsa classica che si disputa in aprile, \u00e8 in cima al \u201cMuro\u201d (dal 1982 era inserita nel percorso, ma non come traguardo). Ha un dislivello di 128 metri, pendenza media del 9,8% e pendenza massima del 26%. Negli ultimi anni il tracciato affronta il muro di Huy per tre volte nella gara maschile e per due in quella femminile. "}
{"id": "517595", "revid": "125772559", "url": "https://it.wikipedia.org/wiki?curid=517595", "title": "Neve Campbell", "text": "Biografia.\nPrimi anni.\nSuo padre, Gerry Campbell, \u00e8 un immigrato scozzese originario di Glasgow e di religione cattolica, che lavora come insegnante di teatro alla Erindale Secondary School a Mississauga, Ontario. Sua madre, Marnie Neve, \u00e8 una psichiatra olandese di origine ebraica sefardita e nativa di Amsterdam. I suoi nonni materni avevano una compagnia teatrale nei Paesi Bassi e anche quelli paterni recitavano. Il suo nome, oltre ad essere scritto come la parola italiana \"neve\", significa \"oasi\" in ebraico e in arabo. Neve fu cresciuta da cattolica ma si identifica anche come ebrea.\nI suoi genitori divorziarono quando aveva 2 anni, e lei fu cresciuta soprattutto dal padre. Inizi\u00f2 la sua carriera come ballerina, unendosi alla National Ballet School del Canada a 9 anni, allenandosi e partecipando ad alcune rappresentazioni, tra le quali \"Lo schiaccianoci\" e \"La bella addormentata\". Nel 1989 debutta al Pantages Theatre di Toronto come ballerina di fila e corista nel musical \"The Phantom of the Opera\". Dopo una serie di infortuni, pass\u00f2 dalla danza alla recitazione; il suo primo ruolo televisivo fu nella serie canadese \"Catwalk\", che dur\u00f2 poco.\nCarriera.\nNeve Campbell raggiunse una discreta notoriet\u00e0 dopo esser stata scelta come protagonista (Julia Salinger), nella serie TV \"Cinque in famiglia\": interpret\u00f2 questo personaggio dal 1994 al 2000. Il suo primo film conosciuto a livello mondiale fu \"Giovani streghe\". Poi prese parte nella trilogia di enorme successo di \"Scream\", cos\u00ec come in \"Sex Crimes\" e \"Appuntamento a tre\". Fu anche nella lista delle \"50 persone pi\u00f9 belle\" compilata nel 1998 da \"People\".\nCon la fine delle serie di \"Scream\", Neve prese parte a film meno pubblicizzati, che ebbero un successo limitato al cinema, ma furono comunque ben visti dalla critica; ad esempio \"Panic\" del 2000, dove recit\u00f2 insieme a William H. Macy e Donald Sutherland, e \"The Company\" (2003), un film diretto da Robert Altman sul Joffrey Ballett di Chicago. Neve co-scrisse, produsse e prese parte in quest'ultimo film. Nonostante le pubblicit\u00e0 prima dell'uscita del film lasciassero pensare diversamente, Neve non ruppe la tradizione di avere una clausola di \"niente nudit\u00e0\" nei contratti dei suoi film. Ruppe questa clausola per \"When Will I Be Loved\" del 2004, un film lodato dal critico Roger Ebert, ma che ottenne scarso successo al cinema.\nHa fatto il suo debutto nei teatri West End a marzo del 2006, in una versione di \"Resurrection Blues\" di Arthur Miller al teatro Old Vic. La rappresentazione, che ricevette critiche di diverso genere, fu interpretata anche da Matthew Modine e Maximilian Schell, e fu diretta da Robert Altman. Nel 2007 appare negli ultimi tre episodi della terza stagione di Medium, mentre nell'aprile 2011 torna ad interpretare Sidney Prescott in Scream 4. Nel 2016 ha preso parte alla quarta stagione della serie televisiva \"House of Cards\", prodotta da Netflix, interpretando la consulente politica texana Leann Harvey.\nVita privata.\nHa preso parte anche ad una campagna per la fondazione canadese sulla sindrome di Tourette e l'associazione sindrome di Tourette (un'organizzazione simile alla prima, ma statunitense). Suo fratello minore, Damian, soffre di questa malattia. Ha anche due fratelli maggiori, Christian e Alex, entrambi attori.\nNeve spos\u00f2 l'attore canadese Jeff Colt nel 1995, ma i due divorziarono nel 1998. Successivamente fu fidanzata con diversi attori, tra cui John Cusack, Matthew Lillard, Matthew Perry e Pat Mastroianni. Nel 2005 inizi\u00f2 a frequentare John Light, un attore inglese che conobbe sul set di \"Sesso ed altre indagini\"\u02d0 i due si fidanzarono a dicembre 2005, andando poi a vivere a Londra, e si sposarono nel maggio 2007 a Malib\u00f9, in California. L'attrice ha divorziato da Light nel 2010. Dal 2011 \u00e8 compagna dell'attore JJ Feild da cui ha avuto un figlio, Caspian, nato nell'agosto del 2012.\nDoppiatrici italiane.\nNelle versioni in lingua italiana dei suoi lavori, Neve Campbell \u00e8 stata doppiata da: \nDa doppiatrice \u00e8 sostituita da:"}
{"id": "517600", "revid": "1305772", "url": "https://it.wikipedia.org/wiki?curid=517600", "title": "Rock and roll (disambigua)", "text": "Rock and roll \u00e8 un genere musicale; con lo stesso nome si identifica anche lo stile di danza corrispondente detto anche Twist. Esistono varie grafie alternative dell'espressione, tra cui rock 'n roll o rock &amp; roll.\nL'espressione pu\u00f2 inoltre riferirsi a:"}
{"id": "517602", "revid": "1543377", "url": "https://it.wikipedia.org/wiki?curid=517602", "title": "Qassam", "text": "Il razzo Qassam (; anche Kassam) \u00e8 un rudimentale razzo in acciaio, lungo circa 70\u00a0cm e pieno di esplosivo, prodotto da Hamas. Tali ordigni, che non hanno bisogno di strutture particolari per essere lanciati, sono privi di qualsiasi sistema di guida e sono facilmente trasportabili nel luogo di lancio. Nel corso di sette anni di conflitto, dal 2000 al 2007, questi ordigni hanno provocato 10 vittime.\nIl razzo Qassam ha acquisito notevole notoriet\u00e0 per il suo uso durante il conflitto israelo-palestinese.\nStoria.\nIl razzo Qassam prende il suo nome da \u02bfIzz al-D\u012bn al-Qass\u0101m, che ha dato anche il nome al braccio armato di Hamas, le Brigate \u02bfIzz al-D\u012bn al-Qass\u0101m.\nIl loro sviluppo \u00e8 iniziato intorno all'inizio del 2000 a opera di Nidal Fathi Rabah Farhat e Adnan al-Ghul, successivamente uccisi dalle forze israeliane.\nSecondo fonti israeliane non altrimenti confermate, tali razzi, scarsamente intercettabili, nascono grazie al contributo tecnologico e finanziario di Siria e Iran, intenzionate a mettere in difficolt\u00e0 lo Stato ebraico: arrecano danni assai limitati e comunque non paragonabili a quelli delle armi convenzionali di cui dispone Tsahal (l'esercito israeliano), ma hanno forte impatto sulla popolazione israeliana che vive nelle zone limitrofe fino a 45\u00a0km dal luogo di lancio, che ha risentito della perdita di alcune vite umane e che hanno subito danni materiali.\nLa loro economicit\u00e0 e la relativa facilit\u00e0 di costruzione rende la minaccia cronica, non limitata a un arco di tempo come possono essere le tradizionali intifade e gli attentati suicidi, complicati da organizzare e lunghi da attuare. Il ritiro di Tsahal da Gaza, ancora secondo fonti israeliane, ha dato l'opportunit\u00e0 alle milizie armate palestinesi di estendere il loro controllo sul territorio, permettendo una maggiore frequenza di lanci.\nIl numero totale di Qassam lanciati dal 2000 al 6 gennaio 2009 \u00e8 di 8621 unit\u00e0. I morti causati da questi razzi dal 2000 al 2007 sono stati 10.\nLe citt\u00e0 pi\u00f9 colpite sono state Ashkelon e Sderot, le pi\u00f9 vicine a Gaza. A partire dal gennaio 2006, la gittata dei razzi impiegati \u00e8 passata da 10 a 45\u00a0km, raggiungendo anche la citt\u00e0 di Gedera, 45\u00a0km a nord della Striscia di Gaza e appena 40\u00a0km da Tel Aviv.\nDalla fine dell'operazione \"Piombo Fuso\" del gennaio 2009, contro il territorio israeliano sono stati scagliati un centinaio di razzi, con una recrudescenza nelle prime settimane del marzo 2010. Questa operazione militare, durata tre settimane, ha causato oltre 1.400 morti palestinesi.\nNel novembre 2012 si \u00e8 assistito a un'ulteriore recrudescenza dei lanci, con centinaia di razzi (tra cui un Fajr 5) lanciati dalla Striscia di Gaza - alcuni dei quali hanno raggiunto Tel Aviv - e tre vittime civili israeliane a Kreat Mlakhi. Gli israeliani hanno risposto con raid di contrasto soprannominato \"Pilastro di Sicurezza\", della durata di un'ora, contro 70 obiettivi mirati palestinesi, causando 19 morti e 200 feriti.\nAnalisi tecnica.\nL'obiettivo della progettazione del razzo Qassam sembra essere la facilit\u00e0 e la rapidit\u00e0 di produzione, utilizzando strumenti e componenti comuni che passino attraverso lo stretto embargo israeliano. A tal fine, i razzi sono azionati da una miscela solida composta da semplice zucchero e da nitrato di potassio, un fertilizzante ampiamente disponibile. La testata \u00e8 piena di trinitrotoluene e nitrato di urea, altro fertilizzante ampiamente disponibile.\nIl razzo \u00e8 costituito da un cilindro - di norma un tubo - di acciaio, contenente un blocco rettangolare di propellente. Un piatto di acciaio che sostiene le forme e gli ugelli \u00e8 saldato alla base del cilindro, mentre la testata \u00e8 costituita da un semplice guscio di metallo che circonda l'esplosivo.\nHuman Rights Watch e Amnesty International hanno affermato che i lanci di Qassam nel contesto del conflitto israelo-palestinese mettono a rischio vite civili e violano il diritto internazionale, poich\u00e9 l'assenza di un qualsiasi meccanismo di guida da tale sistema d'arma ne rende incontrollabile la traiettoria e l'obiettivo da colpire nei centri abitati israeliani.\nIl Qassam non \u00e8 altro che un razzo, e quindi (a differenza del missile) non \u00e8 guidato ed \u00e8 a corto raggio. Ha un basso potenziale esplosivo e un alto tasso di errore sul bersaglio che s'intende colpire. Per questi motivi i soldati israeliani lo definiscono ironicamente un \u00abincrocio tra un proiettile di artiglieria e un fuoco artificiale\u00bb. Non \u00e8 in grado di colpire con precisione un bersaglio, tanto che spesso termina la parabola contro abitazioni di palestinesi, come testimoniato dal giornalista Davide Frattini del Corriere della Sera, ma pu\u00f2 risultare in qualche modo efficace in ridotte azioni di fuoco sporadico su bersagli di vaste estensioni come possono essere citt\u00e0 o basi militari.\nGeneralmente si tende a riconoscere tre stadi dello sviluppo del Qassam, forse quattro (l'individuazione di un nuovo standard \u00e8 spesso difficile, proprio per la approssimazione e la creativit\u00e0 produttiva dei vari nuclei palestinesi) che chiameremo:\nSi possono generalmente riconoscere in tutti i razzi prodotti alcune linee fondamentali di costruzione: l'arma \u00e8 divisa in tre parti distinte: testata, sistema propulsivo, stabilizzatore di coda.\nLa semplicit\u00e0 di costruzione rende superflua qualsiasi analisi tecnica approfondita, sembra comunque che la testata sia incastonata in un'anima di acciaio e sia convenzionale.\nIl sistema propulsivo, estremamente rudimentale, si basa sulla reazione chimica ricavata dalla combustione: i componenti sono solitamente nitrato di potassio e zucchero, anche se esistono varianti (ricavate da fertilizzanti e sostanze chimiche quali lo zolfo).\nLe alette della parte posteriore servono per dare un minimo di stabilit\u00e0 e direzione al razzo. Il razzo non prevede poi alcun sistema di autodetonazione (come per esempio spolette o fusi di prossimit\u00e0), ragione per cui molti razzi arrivano al suolo senza esplodere.\nIl lancio avviene attraverso semplici piani inclinati, a volte associati a tubi di invito o rampe. Esistono anche versioni assai rozze del razzo Qassam, prive di carico esplosivo e del tutto simili ad armi medioevali, ossia i proietti utilizzati con le catapulte.\nQassam-1.\nIl Qassam-1 possiede un raggio di azione attorno ai 4,5\u00a0km una lunghezza di 79\u00a0cm, un peso di 0,5\u00a0kg di carica esplosiva.\nUna minaccia limitata in tutte le sue caratteristiche, ma che nel 2001 fu il primo passo di conoscenze missilistiche in evoluzione.\nQassam-2.\nL'esperienza porta i nuclei armati all'elaborazione nel 2003 del razzo Qassam-2. Questo razzo dispone di componenti interne (induttori di carica, stabilizzatori, propellente) forse contrabbandate dal vicino Egitto. Le dimensioni si aggirano sui 2 m di lunghezza e il raggio d'azione raddoppia a circa 9\u00a0km. Completamente ripensata la testata, si aggira sui 5\u20137\u00a0kg.\nIl diametro \u00e8 di 15\u00a0cm ancora lontano dai 122\u00a0mm Grad, l'arsenale standard dello Hezbollah. \u00c8 il protagonista dei danni (e dei morti) su Ashkelon e Sderot.\nQassam-3/4.\nAttualmente in sviluppo ma forse gi\u00e0 operativo nella Cisgiordania \u00e8 la generazione Qassam-3: si parla soprattutto di un raggio migliorato a 10\u00a0km cos\u00ec come 10 sono i chilogrammi di esplosivo. Una protezione seria, ma ancora molto limitata in senso operativo.\nSi parla anche di un nuovo Qassam-4, acquisito in un prossimo futuro: il suo raggio d'azione dovrebbe essere esteso a 17\u00a0km e dotato di una carica esplosiva maggiore.\nAspettative future del progetto Qassam.\nQueste continue implementazioni sono attentamente monitorate da Israele. Lo sviluppo dei Qass\u0101m \u00e8 comunque in continua evoluzione, e ci\u00f2 rende arduo un preciso tentativo di classificazione: mentre si parlava di alcune tipologie di Qass\u0101m in grado di raggiungere i 40\u00a0km e di portare una carica esplosiva maggiore (alcuni razzi raggiungono anche i 155\u00a0mm di diametro), \u00e8 diventato operativo il Qass\u0101m M75, con gittata di 75 chilometri, in grado di colpire quindi citt\u00e0 israeliane come Tel Aviv, Ashkelon, Beersheva e la stessa Gerusalemme, come dimostrato dalla crisi che ha caratterizzato Gaza nel novembre del 2012 e che ha dato origine alla distruttiva replica israeliana (Operazione Colonna di nuvole).\nQuesta confusione di modelli, dimensioni, diametri deriva soprattutto dalla mancata uniformit\u00e0 di produzione: ogni cellula ha il \"suo\" Qass\u0101m, le sue capacit\u00e0 tecnico/economiche e i suoi scopi finali (segno di debolezza strutturale, ma anche di imprevedibilit\u00e0 nelle azioni).\nIl capo dello Shin Bet (il servizio di sicurezza interno israeliano) ha dichiarato che al ritmo attuale nel 2015 la Palestina diventer\u00e0 un \u00absecondo fronte Libano per quanto riguarda la minaccia di razzi\u00bb.\nRazzi spesso scambiati per Qassam.\nAltri gruppi militanti palestinesi hanno sviluppato anche altri tipi di razzi artigianali, ma sono molto meno comuni rispetto al Qassam sviluppato da Hamas. I media si riferiscono in genere a tutti i proiettili palestinesi ad alta traiettoria chiamandoli sommariamente \"razzi Qassam\" o, addirittura, \"missili Qassam\", laddove si chiamano pi\u00f9 propriamente razzi quelli, ad esempio lanciati dal Libano da Hezbollah, del tipo Katyusha."}
{"id": "517603", "revid": "29727", "url": "https://it.wikipedia.org/wiki?curid=517603", "title": "Eunectes Murinus", "text": ""}
{"id": "517604", "revid": "29727", "url": "https://it.wikipedia.org/wiki?curid=517604", "title": "Anaconda verde", "text": ""}
{"id": "517608", "revid": "118763646", "url": "https://it.wikipedia.org/wiki?curid=517608", "title": "Anaconda", "text": ""}
{"id": "517620", "revid": "2222980", "url": "https://it.wikipedia.org/wiki?curid=517620", "title": "Giuseppe Maria Crespi", "text": "Biografia.\nPittore italiano di scuola bolognese, soprannominato fin da giovanissimo \"lo Spagnolo\" o \"lo Spagnoletto\" per la sua abitudine di vestire abiti attillati all'uso spagnolesco. \nRiceve la sua prima formazione presso il pittore A.M. Toni per poi passare alla scuola del Canuti e, in seguito, frequent\u00f2 l'Accademia del nudo dell'atelier di Cignani. Poi, finanziato dal ricco mecenate bolognese Giovanni Ricci, compie la seconda parte della sua formazione studiando, in giro per il nord Italia, le grandi opere della scuola emiliana del tardo Rinascimento (Correggio, Federico Barocci) e venendo a contatto con la coloristica veneziana che lo influenzer\u00e0 particolarmente.\nPittore molto versatile nella scelta degli episodi rappresentati, esplora tutta la pittura, dalla sacra alla pittura di genere fino alla ritrattistica, creando opere originali, nel pieno recupero di alcuni elementi del naturalismo popolaresco.\nTra il 1700 e il 1705 Crespi lavora per Eugenio di Savoia, per il quale a Vienna esegue \"Achille ammaestrato da Chirone e Enea\" e \"la Sibilla e Caronte\".\nDiverr\u00e0 poi suo mecenate il principe Ferdinando de' Medici, per il quale esegue alcune delle sue migliori opere tra cui \"Fiera di Poggio a Caiano\", \"Strage degli Innocenti\" (Uffizi) e un\"Estasi di santa Margherita\" (Museo diocesano di Cortona).\nCollabora attivamente con l'Accademia Clementina a Bologna e in seguito ricever\u00e0 una committenza da un mercante inglese, per il quale esegue un ciclo che tratta la \"Vita di un cantante d'opera\", a noi non pervenuto, tranne la \"Cercatrice di pulci\", dove si vede chiaramente la povert\u00e0 e l'anti-eroicismo dell'episodio e del personaggio come si era visto nelle opere precedenti. Uno svilimento del personaggio e una rappresentazione della povert\u00e0 che in questo periodo sar\u00e0 portato avanti da diversi artisti in tutta Europa, come Giacomo Ceruti oppure William Hogarth. Riceve la nomina di cavaliere da papa Benedetto XIV nel 1740, nel 1745 perde la vista senza poter pi\u00f9 dipingere e muore nel 1747."}
{"id": "517623", "revid": "1381093", "url": "https://it.wikipedia.org/wiki?curid=517623", "title": "Ace of Spades (album Mot\u00f6rhead)", "text": "Ace of Spades \u00e8 il quarto album in studio del gruppo musicale britannico Mot\u00f6rhead, pubblicato l'8 novembre 1980 dalla Bronze Records.\n\u00c8 considerato da molti uno dei migliori album in studio della band inglese. Il disco ha raggiunto la quarta posizione nelle classifiche britanniche degli album pi\u00f9 venduti. Sulla copertina dell'album appare, per la prima volta, una foto dei Mot\u00f6rhead.\nIl disco.\nAntefatti.\nNel 1979 i Mot\u00f6rhead avevano pubblicato due album di successo, \"Overkill\" e \"Bomber\", e si erano guadagnati una solida base di appassionati che li seguiva nei concerti e durante le apparizioni televisive. Il loro feroce, chiassoso proto-thrash faceva presa sia sui punk sia sui metallari, ma nel 1979 la rivista \"Sounds\", nella persona del giornalista Geoff Barton, coni\u00f2 il termine \"New Wave of British Heavy Metal\" (NWOBHM) per classificare una nuova generazione di band dal suono innovativo come Iron Maiden, Def Leppard e Saxon. I Mot\u00f6rhead \u2014 una band che si risentiva di essere etichettata come qualcosa di diverso dal rock 'n' roll - fu inserita in questo nuovo movimento, che avrebbe continuato a influenzare l'emergente stile thrash metal che avrebbe incluso gruppi come Metallica e Megadeth. Nel 2011, nel libro \"Overkill: The Untold Story of Mot\u00f6rhead\", Joel McIver riport\u00f2 una citazione del bassista Lemmy: \nIndipendentemente da ci\u00f2, l'associazione con il movimento NWOBHM si sarebbe rivelato un fattore favorevole nell'accrescersi della fama della band e del loro momento commercialmente pi\u00f9 fortunato. Infatti, la United Artists decise finalmente di ristampare il primo \"perduto\" album del gruppo con il titolo \"On Parole\", che era stato originariamente registrato nel 1976 ma scartato in quanto ritenuto senza potenziale commerciale dalla casa discografica. In seguito, la Big Beat, etichetta che aveva rilevato il catalogo della Chiswick, pubblic\u00f2 l'EP \"Beer Drinkers and Hell Raisers\", mettendo insieme quattro tracce extra che la band aveva inciso per l'album di debutto. Ulteriore prova evidente del nascente successo mainstream dei Mot\u00f6rhead, fu l'uscita dell'EP dal vivo \"The Golden Years\" nel maggio 1980 su etichetta Bronze Records, che si rivel\u00f2 il loro disco di maggior successo fino a quel punto, raggiungendo la posizione numero 8 in classifica.\nRegistrazione.\nI Mot\u00f6rhead registrarono \"Ace of Spades\" con Vic Maile ai Jackson's Studios di Rickmansworth in agosto e settembre 1980. Maile, che aveva lavorato in precedenza con Jimi Hendrix, Led Zeppelin, e The Who; aveva conosciuto Lemmy quando lui era membro degli Hawkwind. I membri del gruppo lo avevano affettuosamente soprannominato \"tartaruga\" (per la sua somiglianza con tale animale), ma la sua capacit\u00e0 di rendere in studio la ferocia live della band fu cruciale nel successo del disco. Sempre calmo e rilassato, Maille era la persona adatta per lavorare con il trio, noto per la rissosit\u00e0 e la difficile gestione. Nel documentario \"The Guts and the Glory\", il batterista Phil \"Philthy Animal\" Taylor ricorda:\nNel 2015, Clarke disse a John Robinson di \"Uncut\":\nSe la band aveva sempre avuto voce in capitolo nelle operazioni di missaggio dei precedenti lavori, qui la responsabilit\u00e0 fu del solo Maile, Clarke spieg\u00f2 che il risultato ottenuto era che \"finalmente si riusciva a sentire ogni strumento e cosa succedeva\". Infine, Lemmy disse: \u00abVic era un grande, riusc\u00ec a farmi cantare invece che urlare tutto il tempo\u00bb.\nDescrizione.\nL'album inizia con l'omonima traccia \"Ace of Spades\", canzone da molti considerata leggendaria per la storia della musica heavy metal e tra le pi\u00f9 belle mai prodotte dai Mot\u00f6rhead. A seguire \"Love Me like a Reptile\" e \"Shoot You in the Back\" dove il frontman esprime in una sola canzone tutta la sua passione per i film western. La quarta traccia, \"Live to Win\" esprime al meglio l'appena nata corrente NWOBHM con lunghissimi riff di chitarra.\nI successivi brani sono \"Fast and Loose\" e \"(We Are) The Road Crew\", altro classico del gruppo, con una buona performance di Lemmy al basso.\nA seguire troviamo due canzoni che, negli anni, hanno ottenuto buoni consensi di critica e pubblico: \"Fire, Fire\" e \"Jailbait\".\nLe due tracce finali (presenti nella riedizione del disco) sono cantate con le Girlschool e contenute nell'EP \"St. Valentine's Day Massacre EP\".\nLa traccia \"(We Are) The Road Crew\" \u00e8 stata reinterpretata dalla thrash metal band tedesca Destruction ed \u00e8 stata inclusa nel loro album del 2005 \"Inventor of Evil\".\nCopertina.\nCome la canzone \"Shoot You in the Back\", anche la copertina di \"Ace of Spades\" si ispira alle atmosfere del selvaggio west. Originariamente l'idea era stata quella di una foto seppiata dei membri della band vestiti da pistoleri seduti a un tavolo che giocavano a poker, ma non piacque ai ragazzi. Lemmy e soci decisero invece di apparire vestiti da cowboy nel deserto. La foto in stile \"deserto dell'Arizona\" fu scattata presso una cava a Barnet nei dintorni di Londra. I costumi da pistoleri fuorilegge dei membri del gruppo si basarono su diversi tipi di personaggi di film western. Eddie era vestito alla Clint Eastwood nella \"Trilogia del dollaro\" di Sergio Leone; Phil come Marlon Brando ne \"I due volti della vendetta\"; Lemmy sul genere di Bret Maverick nella serie tv \"Maverick\". Contrariamente alla credenza popolare, il cielo sullo sfondo non \u00e8 reale ma modificato con l'aerografo per aggiungere le nuvole.\nPubblicazione.\nI Mot\u00f6rhead apparvero a \"Top of the Pops\" due volte in ottobre per promuovere il singolo \"Ace of Spades\", e l'8 novembre, giorno ufficiale della pubblicazione dell'album, furono ospiti del programma per bambini \"Tiswas\" sul canale ITV. La band intraprese un tour in Gran Bretagna dal 22 ottobre al 2 dicembre, insieme a Girlschool e Vardis come gruppi di supporto. Dopo la data di Belfast del 2 dicembre, Taylor si infortun\u00f2 seriamente al collo interrompendo cos\u00ec ogni attivit\u00e0 della band. Gli altri membri del gruppo colsero l'opportunit\u00e0 per collaborare con le Girlschool all'EP \"St. Valentine's Day Massacre\". L'album \"Ace of Spades\" raggiunse la quarta posizione in classifica nel Regno Unito. Il disco venne certificato disco d'oro in Gran Bretagna nel marzo 1981. Il singolo della title track, pubblicato il 27 ottobre, raggiunse la quindicesima posizione nella UK Singles Chart ai primi di novembre."}
{"id": "517626", "revid": "287204", "url": "https://it.wikipedia.org/wiki?curid=517626", "title": "Vyasa", "text": ""}
{"id": "517629", "revid": "124706306", "url": "https://it.wikipedia.org/wiki?curid=517629", "title": "Vitale II Michiel", "text": "Origini ed elezione.\nDifficile ricostruirne origini e parentele. Se i genealogisti lo vorrebbero figlio del doge Domenico, di fatto non \u00e8 possibile stabilire a quale ramo della famiglia Michiel appartenesse. I suoi discendenti vissero nella parrocchia di San Giuliano, quindi \u00e8 lecito pensare che fosse legato alla linea stabilitasi in quella zona con il giudice Andrea detto \"Maior\", morto attorno al 1125.\nMancano inoltre riferimenti precedenti alla sua elezione, ma documenti pi\u00f9 tardi permettono di stabilire la consistenza del suo patrimonio: nel 1157 sono attestati alcuni prestiti che aveva elargito in cambio di garanzie rappresentate da terre e saline; alcuni non furono rimborsati, e il Michiel entr\u00f2 in possesso di numerose propriet\u00e0 distribuite soprattutto nella zona di Chioggia. Questi beni, cui se ne aggiungevano altri regolarmente acquistati, furono ereditati integri dai suoi figli maschi.\nIl Michiel assunse il potere dopo la morte di Domenico Morosini, avvenuta nel febbraio 1155. Nello stesso anno emise il suo primo atto documentato: una concessione a un consorzio di privati riguardante lo sfruttamento di beni demaniali del Ducato siti a Costantinopoli. Fu l'ultimo doge ad essere nominato per designazione, in quanto il successore, Sebastiano Ziani, venne eletto.\nLa questione dalmata.\nLa situazione ereditata dal predecessore non era facile. Anzitutto, restava aperta la questione della Dalmazia, spartita tra Venezia stessa, il Regno d'Ungheria e Ragusa, cui si aggiungevano gli attriti tra le diocesi della regione per avere l'egemonia ecclesiastica, in particolare tra Zara e Spalato. Cos\u00ec nel 1154 papa Anastasio III elevava Zara ad arcivescovato e aggregava Arbe e Ossero alla metropolia di Grado. Ma gi\u00e0 l'anno successivo Adriano IV sottoponeva Zara a Grado, conferendo al patriarca Enrico Dandolo il ruolo di primate di Dalmazia.\nCi\u00f2 significava attribuire a Venezia il controllo ecclesiastico della Dalmazia, con l'esclusione della sola diocesi di Ragusa. Non tardarono quindi le proteste del Regno d'Ungheria che foment\u00f2 un sollevamento a Zara culminato con la cacciata del rettore veneziano (il cosiddetto \"conte\") Domenico Morosini. L'intervento del doge fu tempestivo: nel 1156 le forze veneziane tentarono di attaccare la citt\u00e0, ma furono respinte dal presidio ungherese. Si tentarono allora le vie diplomatiche e, dopo aver ricevuto una legazione guidata dal patriarca Dandolo, nel 1157 Adriano IV scrisse al Michiel ribadendo la supremazia della Chiesa gradense su Zara. Ci\u00f2 per\u00f2 non cambi\u00f2 le cose dal punto di vista civile, cos\u00ec Zara restava al di fuori del controllo veneziano.\nFu allora organizzato una nuova operazione militare e nel 1158, alla vigilia dell'attacco, vennero richiamati i cittadini veneziani presenti nell'Impero bizantino e negli Stati crociati (molti, troppo presi dai traffici commerciali, disattesero all'ordine e furono condannati al pagamento di una multa; tra questi il celebre Romano Mairano). Nell'autunno 1159 Zara fu assediata e il contingente ungherese venne costretto alla ritirata. La citt\u00e0 fu quindi costretta a rinnovare il patto di fedelt\u00e0 con Venezia, accettando il governo del conte Domenico Morosini.\nPoco dopo il Michiel imponeva il diretto controllo veneziano sui siti strategici di Dalmazia e Quarnaro, nominando conti rispettivamente di Cherso e Lussino e di Arbe i figli Leonardo e Nicol\u00f2 e conti di Veglia Bartolomeo e Guido del defunto Doimo.\nLe tensioni col Barbarossa.\nDurante il governo del Michiel Venezia fu una fedele alleata di papa Alessandro III nella lotta che lo contrappose a Federico Barbarossa. Poich\u00e9 il doge aveva offerto ospitalit\u00e0 agli ecclesiastici fedeli al pontefice, l'imperatore dapprima impose un blocco commerciale che precluse ai Veneziani gli scambi con la terraferma, quindi organizz\u00f2 un'azione militare servendosi degli eserciti dei comuni a lui fedeli. Nel 1162 Padova, Verona e Ferrara si coalizzarono per attaccare il castello di Cavarzere, fortificazione localizzata presso i confini sudorientali del Ducato; l'operazione fu un fallimento grazie all'intervento di una squadra navale che, risalito il Po, aveva messo in fuga gli aggressori e occupato Adria e Ariano. Nello stesso periodo il patriarca di Aquileia Ulrico di Treven tent\u00f2 l'assedio di Grado, ma il suo esercito fu sbaragliato dalla flotta veneziana e cadde lui stesso prigioniero (fu liberato solo dietro riscatto). Durante il loro ritorno verso la capitale, le navi del Michiel respinsero anche i Trevigiani che avevano attaccato Caorle.\nIl Barbarossa si appoggi\u00f2 allora a Pisa e a Genova e quest'ultima ebbe il permesso di disturbare i traffici veneziani finch\u00e9 il doge non fosse passato dalla sua parte. Il Michiel reag\u00ec con la diplomazia e riusc\u00ec a costituire la Lega Veronese coalizzando contro l'imperatore alcuni suoi vecchi alleati: Verona, Padova, Vicenza e poi anche Treviso e alcun comuni veneti minori. Il doge dovette cedere per undici anni le entrate del mercato di Rialto a quei cittadini veneziani che finanziavano i ribelli attraverso prestiti. Nel 1167 fu costituita la Lega Lombarda e Venezia si pot\u00e9 dire al sicuro, non prendendo mai parte agli scontri militari.\nIn segno di riconoscenza, nel 1165 Alessandro III conferm\u00f2 all'Opera di San Marco le omonime chiese di San Giovanni d'Acri e di Tiro cedute dal Michiel l'anno precedente. Nel 1167 anche Boemondo III di Antiochia concesse privilegi ai mercanti veneti attivi nelle sue pertinenze.\nLa guerra con Bisanzio.\nI rapporti tra Venezia e Bisanzio, invece, erano duramente compromessi da una serie di circostanze quali il mancato appoggio del Ducato alla guerra contro l'Ungheria, il sostegno bizantino alla rivale Ancona e la politica aggressiva dell'imperatore Manuele I. Sul finire del 1167 il Michiel respinse le richieste di una legazione bizantina che chiedeva un aiuto militare in vista di una guerra contro i Normanni del Regno di Sicilia. In aggiunta, l'anno successivo il doge aveva favorito il matrimonio tra suo figlio Leonardo con la figlia di Desa di Rascia, un principe serbo legato alla corte ungherese, e l'altro figlio Nicol\u00f2 con la figlia di Stefano III d'Ungheria. Nello stesso periodo era stata inviata una spedizione contro Ancona.\nNel 1171 l'imperatore ordin\u00f2 l'arresto dei cittadini veneziani presenti in Romania e la confisca dei loro beni. Colti di sorpresa, pochi riuscirono a mettersi in salvo; molti fuggirono sulla nave del gi\u00e0 citato Romano Mairano, diretta a San Giovanni d'Acri. A Venezia sulla diplomazia prevalse la reazione militare: nel 1171 il Michiel stesso fu messo al comando di cento galee dirette in Oriente, cui se ne aggiunsero altre dieci dei sudditi istriani e dalmati.\nTrenta navi deviarono verso Tra\u00f9 che fu presa e saccheggiata. Le altre attaccarono Ragusa, che si arrese in pochi giorni accettando un governatore veneziano. Successivamente la flotta entr\u00f2 nel mar Egeo e assedi\u00f2 Calcide. Il comandante bizantino della citt\u00e0 chiese ai Veneziani di interrompere l'attacco e di inviare ambasciatori a Costantinopoli e il Michiel accett\u00f2, designando il vescovo Pasquale di Equilio e Manasse Badoer. Frattanto la flotta occupava Chio per passarvi l'inverno, senza tuttavia rinunciare alle incursioni contro le citt\u00e0 costiere bizantine.\nLa missione fu presto richiamata perch\u00e9 non riusc\u00ec a vedere l'imperatore, pur avendo ricevuto assicurazioni sulla pace; tuttavia, su invito di un rappresentante imperiale, fu inviata una nuova legazione. Nel frattempo, la flotta veneziana era stata indebolita per un'epidemia. Ne approfittarono i legni Bizantini che cominciarono ad avvicinarsi a Chio; i Veneziani, dal canto loro, si trasferirono a Panagia, ma il morbo continuava a imperversare.\nAncora una volta, gli ambasciatori tornarono con un nulla di fatto e fu inviata una terza legazione. L'esercito veneziano, sempre pi\u00f9 fiaccato, tent\u00f2 di spostarsi a Lemno, ma per le condizioni del mare li costrinsero a passare a Sciro. Dopo avervi trascorso la Pasqua del 1172, il Michiel decise un'umiliante ritirata, senza aver ottenuto alcun successo tangibile. Il ritorno in Laguna della flotta, in aggiunta, provoc\u00f2 la diffusione dell'epidemia in citt\u00e0.\nTravolto dal malcontento e abbandonato dai suoi stessi consiglieri, il doge fu fatalmente colpito da un facinoroso, tal Marco Casulo o Casolo, nei pressi della riva degli Schiavoni, all'imbocco della calle delle Rasse, e spir\u00f2 poco dopo nella chiesa di San Zaccaria, dove fu sepolto."}
{"id": "517632", "revid": "2211071", "url": "https://it.wikipedia.org/wiki?curid=517632", "title": "L'ultima casa a sinistra (film 1972)", "text": "L'ultima casa a sinistra (\"The Last House on the Left\") \u00e8 un film statunitense del 1972 scritto e diretto da Wes Craven e prodotto da Sean S. Cunningham.\nIl film usc\u00ec nelle sale statunitensi il 30 agosto 1972, mentre usc\u00ec nelle sale italiane il 20 giugno 1973.\nTrama.\nMary Collingwood ha appena compiuto 17 anni, e ottiene dai suoi il permesso di passare il giorno del suo compleanno con la sua amica Phyllis per andare assieme ad un concerto, mentre la famiglia prepara i festeggiamenti per il compleanno. Le due finiscono in un quartiere malfamato e chiedono un po' d'erba a Junior, un eroinomane, che le invita a casa sua per fumare della marijuana colombiana. Ben presto per\u00f2 si rendono conto di essere cadute in trappola: in casa abita Krug Stillo, uno stupratore sadico, violento e psicopatico, criminale evaso e ricercato, che si nasconde l\u00ec con la sua banda di amici fuggitivi, Sadie e Fred. Il gruppo rapisce le due ragazze e violenta Phyllis per tutta la notte sotto gli occhi sconvolti di Mary.\nIl giorno dopo Krug e la sua banda portano le ragazze nel bosco per torturarle, prima di fuggire dal paese per evitare di essere catturati dalla polizia, che li cerca in tutto lo stato. Approfittando di un momento di distrazione, Phyllis riesce a fuggire ma viene raggiunta dal gruppo e sventrata a colpi di machete. Mary intanto cerca di convincere un titubante Junior a lasciarla andare, dato che sembra l'unico ad essere disgustato da quello che gli amici stanno facendo; tuttavia appena tenta la fuga viene fermata da Krug, che la violenta selvaggiamente e le incide poi il suo nome sul petto con un coltello; la ragazza sotto choc si addentra lentamente nel lago e Krug le spara un colpo di pistola alla schiena uccidendola.\nVerso sera il gruppo decide di farsi ospitare da qualcuno per la notte poich\u00e9 l'automobile ha un guasto. Per un tragico caso, l'abitazione pi\u00f9 vicina \u00e8 l'ultima casa a sinistra, cio\u00e8 quella dei genitori di Mary; la banda riesce a spacciarsi per dei venditori porta a porta a cui \u00e8 accaduto un incidente, fino a quando i genitori si rendono conto delle cose trovando il cadavere della figlia nel bosco e i vestiti insanguinati in una delle valigie degli assassini. Iniziano cos\u00ec la loro vendetta, mettendo in atto una vera e propria carneficina, uccidendo uno ad uno i componenti della banda in maniera brutale e sanguinosa, vendicando cos\u00ec l'assassinio della figlia.\nStoria ed analisi.\nLe riprese del film iniziarono col nome \"Night of Vengeance\" e la pellicola conteneva molte pi\u00f9 scene di violenza di quelle presenti nella versione definitiva. Il titolo fu cambiato pi\u00f9 volte, da \"Sex Crime of the Century\" a \"Krug &amp; Co.\" (esiste ancora qualche copertina con questo titolo) prima di essere definitivamente intitolato \"L'ultima casa a sinistra\".\nLa trama di \"L'ultima casa a sinistra\" \u00e8 ispirata a quella de \"La fontana della vergine\" (1960) del regista Ingmar Bergman, vincitore del Premio Oscar come miglior film di lingua straniera.\nIl film ha diviso l'opinione dei critici, i quali erano incerti se il film fosse un audace tentativo di rendere il concetto di violenza nei moderni film horror o piuttosto un film di violenza fine a se stesso, o una sorta di combinazione tra le due cose. Risulta comunque una interessante dimostrazione di come il genere horror riesca spesso ad analizzare la societ\u00e0 in modo pi\u00f9 concreto e disilluso di molti altri generi cinematografici: in particolare, il film mostra come, quando si tratta di vendicare i propri figli, la famiglia borghese e bene educata, che all'inizio del film viene mostrata mentre critica la quantit\u00e0 di violenza presente nei film horror apprezzati dalla figlia, arrivi poi a sprigionare una brutalit\u00e0 certo non inferiore a quella di Krug e la sua banda. Un'altra stoccata critica del regista sono le scene con i poliziotti, mostrati completamente incapaci e impotenti nell'impedire l'uccisione di Mari e Phyllis e quindi di evitare che i loro genitori compiano una strage per vendicarle. Il pubblico, in ogni caso, and\u00f2 in massa a guardare il film e lo giudic\u00f2, cos\u00ec come accadr\u00e0 per \"Non aprite quella porta\", un nuovo modo di rappresentare realisticamente la violenza nei film horror.\nWes Craven successivamente diresse diversi film horror, anche se \"L'ultima casa a sinistra\" resta quello pi\u00f9 controverso.\nNel 2005, fu fatto un remake del film sotto il nome di \"Chaos\" (da molti considerata un plagio pi\u00f9 che un remake). Sebbene i creatori del film neghino qualsiasi collegamento con \"L'ultima casa a sinistra\", la trama del film \u00e8 praticamente identica e anche il suo sito suggerisce qualche collegamento tra i due film. Tuttora questo film \u00e8 inedito in Italia e anche negli Stati Uniti \u00e8 praticamente sconosciuto.\nPolemiche nel Regno Unito.\nIl film ebbe molti problemi con la censura in tutto il mondo, ma il caso nel Regno Unito fu quello che ebbe maggior risonanza.\nNel 1974 la BBFC rifiut\u00f2 di rilasciare il certificato per la proiezione del film nei cinema, a causa delle sue scene di sadismo e violenza. Nei primi anni ottanta, grazie al boom dei videoregistratori di casa, fu pubblicata un'edizione VHS integrale del film. Tuttavia, in occasione dell'approvazione, nel 1984, del \"Video Recordings Act\", il film sconvolse i supervisori che lo bloccarono, finch\u00e9 esso non fu inserito dal Dipartimento delle Pubbliche Persecuzioni nella lista dei \"Video nasty\". La situazione prosegu\u00ec immutata fino agli anni novanta ma, nel frattempo, si cre\u00f2 attorno a questa pellicola una sorta di leggenda nel Regno Unito, sostenuta dal critico Mark Kermode, che reput\u00f2 il film come un importante classico.\nNel 2000 il film fu nuovamente presentato alla BBFC per ottenere la certificazione e nuovamente gli fu negata, anche se fu concessa una licenza per proiettarlo una volta a Leicester nel giugno del 2000. Dopo quest'unica proiezione, la BBFC chiar\u00ec la sua posizione riguardo al film: esso non avrebbe ricevuto pi\u00f9 alcun tipo di certificazione e/o permesso; ne venne intrapresa la nuova realizzazione su nastro nel 2002. Quest'edizione tuttavia fu anch'essa un fallimento in quanto i distributori non avevano intenzione di tagliare alcune scene del film, come richiedeva la BBFC.\nAlla fine il film \u00e8 uscito in DVD nel maggio 2003 con 31 secondi tagliati. Le scene tagliate sono disponibili (come fotografie) nella sezione extra del disco, ed \u00e8 anche presente un link ad un sito web che permette di vedere le scene tagliate per intero. Ancora non \u00e8 stato riconosciuto alcun permesso per la proiezione nei cinema e non \u00e8 nemmeno stata pubblicata una versione del DVD integrale.\nIl DVD italiano.\nIl DVD italiano \u00e8 stato distribuito dalla Raro Video, nella categoria Horror Club, in associazione con Minerva Pictures e Nocturno, in una edizione a 2 dischi. Il primo contiene la copia italiana (80:34) nel formato , invece il secondo presenta la versione inglese del film, in lingua originale con sottotitoli in italiano, ed \u00e8 in formato .\nNel primo disco sono presenti due documentari: \"Celluloid Crime of the Century\", sottotitolato in italiano, dalla durata di 40 minuti, e \"Scoring Last House\", dalla durata di 9 minuti e sempre sottotitolato.\nNel secondo disco ci sono il trailer originale inglese, il trailer tedesco e due gallerie fotografiche. All'interno della custodia, oltre ai due dischi, si trova anche un opuscolo di quattro pagine che spiega in breve la creazione del film:\nRemake.\nDopo il semi-sconosciuto Chaos, nel 2009 \u00e8 stato realizzato un omonimo remake diretto da Dennis Iliadis e prodotto da Wes Craven e Sean S. Cunningham."}
{"id": "517635", "revid": "1305772", "url": "https://it.wikipedia.org/wiki?curid=517635", "title": "Dr. Sbaitso", "text": "Dr. Sbaitso \u00e8 un programma basato sull'intelligenza artificiale per personal computer con sistema operativo MS-DOS, distribuito nei primi anni novanta dalla Creative Labs con vari modelli di scheda audio (il nome deriva dall'acronimo per \"Sound Blaster Acting Intelligent Text to Speech Operator\"). Il programma \"conversava\" con l'utilizzatore come uno psicologo, la maggior parte delle domande erano del tipo \"WHY DO YOU FEEL THAT WAY?\" piuttosto che complicate interazioni (quando era messo a confronto con una frase che non era in grado di capire, di solito rispondeva con \"THAT'S NOT MY PROBLEM\"). Dr. Sbaitso ripeteva ad alta voce il testo scritto dopo la parola \"SAY\". Ripetuti insulti o comportamenti non accettabili da parte dell'utente causavano un \"PARITY ERR\" al Dr. Sbaitso che in seguito si riavviava.\nIl programma, appena lanciato, si annunciava con il seguente testo:\n HELLO [nome utente], MY NAME IS DOCTOR SBAITSO.\n I AM HERE TO HELP YOU.\n SAY WHATEVER IS IN YOUR MIND FREELY,\n OUR CONVERSATION WILL BE KEPT IN STRICT CONFIDENCE.\n MEMORY CONTENTS WILL BE WIPED OFF AFTER YOU LEAVE,\n SO, TELL ME ABOUT YOUR PROBLEMS.\nIl programma fu creato per dare dimostrazione della capacit\u00e0 delle schede audio di generare una voce sintetizzata anche se la qualit\u00e0 era ben lontana da quella della voce naturale. L'intelligenza artificiale era simile a quella del programma ELIZA. Il vocabolario era limitato ed orientato ad argomenti legati al sesso e se veniva menzionato qualcosa di inerente, anche in seguito tendeva a ritornare sull'argomento. Questo era legato al fatto che questo era uno degli argomenti pi\u00f9 richiamati dagli utilizzatori di Dr. Sbaitso."}
{"id": "517637", "revid": "125061209", "url": "https://it.wikipedia.org/wiki?curid=517637", "title": "San Pietro di Brazza", "text": "San Pietro di Brazza (in croato Supetar), in passato San Pietro della Brazza, con i suoi 4.096 abitanti, \u00e8 la principale localit\u00e0 sull'isola di Brazza, in Dalmazia.\nLa principale attivit\u00e0 \u00e8 il turismo e San Pietro \u00e8 il principale porto dell'isola per i collegamenti in traghetto con la terraferma, in particolare con la citt\u00e0 di Spalato.\nSociet\u00e0.\nLa presenza autoctona di italiani.\nA San Pietro di Brazza esiste una piccola comunit\u00e0 di italiani autoctoni, che rappresentano una minoranza residuale di quelle popolazioni italiane che abitarono per secoli ed in gran numero, le coste dell'Istria e le principali citt\u00e0 di questa, le coste e le isole della Dalmazia, e il Quarnaro, che erano territori della Repubblica di Venezia. La presenza di italiani autoctoni a San Pietro di Brazza \u00e8 drasticamente diminuita in seguito all'esodo giuliano dalmata, che avvenne dopo la seconda guerra mondiale e che fu anche cagionato dai \"massacri delle foibe\". Stando ai dati del censimento austriaco, nel 1900 la popolazione del comune di San Pietro di Brazza era nella quasi totalit\u00e0 (98,6%) di lingua croata, mentre appena lo 0,9% degli abitanti era di lingua italiana. La proporzione varia appena se si considera solamente il capoluogo senza le quattro frazioni (98,0%/1,3%).\nGeografia antropica.\nLocalit\u00e0.\nIl comune di San Pietro di Brazza \u00e8 costituito da 4 insediamenti (\"naselja\"): San Pietro di Brazza, Mirz\u00e9 o Mirza (\"Mirca\"), Splisca o Porta di Spalato (\"Splitska\") e Scirpea (\"\u0160krip\")."}
{"id": "517638", "revid": "20915", "url": "https://it.wikipedia.org/wiki?curid=517638", "title": "Razzi qassam", "text": ""}
{"id": "517643", "revid": "2039709", "url": "https://it.wikipedia.org/wiki?curid=517643", "title": "Cunnilingio", "text": "Il cunnilingio o cunnilingus, dal latino \"c\u016dnnus\" (vulva) e \"l\u012dngere\" (leccare), \u00e8 una pratica di sesso orale che prevede la stimolazione dei genitali femminili esterni con la bocca e, in particolare, con la lingua. \u00c8 analogo alla \"fellatio\", praticata sull'uomo.\nIl termine \"cunnilingio\" \u00e8 foggiato sulla base di \"cunnilinguo\", termine che indica chi pratica il cunnilingio. Sinonimo di \"cunnilingio\" \u00e8 \"cunnilincto\".\nPratica.\nIl cunnilingio \u00e8 una pratica sessuale atta ad offrire a chi la riceve una grande gamma di intense sensazioni che derivano dalla stimolazione, con bocca e lingua, del clitoride, dell'orifizio vaginale e delle piccole e grandi labbra mediante sfregamento, leccamento e suzione. L'utilizzo della saliva come lubrificante consente peraltro una stimolazione dolce e fluida che combinata con la stimolazione anche manuale della parte interna della vagina, in particolare la pi\u00f9 sensibile area corrispondente alla parete anteriore, \u00e8 indicata per indurre il piacere nella partner che la riceve. Al contempo risulta particolarmente appagante per il partner che lo esercita, in quanto sollecita contemporaneamente tutti i sensi in un crescendo di sensazioni coinvolgenti all'estremo.\nMalattie sessualmente trasmissibili.\nIl cunnilingio \u00e8 una pratica sessuale non esente dai rischi di contagio venereo. Al fine di prevenire le malattie sessualmente trasmissibili \u00e8 possibile utilizzare il dental dam che rappresenta una barriera protettiva durante il rapporto sessuale orogenitale."}
{"id": "517647", "revid": "1071392", "url": "https://it.wikipedia.org/wiki?curid=517647", "title": "Consiglio ecumenico delle Chiese", "text": "Il Consiglio ecumenico delle Chiese (CEC), (noto anche con il nome Consiglio mondiale delle Chiese (CMC) dalla denominazione inglese World Council of Churches WCC), \u00e8 l'organo principale che si occupa del dialogo fra le differenti Chiese cristiane nel mondo. Si descrive come una \u00abcomunit\u00e0 fraterna di Chiese che confessano il Signore Ges\u00f9 Cristo come Dio e Salvatore, secondo le Scritture, e si sforzano di rispondere insieme alla loro vocazione comune per la gloria di un solo Dio, Padre, Figlio e Spirito Santo\u00bb \"(Costituzioni del CEC, art. 1 \u2013 neretto redazionale)\". Il CEC \u00e8 stato fondato nel 1948 e ha sede a Ginevra, in Svizzera.\nAl momento conta 349 membri di tutte le principali tradizioni cristiane, in gran parte protestanti, anglicane e ortodosse. La Chiesa cattolica partecipa come \"osservatrice\", mentre \u00e8 membro a pieno titolo della commissione \"Fede e costituzione\".\nL'obiettivo del CEC \u00e8 camminare verso l'unit\u00e0 visibile in una sola fede e in una sola comunit\u00e0 eucaristica, espressa nel culto e nella vita comune in Cristo. Il CEC non ha l'obiettivo (n\u00e9 pensa) di essere una \"sovrachiesa\", volendo mantenere al suo interno una dialettica aperta e conciliata, e decidendo ogni sua scelta con il metodo del consenso.\nOrigine.\nDopo il successo iniziale dell'ecumenismo a fine XIX secolo ed inizio del XX secolo, i leader di varie chiese cristiane protestanti, anglicane e ortodosse si trovano d'accordo nel 1937 nello stabilire un Consiglio mondiale di Chiese, basato su una fusione delle precedenti organizzazioni Fede e Costituzione (Faith and Order) e Vita e Lavoro (Life and Work), nate dopo la Conferenza missionaria di Edimburgo del 1910.\nLa formazione ufficiale \u00e8 posposta a causa della seconda guerra mondiale fino al 23 agosto 1948. Delegati di 147 chiese si incontrano ad Amsterdam per concretare la fusione dei due movimenti, poi concretizzatasi nell'incontro di Lund del 1950. Ulteriori fusioni includono il Consiglio missionario internazionale nel 1961 ed il Consiglio mondiale di educazione cristiana (che aveva origine dal movimento della scuola domenicale) nel 1971.\nNel 1961 durante la Terza Assemblea (Nuova Delhi) viene assunta ufficialmente la visione trinitaria e questo consente l'ingresso nel CEC come membri a tutti gli effetti delle grandi chiese ortodosse dell'Europa orientale.\nDurante la Guerra fredda, la linea del Consiglio sulla persecuzione dei Cristiani nel blocco sovietico venne compromessa dalla presenza di agenti del KGB nei vari comitati, fra cui il Comitato Centrale\nIl 12 agosto 1948, alcune chiese nazionali, principalmente presbiteriane, di posizioni dottrinali fondamentaliste, in aperta opposizione alle chiese liberali fondatrici del Consiglio ecumenico delle chiese, fondarono sempre ad Amsterdam, presso la Chiesa Riformata Inglese, il Consiglio internazionale delle chiese cristiane.\nConvocazioni Internazionali Ecumeniche per la Pace.\nIl CEC, nell'ambito del cammino di comunione e di reciproco impegno delle Chiese su \"Pace - Giustizia - Salvaguardia del Creato\" nato a met\u00e0 anni 80, ha anche indetto due Convocazioni Internazionali Ecumeniche per la Pace:\nCommissioni e organismi.\nVi sono due approcci complementari all'ecumenismo: il dialogo e l'azione. I movimenti \"Fede e Costituzione (Faith and Order)\" e \"Vita e Lavoro (Life and Work)\" rappresentano questi due approcci, che a loro volta si riflettono nel lavoro del CEC mediante le sue commissioni:\nCommissione Fede e Costituzione.\nTra le varie attivit\u00e0, la commissione ha prodotto due documenti teologici di accordo tra le chiese partecipanti, chiamati \u2018Documenti di consenso\u2019:\nCommissione delle Chiese su \"\"Diakonia\" (Servizio) e Sviluppo\".\nIl Consiglio agisce sia attraverso le chiese che lo costituiscono, sia attraverso altre organizzazioni religiose e sociali per coordinare azioni ecumeniche, evangeliche, e sociali. Programmi attuali includono la Decade per Superare la Violenza, una campagna internazionale per combattere l'AIDS/HIV in Africa, e l'iniziativa \"Giustizia, Pace, e Salvaguardia del Creato\".\nCommissione su \"Educazione e Formazione Ecumenica\".\nLa Commissione Fede e Costituzione ha avuto successo nel lavorare verso un consenso sul Battesimo, sull'Eucaristia, sul ministero, sulla data della Pasqua, sulla natura e scopo della Chiesa (ecclesiologia) e sull'ermeneutica ecumenica.\nCommissione su \"Giustizia, Pace e Salvaguardia del Creato\".\nQuesta Commissione ha portato assieme svariati elementi in un contesto ambientalista. Il suo scopo \u00e8 di analizzare e riflettere sulla giustizia, sulla pace, e sulla Creazione nelle loro interrelazioni, in modo da promuovere valori ed azioni che favoriscano una cultura di pace, e per promuovere una cultura di solidariet\u00e0 verso i giovani, le donne, le popolazioni indigene e le minoranze oppresse.\nI punti centrali sono la globalizzazione e la nascita di nuovi movimenti sociali.\nI seguenti aspetti sono analizzati:\nRelazioni con la Chiesa cattolica.\nA causa di divergenze dottrinali sulle rispettive definizioni (per i cattolici, l'unica Chiesa di Cristo sussiste nella Chiesa cattolica, governata dal successore di Pietro e dai vescovi in comunione con lui, ancorch\u00e9 al di fuori del suo organismo si trovino parecchi elementi di santificazione e di verit\u00e0, che, appartenendo propriamente per dono di Dio alla Chiesa di Cristo, spingono verso l'unit\u00e0 cattolica), la Chiesa cattolica ha sempre rifiutato di entrare a far parte formalmente del Consiglio ecumenico delle Chiese. Tuttavia la Chiesa cattolica si concepisce come parte del movimento ecumenico. Dal 1965 tra questa e il Consiglio ecumenico delle Chiese si \u00e8 costituito un Gruppo di lavoro congiunto (Joint Working Group) che collabora attivamente alle attivit\u00e0 del CEC. La Chiesa cattolica \u00e8 divenuta membro a pieno titolo di una delle commissioni pi\u00f9 importanti del Consiglio: la Commissione Fede e Costituzione di cui detiene il 10% del totale dei commissari e dei membri del Comitato Permanente. Pi\u00f9 volte i sommi pontefici hanno sottolineato questa partecipazione recandosi in visita ufficiale al CEC a Ginevra (Paolo VI nel 1969, Giovanni Paolo II nel 1984, Francesco nel 2018)."}
{"id": "517655", "revid": "287204", "url": "https://it.wikipedia.org/wiki?curid=517655", "title": "Samsara", "text": ""}
{"id": "517656", "revid": "120293738", "url": "https://it.wikipedia.org/wiki?curid=517656", "title": "Chiesa di Santa Maria Maggiore (Tuscania)", "text": "La chiesa di Santa Maria Maggiore a Tuscania sorge alle pendici del colle di San Pietro che ospita, sulla sua cima, anche l'omonima basilica.\nDal dicembre 2014 il Ministero per i beni e le attivit\u00e0 culturali la gestisce tramite il Polo museale del Lazio, nel dicembre 2019 divenuto Direzione regionale Musei.\nStoria.\nNominata per la prima volta nell'852 in una bolla di papa Leone IV al vescovo di Tuscania, Urbano (si ha notizia di un vescovo a Tuscania gi\u00e0 dal 595, quando un tale Virbono compare nell'elenco dei partecipanti ad un concilio), fu consacrata il 6 ottobre 1206.\nIl critico Pietro Toesca all'inizio dello scorso secolo ha visto in Tuscania, e quindi anche in Santa Maria Maggiore, un centro artistico sensibile alla ricezione di messaggi diversi, anche piuttosto aggiornati, che avrebbero fatto della cittadina laziale un polo capace di anticipare quel linguaggio che si sarebbe affermato successivamente nella vicina Roma. Secondo Toesca Santa Maria Maggiore sarebbe stata costruita in due riprese verso la fine del XII secolo; Karl Noehles pensa che sia invece antecedente a San Pietro, mentre la Raspi Serra pensa a una collocazione fra la fine dell'XI e il principio del XII secolo. Infine, Renato Bonelli ha recentemente ridimensionato l'importanza di Santa Maria Maggiore (e di San Pietro) relegandola ad un esempio di quella ricerca che, a partire dall'VIII secolo, ha avuto luogo nell'Italia Centrale: una ricerca, per\u00f2, di carattere unicamente locale, di limitata validit\u00e0 e di modesto livello innovativo e formale.\nEsterno.\nSulla facciata principale si aprono tre portali finemente decorati.\nQuello centrale, in marmo bianco, \u00e8 molto strombato e fiancheggiato da due colonne scanalate a tortiglione. Presenta due leoni sovrastati da una lunetta con quattro archi sorretti da doppie colonne e con differenti capitelli. Negli stipiti sono scolpite le figure degli apostoli Pietro e Paolo, in parte ricostruite dopo un atto vandalico. Nella lunetta sono poste le figure della Madonna con Bambino benedicente e da sinistra, Balaam sull'asina, il Sacrificio di Isacco e l'Agnus Dei, simili ad archetipi lombardi.\nIl portale di destra \u00e8 decorato con fogliami di ispirazione classica, mentre l'arco di quello sinistro presenta un ornamento di stile normanno-siculo. Nella parte superiore si sviluppa, tra un leone e un grifo, la loggia con le sue nove colonne e dieci archetti. Infine, il ricco rosone con due ordini di dodici colonne ai cui angoli si trovano quattro sculture che richiamano gli Evangelisti (Aquila, Angelo, Leone e Vitello a rappresentare rispettivamente Giovanni, Matteo, Marco e Luca).\nL'abside semicircolare \u00e8 percorsa da lesene e da fasce di archetti.\nInterno.\nL'interno, a pianta basilicale con tetto a capriate, \u00e8 a tre navate divise da sei campate. Vi si trovano colonne e pilastri affrescati, capitelli romanici scolpiti per arconi a tutto sesto ornati nel sottarco da fiori stilizzati a quattro petali, sopra una cornice in pietra su mensole con motivi architettonici e zoomorfi. Lungo le pareti delle navate laterali troviamo arcate cieche che chiudono arcatelle cieche su semipilastri. Il presbiterio \u00e8 fiancheggiato da due arcate trasversali; il paliotto dell'altare, sormontato da un ciborio in forme gotiche primitive con vele interne affrescate e rozza sedia vescovile, \u00e8 costituito da un pluteo dell'VIII-IX secolo.\nNella navata destra \u00e8 collocato un fonte battesimale ad immersione di forma ottagonale risalente al XIII secolo. Nella navata centrale si ammira un prezioso pergamo del Duecento con frammenti alto medievali. Al termine della navata sinistra \u00e8 notevole un altare con \"fenestrella\" elemento tipico delle \"confessio\" ossia i luoghi di sepoltura divenuti centri di devozione. Effettivamente nella chiesa erano conservati innumerevoli reliquie e vi erano sepolti molti santi martiri.\nGli affreschi.\nL'abside \u00e8 percorsa da un affresco duecentesco di scuola romana con influssi bizantini raffigurante i Dodici Apostoli; nel presbiterio, sull'arco dell'abside, \u00e8 dipinto un grande affresco del Trecento sul quale \u00e8 rappresentato, oltre al committente Secondiano, il Giudizio Universale. Piuttosto ben conservato, \u00e8 attribuito a Gregorio e Donato D'Arezzo.\nLa torre campanaria.\nStaccata dalla chiesa, la poderosa, seppur mozza, torre campanaria di cui restano l'alto basamento e due ordini di finestre separati da lesene e file di archetti ciechi. La sua costruzione dovrebbe risalire al XII secolo anche se alcune sue caratteristiche (come la struttura della base, la sproporzione del corpo rispetto all'edificio chiesastico e la collocazione in fronte della facciata) farebbero piuttosto pensare ad una sua precedente fondazione."}
{"id": "517658", "revid": "339392", "url": "https://it.wikipedia.org/wiki?curid=517658", "title": "Complemento di valore", "text": ""}
{"id": "517660", "revid": "148107", "url": "https://it.wikipedia.org/wiki?curid=517660", "title": "Scia di von K\u00e1rm\u00e1n", "text": "Una scia vorticosa di von K\u00e1rm\u00e1n \u00e8 una configurazione di scia caratterizzata dal distacco alternato di vortici che si verifica in alcuni corpi tozzi (corpi che presentano un distacco marcato dello strato limite). \nLe scie vorticose possono essere osservate solo all'interno di un dato intervallo di numeri di Reynolds formula_1. Il campo di variabilit\u00e0 di formula_2 \u00e8 influenzato da forma e dimensioni del corpo che causa il fenomeno, ovvero della viscosit\u00e0 cinematica del fluido. Il fenomeno prende nome dal fluidodinamico e ingegnere Theodore von K\u00e1rm\u00e1n.\nIn condizioni idonee per il numero di Reynolds si ha la formazione di due schiere di vortici una opposta all'altra. Quest'ultima porta il centro del vortice di una schiera ad essere corrispondente al punto medio tra due vortici della schiera opposta.\nGenerazione di vibrazioni.\nCome conseguenza della formazione di un vortice si ha una modificazione della distribuzione delle pressioni attorno al corpo. Conseguentemente, una formazione alternata di vortici genera forze variabili periodicamente e quindi una vibrazione del corpo. Qualora la frequenza di formazione dei vortici si avvicini alla frequenza naturale di vibrazione del corpo si ha il fenomeno della risonanza del medesimo. Esempi di fenomeni di questo tipo: vibrazione dei cavi telefonici; vibrazione pi\u00f9 intensa dell'antenna dell'autoradio a date velocit\u00e0; fluttuazione delle finestre avvolgibili (veneziane) quando il vento le attraversa; vibrazione dei tiranti dei ponti strallati.\nIn un primo momento si era pensato che il distacco dei vortici avesse provocato il crollo del ponte sul fiume Tacoma, mentre la causa del cedimento \u00e8 stato un fenomeno aeroelastico noto come flutter.\nQuesto tipo di fenomeno deve essere preso in considerazione in fase di progettazione di strutture quali periscopi per sottomarini oppure per ciminiere industriali. Un metodo per evitarlo \u00e8 inserire degli elementi di disturbo del flusso. Se questo \u00e8 cilindrico, l'impiego di pinne di lunghezza maggiore del diametro consente di evitare la formazione delle scie vorticose. Poich\u00e9 nel caso di edifici o antenne il vento pu\u00f2 avere direzione qualsiasi, si impiegano elementi a profilo elicoidale simili a filetti. Questi vengono montati nella sommit\u00e0 delle strutture, generando un flusso asimmetrico tridimensionale che riduce la formazione alternata di vortici.\nNel caso di un cilindro circolare, la frequenza di formazione dei vortici \u00e8 data dalla formula empirica:\ndove:\nLa relazione descritta vale in genere per numeri di Reynolds compresi tra 250 e 200000. Il parametro adimensionale:\n\u00e8 noto come numero di Strouhal, dal nome del fisico ceco Vincent Strouhal, che per primo ha investigato le vibrazioni dei cavi telefonici nel 1878.\nInsetti.\n hanno dimostrato come insetti quali le api ricavino energia dai vortici durante il volo. Gli insetti ruotano le ali prima che queste inizino la loro corsa di ritorno. In questo modo queste possono essere sollevate dai vortici che si sono creati durante la corsa di andata. L'elevata frequenza del battito d'ali di un insetto porta alla formazione di centinaia di vortici al secondo che, a differenza del caso visto in precedenza, porta ad uno schema simmetrico di vortici che consente il movimento in una data direzione.\nIl crollo del Ponte di Tacoma Narrows.\nQuesto effetto si pensava fosse alla base del crollo del Ponte di Tacoma Narrows nel 1940."}
{"id": "517663", "revid": "834", "url": "https://it.wikipedia.org/wiki?curid=517663", "title": "L'ultimo viaggio (album)", "text": "L'ultimo viaggio \u00e8 il primo album del gruppo neoprogressive toscano dei Nuova Era; \u00e8 un concept album sul tema della tossicodipendenza. Fu originariamente distribuito in 2000 copie da Contempo Records nel 1988; recentemente ne \u00e8 stata messa in commercio una nuova edizione dalla casa discografica Pick Up Records, con una traccia aggiuntiva.\nL'album fu realizzato su 16 tracce analogiche in una settimana, sacrificando in modo significativo la post-produzione."}
{"id": "517664", "revid": "1819104", "url": "https://it.wikipedia.org/wiki?curid=517664", "title": "School Rumble", "text": " \u00e8 un manga del 2002 di Jin Kobayashi successivamente adattato come anime nel 2004 dallo Studio Comet. L'anime \u00e8 costituito da 26 episodi di circa 24 minuti l'uno e 2 OAV. Ha avuto una seconda stagione, sempre di 26 episodi, nel 2006 chiamata \"School Rumble secondo semestre\". \"School Rumble\" \u00e8 una commedia romantica tra i banchi di scuola condita con molto humor e una piccola quantit\u00e0 di fanservice.\nIn Italia il manga \u00e8 stato pubblicato parzialmente dall'agosto 2004 sulla rivista \"Yatta!\" edita da Play Press Publishing fino al febbraio 2006, anno in cui fu interrotta la pubblicazione, mentre le due serie anime sono state trasmesse entrambe su Cartoon Network, la prima dal 22 ottobre 2007 mentre la seconda dal 4 febbraio 2008. In seguito \u00e8 stato trasmesso in chiaro su Boing dal 5 aprile 2008 e pubblicato in DVD da Dynit dal giugno dello stesso anno.\nTrama.\nLa serie si occupa principalmente di seguire la vita scolastica di Tenma Tsukamoto, una giovane ragazza del secondo anno piena di vita e non troppo acuta alle prese con il suo tormentato amore per lo strano \u014cji Karasuma. Nella stessa classe si trova anche Kenji Harima il quale, invaghito della ragazza, per Tenma da teppista di strada \u00e8 diventato uno studente volenteroso. Il triangolo \u00e8 ricco di incomprensioni che portano avanti la trama fino allo scontro finale (solo immaginato da Harima), o meglio fino alla conclusione inconcludente della serie in cui tutte le posizioni restano praticamente invariate.\nMentre i tre hanno un ruolo predominante per quasi met\u00e0 serie, a un certo punto incominciano a essere approfondite anche le avventure degli altri compagni di classe e degli amici di Tenma, compresa sua sorella Yakumo. Veniamo quindi a fare la conoscenza di Eri Sawachika, coinvolta ogni volta da situazioni imbarazzanti con Harima, oppure di Mikoto Su\u014d e del suo amico d'infanzia Haruki Hanai, ora rappresentante di classe.\nIn ogni episodio assistiamo ad almeno un incidente che interrompe i piani di Harima che tenta in tutti i modi, senza mai riuscirci, di dichiarare il suo amore a Tenma e che ottiene come unico risultato che questa gli si affezioni come semplice amica. Mentre la ragazza pur riuscendo a dichiararsi a Karasuma, non riesce ad avere da questo le attenzioni che desidererebbe ottenere.\n\"School Rumble secondo semestre\".\n \u00e8 il seguito dell'anime \"School Rumble\" diretto da Shinji Takamatsu e trasmesso per la prima volta in Giappone nell'aprile 2006.\nL'anime comprende 26 episodi e riprende esattamente nel punto in cui si era fermata la serie precedente, vale a dire con l'inizio del secondo semestre. Ritroviamo quindi tutti i personaggi che avevano caratterizzato il primo \"School Rumble\" che, per quanto abbiano subito una discreta evoluzione, si trovano nuovamente a fare i conti con i crucci adolescenziali come amori difficili, amicizie a rischio e l'avvicinamento al mondo degli adulti.\nIl tema principale non cambia minimamente e al centro vi \u00e8 sempre il triangolo costituito da Tenma, Karasuma e Harima. Mentre Tenma continua a non ricevere praticamente nessuna attenzione da parte di Karasuma, Harima \u00e8 impegnato attraverso il suo nuovo lavoro di mangaka a dichiararsi velatamente alla ragazza che, puntualmente, finisce per credere che il ragazzo in realt\u00e0 sia innamorato di sua sorella, Yakumo.\nAlla fine, nonostante il finale in cui i personaggi principali sembrano chiarirsi una volta per tutte, nulla viene risolto e i problemi sentimentali di questi rimangono ancora aperti lasciando la possibilit\u00e0 di uno sviluppo ulteriore degli eventi in una terza serie.\nManga.\nIn Giappone il manga \u00e8 pubblicato da K\u014ddansha: la prima serie regolare del manga \u00e8 stata pubblicata su \"Weekly Sh\u014dnen Magazine\", mentre le storie occasionali o di personaggi secondari (intitolate e su \"Sh\u014dnen Magazine Special\", \"Sh\u014dnen Magazine Wonder\" o \"Bessatsu Sh\u014dnen Magazine\".\nLa seconda serie spin-off, intitolata , \u00e8 incominciata il 20 ottobre 2008 su \"Magazine Special\" e ha avuto termine il 20 maggio 2009. In questi 10 capitoli vengono trattati sia gli eventi accaduti durante la serie principale e mai menzionati in essa sia quelli successivi, dando una vera conclusione alle vicende di Harima e compagni di classe.\nIn Italia il manga \u00e8 stato pubblicato parzialmente dall'agosto 2004 sulla rivista \"Yatta!\" edita da Play Press Publishing fino al febbraio 2006, anno in cui fu interrotta la pubblicazione.\n\u00c8 curioso notare come i capitoli della prima serie regolare siano stati numerati utilizzando il simbolo musicale \"diesis\" (\u266f1, \u266f2, ...), quelli delle storie secondarie usando il \"bemolle\" (\u266d1, \u266d2, ...) mentre quelli della seconda serie col \"bequadro\" (\u266e1, \u266e2, ...).\nUn'altra curiosit\u00e0 riguardante il manga \u00e8 che ogni singolo capitolo porta, in effetti, il nome di un noto film.\n\"School Rumble Z\".\nVolumi.\nAttualmente il manga \u00e8 inedito in Italia, i titoli dei capitoli dell'opera sono tradotti letteralmente.\nAnime.\nAdattamento.\nL'edizione italiana \u00e8 stata doppiata presso lo studio di doppiaggio Dream&amp;Dream di Milano sotto la direzione di Marcello Cortese e Monica Pariante per l'edizione TV della prima serie invece in quella uscita in DVD e per la seconda \u00e8 nuovamente presente all'appello Monica Pariante assieme a Davide Garbolino (doppiatore del personaggio di Fuyuki) mentre i dialoghi sono stati curati da Vittorio Bestoso, Benedetta Brugia, Stefania De Peppe (che nella serie presta la voce a Yakumo), Gabriella Pochini, Benedetta Ponticelli (voce di Tenma), Guido Rutta e della C.I.T.I..\nIl doppiaggio italiano differisce dall'originale solo per l'edulcoramento di alcuni dialoghi, quali i riferimenti ad alcune tematiche adolescenziali come l'anoressia e i primi approcci alla sessualit\u00e0, un esempio ricorrente sono le battute riguardanti le misure delle ragazze, che nella versione italiana sono il pi\u00f9 delle volte alleggerite con frasi come \"sei molto carina\", anche se in altri casi sono state lasciate intatte soprattutto per il personaggio di Imadori che si riferisce spesso alle taglie delle ragazze senza mai specificare direttamente che sia riferito ai loro seni. Nella versione trasmessa in televisione furono inoltre tagliate diverse scene da alcuni episodi della prima serie; al contrario, la seconda non present\u00f2 censure video.\nTali modifiche furono operate per via della giovane fascia d'et\u00e0 del canale, ovvero Cartoon Network, che mand\u00f2 in onda entrambe le serie, la prima dal 22 ottobre al 26 novembre 2007 mentre la seconda dal 4 febbraio al 10 marzo 2008 invece in chiaro giunse esclusivamente la prima stagione su Boing dal 5 aprile 2008. Nella trasmissione TV vi furono anche delle differenze per quanto concerne le sigle, che furono lasciate in lingua originale e quelle di chiusura vennero posizionate dopo le anticipazioni (al contrario della versione giapponese e di quella home video italiana), ma nella messa in onda su Cartoon Network quella d'apertura presentava un video diverso che mostrava un collage di varie immagini e spezzoni tratti da alcuni episodi e veniva sfumato il brano prima della conclusione effettiva, la medesima operazione venne adoperata con quella di chiusura dove la sigla veniva sfumata dopo pochi secondi, mostrando successivamente una schermata nera con i crediti del cast italiano, al contrario su Boing furono eliminate completamente le sigle. Durante la messa in onda della seconda serie venne riutilizzata la sigla d'apertura della prima serie con il medesimo patchwork mentre quella di chiusura venne omessa del tutto.\nNell'uscita home video di Dynit (la quale pubblic\u00f2 esclusivamente la prima serie) il doppiaggio italiano \u00e8 rimasto il medesimo ma sono state ripristinate tutte le scene tagliate in italiano e reinserite le sigle nell'ordine originale, inoltre sono stati tradotti i kanji presenti sui cartelli o nei pannelli, piuttosto frequenti in ogni puntata, che nella versione trasmessa in TV erano stati lasciati in lingua originale rendendo meno comprensibili alcune parti della storia.\n\"School Rumble Seiy\u016b &amp; Live Cast Performances\".\n\"School Rumble Presents Come! Come! Welcome? Party\".\nIl 5 dicembre 2004 fu tenuto un concerto a cui ha partecipato il cast di doppiatori di \"School Rumble\" si \u00e8 tenuto a Yokohama BLITZ. \u00c8 stato pubblicato in DVD il 24 marzo 2005 e contiene le performance di:\n\"School Rumble Live Butai - Osarusan dayo Harima kun\".\nIl 21 luglio 2005 si \u00e8 tenuta una rappresentazione live estrapolata dalla stagione 1 di \"School Rumble\" ed \u00e8 stata successivamente distribuita in DVD. Alla rappresentazione hanno partecipato:"}
{"id": "517666", "revid": "879070", "url": "https://it.wikipedia.org/wiki?curid=517666", "title": "Parco nazionale della Zebra di Montagna", "text": "Il parco nazionale della Zebra di Montagna (in inglese \"Mountain Zebra National Park\") si trova 235 km a nord di Port Elizabeth, vicino alla citt\u00e0 sudafricana di Cradock. Venne appositamente istituita per garantire protezione alla zebra di montagna del Capo, una sottospecie della zebra di montagna.\nLa zebra di montagna del Capo \u00e8 uno dei grandi mammiferi pi\u00f9 rari del mondo. Si differenzia dagli altri tipi di zebra, tra le altre cose, per la criniera pi\u00f9 corta e l'abitudine di vivere in gruppi familiari ristretti. Le misure di protezione adottate in questa riserva hanno avuto cos\u00ec tanto successo che oggi nel parco prospera una popolazione numerosa e alcuni gruppi familiari sono stati trasferiti in altre aree protette del paese.\nFauna.\nNell'aprile del 2013 sono stati rilasciati nel parco alcuni esemplari di leone, una specie scomparsa dalla regione circa 130 anni fa a causa della caccia. Un'apposita recinzione che circonda il parco nazionale, costruita nel 2007, impedisce ai predatori di raggiungere gli insediamenti umani vicini. Oltre alla zebra di montagna del Capo, \u00e8 possibile osservare numerose specie di antilopi, zebre di pianura, bufali cafri, rinoceronti neri, iene brune, oritteropi, babbuini neri, cercopitechi verdi, potamoceri e alcuni felini, sia grandi, come il ghepardo e il leone, entrambi reintrodotti dall'uomo, che piccoli, come il caracal. Tra le numerose specie di antilopi, oltre alla pi\u00f9 grande di tutte, l'antilope alcina, vi sono il kudu maggiore, la redunca montana, l'orice gazzella, l'alcelafo rosso, lo gnu dalla coda bianca, il blesbok, l'antilope saltante, la silvicapra, il raficero campestre, il saltarupe e l'antilope capriolo."}
{"id": "517682", "revid": "827882", "url": "https://it.wikipedia.org/wiki?curid=517682", "title": "Peder Severin Kr\u00f8yer", "text": "Fu uno dei pi\u00f9 amati artisti della confraternita dei Pittori di Skagen.\nBiografia.\nTra il 1877 e il 1881, Krojer fece molti viaggi di studio e di lavoro, incontrando varie correnti pittoriche e conoscendo molti artisti tra cui gli impressionisti Claude Monet, Alfred Sisley, Edgar Degas, Pierre-Auguste Renoir e il loro anticipatore \u00c9douard Manet. Continu\u00f2 per tutta la vita a viaggiare da una nazione all'altra, sempre molto interessato alle culture straniere e alle loro tendenze artistiche.\nL'opera pi\u00f9 nota di Krojer \u00e8 \"Sommeraften ved Skagen S\u00f8nderstrand med Anna Ancher og Marie Kr\u00f8yer\" (\"Sera d'estate sulla spiaggia di Skagen con Anna Ancher e Marie Kr\u00f8yer\"), del 1893. Le scene sulla spiaggia sono tra i suoi soggetti preferiti, tra bagnanti, giochi in acqua e pescatori. Altre opere, come \"Hip, hip, urr\u00e0!\" del 1888 e \"Sankthansb\u00e5l p\u00e5 Skagen strand\" (\"La vigilia di San Giovanni sulla spiaggia di Skagen\") del 1903, raffigurano la vita artistica di Skagen e le riunioni della comunit\u00e0 di pittori.\nMor\u00ec nel 1909 di sifilide, dopo una decina di anni di sofferenze, durante i quali divenne quasi completamente cieco e produsse alcune tra le opere pi\u00f9 intense della sua carriera.\nMusei.\nElenco di musei che ospitano opere di Krojer."}
{"id": "517686", "revid": "13648", "url": "https://it.wikipedia.org/wiki?curid=517686", "title": "Alberto D\u00fcrer", "text": ""}
{"id": "517687", "revid": "123547382", "url": "https://it.wikipedia.org/wiki?curid=517687", "title": "Ottavio Garaventa", "text": "Biografia.\nCresciuto in una famiglia di origini popolari dedita alla musica (il nonno materno fu un rinomato tenore di canto popolare genovese e la zia Rosetta Noli un soprano di primo piano degli anni cinquanta), nel 1959, a 25 anni, dopo un breve periodo di studio con il maestro Magenta, debutt\u00f2 come baritono in \"Lucia di Lammermoor\" ma, nonostante le qualit\u00e0 vocali, la carriera non riusc\u00ec a decollare.\nInterrotti gli studi, trov\u00f2 lavoro come gruista nel porto di Genova. In seguito, dopo il matrimonio e la nascita della figlia, e dopo aver superato un serio problema di salute, riprese lo studio e nel 1963 debutt\u00f2 come tenore in \"Cavalleria rusticana\" a Cincinnati. Nel 1964 vinse nel nuovo registro il concorso \"Voci Nuove\" e nel 1965 quelli \"Voci Verdiane\" di Busseto e As.Li.Co., debuttando in Italia, al Teatro Nuovo di Milano, ad oltre dieci anni dal primo esordio e iniziando una luminosa carriera.\nSi \u00e8 esibito nei pi\u00f9 grandi teatri del mondo, tra cui il San Carlo di Napoli, la Staatsoper di Vienna, La Scala di Milano, il Bunkakaikan di Tokio, il Teatro dell'Opera di Roma, l'Earl Court di Londra, l'Arena di Verona, il Kennedy Center di Washington, oltre al Festival di Aix en Provence. Con il teatro alla Scala ha collaborato in diverse produzioni di rilievo internazionale: due edizioni di \"Boh\u00e8me\" di Puccini, dirette da Georges Pr\u00eatre e da Carlos Kleiber, \"Maria Stuarda\", rappresentata dopo 136 anni, e nella stagione del bicentenario americano \"Simon Boccanegra\", \"Messa di requiem\" e \"Macbeth\", diretti da Claudio Abbado. Ha eseguito inoltre \"Madama Butterfly\", \"Luisa Miller\", \"Tosca\", \"Linda di Chamounix\", \"Nona sinfonia di Beethoven\", \"Arabella\", \"Maria di Rohan\".\nHa avuto all'attivo un vastissimo repertorio di 113 titoli di tenore lirico e lirico-spinto, soprattutto del teatro verdiano e donizettiano, non disdegnando i ruoli pucciniani e veristi. Ha preso parte alla prima mondiale de \"Il Gattopardo\" di Angelo Musco a Palermo e ha cantato nel \"Falstaff\" di Giuseppe Verdi a Firenze, con la regia di Eduardo De Filippo. Ha partecipato ad alcune riprese di opere non eseguite da decenni: \"I Lituani\" di Ponchielli alla RAI, \"Les Martyrs\" e \"Il diluvio universale\" di Donizetti, rispettivamente a Genova e alla Fenice di Venezia.\nNel 1981 a Firenze gli \u00e8 stato conferito il titolo di Accademico delle Muse.\nPer alcuni anni \u00e8 stato direttore artistico del Festival Internazionale di Musica di Savignone e ha fondato con la figlia Marina un'associazione musicale che si occupa di giovani artisti. Garaventa era anche un buon pittore, con all'attivo diverse mostre in Italia e all'estero.\nPur non essendo di grandi dimensioni, il suo catalogo discografico \u00e8 significativo, oltre che per l'aspetto esecutivo, per la particolarit\u00e0 di diversi titoli."}
{"id": "517688", "revid": "47767", "url": "https://it.wikipedia.org/wiki?curid=517688", "title": "Damocle", "text": "Damocle \u00e8 il protagonista di un racconto aggiunto tardivamente alla cultura greca classica.\nLa figura appartiene pi\u00f9 propriamente alla leggenda che alla mitologia greca. L'aneddoto sembra essere contenuto per la prima volta nell'opera perduta dello storico Timeo di Tauromenio (356 - 260 a.C.), \"Storia di Sicilia\". Ci viene tramandato da Cicerone, nelle sue \"Tusculanae disputationes\" (libro V, capitoli 61 - 62), e viene ripreso successivamente anche da altri scrittori quali Orazio, Persio e Boezio.\nLa spada di Damocle.\nSecondo il racconto di Cicerone, Damocle \u00e8 un membro della corte di Dionigi I, tiranno di Siracusa. Egli sostiene, in presenza del tiranno, che quest'ultimo sia una persona estremamente fortunata, potendo disporre di un grande potere e di una grande autorit\u00e0: Dionigi gli propone allora di prendere il suo posto per un giorno, cos\u00ec da poter assaporare a sua volta tale fortuna, e Damocle accetta.\nLa sera si tiene un banchetto, durante il quale Damocle incomincia a tastare con mano i piaceri dell'essere un uomo potente: circondato dal lusso, con cibi raffinati in tavola e bellissimi ragazzi intorno a servirlo; solamente al termine della cena egli nota che, sopra la sua testa, \u00e8 appesa una spada legata solo ad un esile crine di cavallo. Dionigi l'aveva fatta sospendere sul suo capo perch\u00e9 capisse che la sua posizione di tiranno lo esponeva continuamente a grandi minacce per la sua incolumit\u00e0. Immediatamente Damocle perde tutto il gusto per il lusso che lo circonda e chiede al tiranno di poter terminare lo scambio, non volendo pi\u00f9 essere \"cos\u00ec fortunato\".\nInfluenza culturale.\nL'espressione \"spada di Damocle\" \u00e8 diventata un modo di dire che indica un grave pericolo incombente, o un possibile pericolo di cui non si sa il momento in cui possa concretizzarsi. La spada di Damocle \u00e8 citata inoltre in diversi prodotti della cultura di massa (libri, film, fumetti, videogiochi, canzoni e via dicendo). L'asteroide 5335 Damocles prende il nome dal protagonista di questa storia."}
{"id": "517700", "revid": "28592", "url": "https://it.wikipedia.org/wiki?curid=517700", "title": "Uzbechi", "text": ""}
{"id": "517701", "revid": "30610", "url": "https://it.wikipedia.org/wiki?curid=517701", "title": "Tiella di Gaeta", "text": "La tiella \u00e8 una specialit\u00e0 gastronomica tipica della citt\u00e0 di Gaeta, consistente nell'interporre un ripieno di vario genere (solitamente di prodotti della terra o del mare) tra due sfoglie di impasto di farina simile a quello della pizza, ma che richiede una lavorazione pi\u00f9 accurata e possibilmente manuale.\nIn altri termini, la tiella si potrebbe definire come una sorta di ripieno tra due strati circolari di pasta morbida: risulta umida nel ripieno ma non eccessivamente nello strato esterno.\nLa tiella di Gaeta \u00e8 un prodotto tradizionale della regione Lazio con , attribuitole dal Comune di Gaeta nel 2005.\nStoria.\nLa tiella nasce come piatto unico, gradito a contadini e pescatori per consentire loro di avere una pietanza che si conservasse per diversi giorni.\nSi racconta che gi\u00e0 ai tempi dei Borboni alcuni di essi ne fossero estimatori; in seguito, la sua memoria si lega al consumo dei gaetani che partivano verso l'America per emigrare in cerca di fortuna.\nAi tempi nostri la tiella rappresenta una specialit\u00e0 apprezzata da tutti e ricercata da turisti e abitanti delle citt\u00e0 limitrofe, una pietanza che molti cercano di riprodurre e di proporre nelle varie pizzerie, ristoranti e attivit\u00e0 commerciali e di somministrazione alimentare, cercando di imitare la tradizione delle massaie.\nCaratteristiche.\nLa tradizione vuole la tiella ripiena di polpi, calamaretti, scarola, spinaci e baccal\u00e0, zucchine, cipolle, alici, sarde, cozze, o altro, in base alle varianti.\nSi dice che il segreto di una buona tiella sia l'olio prodotto con olive gaetane il quale, come si soleva dire in passato, deve scorrere fino ai gomiti.\nLa tiella, secondo tradizione, va posta in una teglia (\"tiella\", da cui il nome) di rame stagnato (che distribuisce uniformemente il calore). Per la cottura, va messa in forno quando questo ha gi\u00e0 raggiunto la temperatura di cottura (circa 180 \u00b0C). Per le tielle fatte di pesci che rilasciano pi\u00f9 liquidi, \u00e8 preferibile posizionare la teglia nella parte bassa del forno in modo da consentire una migliore cottura, favorendo una pi\u00f9 efficace eliminazione dell'acqua."}
{"id": "517703", "revid": "1318658", "url": "https://it.wikipedia.org/wiki?curid=517703", "title": "Christian de Portzamparc", "text": "Ha trascorso la sua giovent\u00f9 a Rennes. Nel 1994 \u00e8 stato il primo francese a ricevere il premio Pritzker, il Nobel dell'architettura; nel 2004 ha ricevuto il Gran Premio dell'urbanistica. Portzamparc ha studiato presso la Scuola superiore di Belle Arti a Parigi, dal 1962 al 1969. La scoperta degli schizzi di Le Corbusier l'ha spinto ad orientarsi verso la specializzazione in architettura. Tuttavia gi\u00e0 da questo periodo si \u00e8 allontanato dall'architettura moderna, ispirata alle teorie di Le Corbusier, ritenendo che, a Parigi, non si potesse distruggere completamente il passato. \u00c8 anche il primo titolare della cattedra di \u201c\"creazione artistica\"\u201d al \"Coll\u00e8ge de France\". La sua lezione inaugurale \u00e8 del 2 febbraio 2006 con il titolo: \u201c\"Architettura: figure del mondo, figure del tempo\"\u201d.\nOltre la citt\u00e0 tradizionale e i grandi quartieri: l'isolato aperto.\nUna delle prime illustrazioni delle sue idee \u00e8 l'insieme degli alloggi popolari delle Hautes-Formes, nel XIII \"arrondissement\" di Parigi. Quando due torri dovevano essere costruite in questo luogo, l'abbandono della costruzione di edifici di grande altezza nella Parigi del 1974, modifica il progetto. Christian de Portzamparc decide di tracciare una strada attraverso il nuovo quartiere e lo dota di una piazza centrale. Crea una serie di immobili di dimensioni variabili, meno elevati a sud-ovest al fine di facilitarne l'esposizione solare. Le aperture sono ordinate e la pianta unica \u00e8 respinta a favore dei modelli differenti di appartamenti, secondo la posizione in tutti gli edifici. Questo insieme di alloggi segnano la fine dell'architettura standardizzata dell'operazione urbanistica denominata \"Italia 13\" a Parigi.\nDopo questa prima esperienza, Portzamparc, nel corso degli anni ottanta, formalizza a poco a poco il concetto dell'isolato aperto (\"ilot ouvert\") e lo oppone ai due tipi che, hanno dominato l'architettura dal XIX secolo:\nL'isolato aperto raggruppa delle costruzioni autonome attorno ad una via tradizionale, l'altezza degli immobili \u00e8 limitata senza essere uguale tra un edificio e l'altro e le facciate sono generalmente sulla via ma senza continuit\u00e0 tra le diverse costruzioni. Portzamparc respinge la mitomania al fine di creare degli appartamenti dotati d'esposizione multipla e di creare delle fughe visive all'interno dell'isolato. La sua concezione dell'architettura mantiene dall'haussmannismo una gerarchizzazione tra gli spazi pubblici, semi-pubblici e privati, che l'architettura moderna delle torri e delle stecche ha perso rigettando la strada tradizionale multi-funzionale. Egli non riprende tuttavia il rigore e l'uniformit\u00e0 delle facciate haussmanniane tradizionali, alle quali preferisce un certo lirismo, caratterizzato dalla diversit\u00e0 delle costruzioni.\nAttua il concetto dell'isolato aperto in grande scala, nel quadro dell'operazione Paris Rive Gauche. La realizzazione del plani-volumetrico e la concezione precisa degli edifici sono affidati ad altri architetti, nel quadro delle norme di costruzione concepite e fissate da Christian de Portzamparc. Il suo obbiettivo \u00e8 quello di dare al quartiere un carattere basato sull'alternanza delle altezze, dei colori, dei materiali e degli stili architettonici. Utilizza la metafora della \u201c\"natura morta\"\u201d, che combina in modo armonioso oggetti differenti gli uni dagli altri."}
{"id": "517711", "revid": "29727", "url": "https://it.wikipedia.org/wiki?curid=517711", "title": "Ostrinia", "text": ""}
{"id": "517714", "revid": "1185701", "url": "https://it.wikipedia.org/wiki?curid=517714", "title": "Jos\u00e9 Rujano", "text": "Carriera.\nDivent\u00f2 professionista nel 2003 con la Colombia-Selle Italia (Selle Italia-Serramenti Diquigiovanni nel 2006) e vinse nel 2004 la corsa di apertura del calendario internazionale UCI, la Vuelta al T\u00e1chira in Venezuela.\nNel 2005 partecip\u00f2 al Giro d'Italia, al termine del quale si classific\u00f2 terzo a soli 40 secondi dalla maglia rosa con una vittoria nella tappa pi\u00f9 impegnativa di quell'anno, al Sestriere, e la conquista della maglia verde come miglior scalatore.\nL'anno successivo non ebbe eguale fortuna al Giro e si ritir\u00f2 a pochi chilometri dall'arrivo della tappa di La Thuile, ormai fuori dalla lotta per le prime posizioni. Al termine della corsa rosa abbandon\u00f2 la squadra per approdare alla Quick Step. Al Tour de France soffr\u00ec per problemi fisici e si ritir\u00f2 dopo essere arrivato ultimo in una tappa di montagna. Le sue apparizioni in corsa diminuirono e, dopo alcuni dissidi, a fine ottobre rescisse il contratto che lo legava al team belga.\nNel 2007 corse nelle file di un'altra squadra belga del circuito UCI ProTour, la Unibet.com, ma, a parte una buona prova al Tour de Langkawi e altre discrete prestazioni in corse minori, non ottiene particolari successi. Nel 2008 continu\u00f2 a correre nel ProTour nella squadra spagnola Caisse d'Epargne, ma anche qui non ottiene grandi risultati.\nNella stagione 2009 ha corso per la Gobernaci\u00f3n del Zulia, squadra venezuelana. Ha subito vinto due tappe alla Vuelta al T\u00e1chira e a giugno ha dominato la Vuelta a Colombia, ottenendo quattro vittorie di tappa e la vittoria finale, primo venezuelano in 59 edizioni ad aggiudicarsi questa corsa. Il 12 ottobre 2009 firma per la stagione 2010 per il team ISD-Neri, con cui per\u00f2 scioglie il contratto a maggio ritornando in Venezuela alla Gobernaci\u00f3n del Zulia.\nPassa nel 2011 all'Androni Giocattoli. Al Giro d'Italia di quell'anno si fa notare sulla salita dell'Etna, alla nona tappa: \u00e8 secondo, battuto solo da Alberto Contador, dopo esser andato anche in fuga. Giunge solo con lo spagnolo anche nella tappa del Grossglockner: questa volta vince, tornando al successo al Giro dopo sei anni. In salita tiene sempre il passo dei migliori con buone prestazioni sullo Zoncolan, sulle Dolomiti e nella cronoscalata sul Nevegal, chiudendo al settimo posto della generale a 12'12\" dal vincitore Contador, diventando poi sesto in seguito alla squalifica dello spagnolo. In seguito alla squalifica di Contador per doping, gli \u00e8 stata assegnata la vittoria della nona tappa.\nNel 2013, dopo alcuni mesi di inattivit\u00e0 legati al coinvolgimento in un'inchiesta doping, si ritira dall'attivit\u00e0 agonistica.\nNel 2015 rientra alle corse nella formazione venezuelana Boyaca se Atreve-Liciboy per vincere la sua quarta Vuelta al Tachira."}
{"id": "517716", "revid": "767487", "url": "https://it.wikipedia.org/wiki?curid=517716", "title": "Matsya", "text": "Matsya (devan\u0101gar\u012b: \u092e\u0924\u094d\u0938\u094d\u092f; \"pesce\") \u00e8 il primo \"avat\u0101ra\" di Vi\u1e63\u1e47u.\nFonti.\nLe caratteristiche e le vicende inerenti all\"'avat\u0101ra\" Matsya sono narrate in particolar modo nei \"Matsya Pur\u0101\u1e47a\" (I), \"Bh\u0101gavata Pur\u0101\u1e47a\" (VIII, 24), \"Agni Pur\u0101\u1e47a\" (II), \"Var\u0101ha Pur\u0101\u1e47a\" (IX); anche se una prima menzione della divina incarnazione nel pesce la si riscontra nel pi\u00f9 antico \"\u015aatapatha Br\u0101hma\u1e47a\" (I, 8, 1-6) ripreso poi nel \"Mah\u0101bh\u0101rata\" (III, 190, 2 e sgg.) con alcune varianti.\nMito.\nSecondo il mito \"pur\u0101\u1e47ico\", Vaivasvata Manu, conosciuto anche come Satyavrata, stava compiendo le sue abluzioni quando un pesciolino (Matsyu) nuot\u00f2 tra le sue mani e, supplicandolo di salvarlo, gli preannunci\u00f2 che lo avrebbe a sua volta salvato dall'imminente Diluvio Universale che stava per sterminare tutte le creature.\nManu pose il pesciolino in una giara, ma Matsyu crebbe pi\u00f9 grande di questa, cos\u00ec lo mise in una vasca sempre pi\u00f9 grande, infine lo liber\u00f2 nell'oceano, riconoscendo in lui la presenza di Vi\u1e63\u1e47u.\nMatsya gli spieg\u00f2 quindi come sopravvivere al disastro imminente intimandogli di costruire una grande arca e di porre in essa i semi delle piante, degli animali e i \"Sapta\u1e5b\u1e63i\", per la futura rigenerazione del creato. Quando il Diluvio sommerse la terra, la grande arca di Manu vagava senza meta finch\u00e9 usando come corda \u015ae\u1e63a-n\u0101ga, il Serpente cosmico, leg\u00f2 la nave al corno di cui disponeva l'enorme pesce Matsyu, e questi lo condusse alle pendici di un monte nel frattempo emerso dal Diluvio.\nIl \"Bh\u0101gavata Pur\u0101\u1e47a\" (VIII, 24) aggiunge che durante questo Diluvio, il demone Hayagr\u012bva si impossess\u00f2 dei \"Veda\", nascondendosi in fondo all'oceano, ma Manu, con l'aiuto di Matsya, recupero i sacri testi.\nNell'iconografia hind\u016b, Matsya viene rappresentato in forma terioantropomorfica: la parte inferiore \u00e8 un pesce da cui emerge, nella parte superiore, la figura di Vi\u1e63\u1e47u.\nL'indologo francese Louis Renou ha ritenuto che tale mito possa essere di eredit\u00e0 mesopotamica (cfr. Atra\u1e2basis)."}
{"id": "517722", "revid": "11694", "url": "https://it.wikipedia.org/wiki?curid=517722", "title": "Paphlagonia", "text": ""}
{"id": "517723", "revid": "26891", "url": "https://it.wikipedia.org/wiki?curid=517723", "title": "Saab Viggen", "text": ""}
{"id": "517724", "revid": "224230", "url": "https://it.wikipedia.org/wiki?curid=517724", "title": "Spada di Damocle", "text": ""}
{"id": "517728", "revid": "122192041", "url": "https://it.wikipedia.org/wiki?curid=517728", "title": "Sulzbach (Taunus)", "text": "Sulzbach (Taunus) \u00e8 un comune dell'Assia, situato tra Francoforte e il Taunus. Sulzbach fa parte dell'Area Metropolitana Reno-Meno.\nAmministrazione.\nGemellaggi.\nSulzbach \u00e8 gemellata con:"}
{"id": "517729", "revid": "409613", "url": "https://it.wikipedia.org/wiki?curid=517729", "title": "Foglia oro", "text": "La foglia oro \u00e8 un sottilissimo foglio d'oro, di solito da 22 carati, con vari tipi di leghe di oro o di oro falso (similoro o altra lega metallica imitazione) utilizzato per decorare le superfici (doratura).\nProcesso produttivo.\nLa produzione della foglia d'oro avviene per deformazione a caldo di oro ad elevata purezza con successiva battitura. Dalla laminatura di un lingotto d'oro si ottiene una lamina larga circa 60\u00a0mm, dallo spessore approssimativo di 0,3\u00a0mm. Questa lamina viene tagliata in quadrati di 60\u00a0mm di lato ed ogni pezzo cos\u00ec ricavato viene impilato alternativamente a fogli di carta. Ogni pila viene posizionata tra due strati di pelle animale e quindi sottoposta a 3-4 cicli di battitura fino ad ottenere lamine dello spessore richiesto.\nMetodi di applicazione.\nVi sono due metodi di applicazione: un primo, pi\u00f9 tradizionale, \u00e8 il taglio oro libro a freddo; un secondo fa uso di tecniche di stampaggio a caldo con metodi ad effetto Laminazione oro o argento a specchio.\nTaglio oro libro.\nIl taglio oro libro, pi\u00f9 tradizionale, \u00e8 usato in legatoria ed anche per decorare superfici di metallo, legno e vetro. Esso richiede una notevole esperienza ed \u00e8 eseguibile solo da persone qualificate.\nL'applicazione del taglio oro libro avviene con la sovrapposizione di colle o gessi, poi di argilla o albume d'uovo. Successivamente la foglia d'oro viene adagiata sull'oggetto da decorare e quindi lasciata riposare un paio di giorni. Si lucida infine con utensili di agata per donargli lucentezza, quindi viene protetto con vernici trasparenti.\nStampa a caldo.\nL'altro metodo \u00e8 pi\u00f9 moderno ed \u00e8 utilizzato nel campo grafico con la stampa con lamina a caldo in oro falso con \"simil foil con colori di derivazione non metallica.\" Si utilizza una pellicola di plastica che costituisce il supporto per l'effetto del colore simile alla foglia d'oro. Una volta scaldato il punzone in bronzo lo si preme sulla pellicola, e questa rilascia la mescola composta da colore imitazione all'oro e resine che viene usata per riprodurre fregi o scritte su copertine di libri, piani degli stampati cartacei o per labbratura, e in tal caso non servono vernici di protezione perch\u00e9 non possono ossidarsi essendo semplice colore imitazione alla lamina."}
{"id": "517733", "revid": "117440", "url": "https://it.wikipedia.org/wiki?curid=517733", "title": "Hilary Duff", "text": "Dopo essere diventata famosa recitando nella serie televisiva \"Lizzie McGuire\", \u00e8 passata al grande schermo con ruoli da co-protagonista in film come \"Una scatenata dozzina\" (con Steve Martin, Bonnie Hunt) e \"War, Inc.\" (con John Cusack, Marisa Tomei, Ben Kingsley) e pellicole da protagonista come \"A Cinderella Story,\" \"Material Girls\", \"Nata per vincere\" e \"Sharon Tate - Tra incubo e realt\u00e0.\" Dal 2015 recita nella serie televisiva \"Younger\" per cui \u00e8 stata nominata due volte ai People's Choice Awards.\nInoltre ha intrapreso una carriera come cantante, vendendo 20 milioni di dischi in tutto il mondo e raggiungendo cinque volte la Top 5, con due prime posizioni nella \"Billboard 200\" statunitense. Il suo album di esordio \"Santa Claus Lane\" \u00e8 uscito nel 2002 e venne prodotto dalla Walt Disney Records. Successivamente ottenne ampio successo sotto la casa discografica Hollywood Records pubblicando \"Metamorphosis\" (2003), \"Hilary\" \"Duff\" (2004), \"Most Wanted\" (2005) e \"Dignity\" (2007). Dal 2015 entra nella RCA Records e pubblica l'album \"Breathe In. Breathe Out.\" dopo otto anni di silenzio discografico. Tra i suoi singoli di maggior successo vi sono \"Wake Up\", \"With Love\", \"Reach Out\", \"Chasing the Sun\" e \"Sparks\".\nHa anche realizzato due profumi in collaborazione con Elizabeth Arden e ha disegnato due linee d'abbigliamento, collaborando con la stilista Donna Karan e il marchio DKNY Jeans, investendo inoltre sia nel campo della cosmesi sia di prodotti e abbigliamento per bambini, divenendo chief marketing officer del marchio Naturalena Brands della sorella Haylie Duff. Ha scritto inoltre una trilogia di romanzi, composta dai libri \"Elixir,\" \"Devoted\" e \"True,\" divenuti best seller\".\"\nBiografia.\nInfanzia e prime apparizioni televisive.\nHilary Duff \u00e8 nata a Houston in Texas il 28 settembre 1987, come seconda figlia di Robert Erhard Duff, proprietario di una catena di supermercati, e sua moglie Susan Colleen Cobb. Incoraggiata dalla madre a recitare a fianco della sorella pi\u00f9 grande, Haylie Duff, entrambe le ragazze ottennero pi\u00f9 parti in produzioni teatrali della zona. All'et\u00e0 di sei anni Hilary, con la sorella Haylie, partecip\u00f2 al balletto \"Lo schiaccianoci\" con la compagnia Columbus BalletMet. Pochi anni dopo le sorelle si trasferirono con la madre a Los Angeles, in California.\nEntrambe le sorelle Duff iniziarono la propria carriera con diverse audizioni e provini, ottenendo diverse parti in pubblicit\u00e0 televisive. La prima comparsa di Hilary in un film televisivo fu a 11 anni in \"Casper Meets Wendy\" (1998), nella parte della giovane Wendy che per caso incontra il personaggio animato di Casper. L'anno successivo apparve in un ruolo secondario nel film televisivo \"Il rumore degli angeli\" (1999), ruolo che le fecevincere il Young Artist Award con la migliore performance in un film per la TV.\n2000-2002: \"Lizzie McGuire\" e il successo internazionale.\nDopo una breve apparizione nella serie televisiva \"Chicago Hope\" e nella sitcom \"Daddio - Mammi si diventa,\" la sua manager e madre, Susan Duff, riusc\u00ec a farle ottenere il ruolo di protagonista la nuova commedia familiare \"Lizzie McGuire\" per la Walt Disney Pictures. La serie televisiva, andata in onda per la prima volta suDisney Channel nel gennaio 2001, riscontr\u00f2 un grande successo, con oltre 2,3 milioni di spettatori per episodio negli Stati Uniti. In quello stesso periodo, venne offerto alla giovane attrice di recitare in un film per la televisione prodotto da Disney Channel, dal titolo \"Cadet Kelly - Una ribelle in uniforme, che\" esord\u00ec con gli ascolti pi\u00f9 alti mai raggiunti nella storia dell'emittente, con oltre 7,8 milioni di telespettatori.\nPer \"Lizzie McGuire\", la Duff registr\u00f2 per la Walt Disney Records il brano \"I Can't Wait.\" Il successo del brano port\u00f2 la casa discografica a pubblicare il primo album in studio di Hilary Duff a tema natalizio intitolato \"Santa Claus Lane.\" Uscito il 15 ottobre 2002 solo per il mercato statunitense, recependo la certificazione di disco d'oro superando le 500\u00a0000 copie, per poi essere lanciato nel mercato europeo ottenendo scarso successo. Il disco contiene cinque cover di brani natalizi e sei brani inediti, alcuni cantati esclusivamente dalla Duff, mentre altri sono duetti con vari artisti, come Christina Milian e la sorella Haylie Duff. Il primo singolo estratto dal disco, \"Tell Me a Story\", \u00e8 stato pubblicato il 14 ottobre 2002 ed \u00e8 un duetto con Lil' Romeo, mentre il secondo singolo \u00e8 stato l'omonimo \"Santa Claus Lane\", pubblicato il 2 dicembre 2002.\nDella serie televisiva furono girate due stagioni, tra il 2001 e il 2003\",\" per un totale di 65 episodi, compreso del film conclusivo della serie \"Lizzie McGuire - Da liceale a popstar\" (2003). Per il film venne inoltre registrata una colonna sonora, che esordisce nelle top10 di Canada, Australia e Stati Uniti, dove viene certificata doppio disco di platino, sostenuta dal brano \"Why Not\" cantato dalla Duff. Il brano diviene il primo dell'artista a esordire nelle Top15 di Australia, Nuova Zelanda e Paesi Bassi. Il grande successo della serie, che vide un fatturato di oltre 100 milioni di dollari sostenuto dal merchandising che venne creato, port\u00f2 la Disney a proporre il rinnovamento del contratto con la Duff per il proseguimento della serie per la ABC, ma l'attrice rifiut\u00f2 la proposta per proseguire la carriera cinematografica autonomamente. Nell'edizione del 2003 dei Teen Choice Awards Hilary Duff vince il premio come attrice esordiente dell'anno\n2003-2004: \"Metamorphosis, Hilary Duff\" e nuovi progetti cinematografici e televisivi.\nHilary Duff intraprese nel 2003 la carriere slegata dalla The Walt Disney Company, recitando come una dei dodici figli nel film commedia \"Una scatenata dozzina\" e nel film \"Agente Cody Banks\", ottenendo ampio successo nel cinema americani ed europei. Il 26 agosto del 2003 pubblica con la Hollywood Records il secondo album in studio \"Metamorphosis,\" esordendo alla prima posizione della classifica statunitense e canadese, ottenendo successo anche in Australia, Giappone e Messico, vendendo oltre cinque milioni di copie in tutto il mondo. Il primo singolo estratto, \"So Yesterday,\" viene lanciato principalmente nel mercato europeo e australiano, generando alla cantante gli ingressi per la prima volta nelle top10 di Regno Unito, Australia, Canada e Francia, Il 13 gennaio 2004 esce il secondo singolo \"Come Clean\", che esordisce alla posizione numero 35 della Billboard Hot 100 e vende oltre 650\u00a0000 copie negli Stati Uniti, riavendo la certificazione d'oro dalla RIAA. Il video del brano viene nominato agli MTV Video Music Awards nella categoria Best Pop, mentre la cantante viene premiata ai World Music Award come Best Selling New Female Artist. Nell'edizione dei Radio Disney Music Awards 2004 ottiene sei premi, tra cui Best Female Artist e Best Song per \"Come Clean\".\nIl terzo album di Hilary Duff \u00e8 stato pubblicato esclusivamente per il mercato di Stati Uniti, Canada e Australia il 28 settembre 2004, esordendo alla seconda posizione della Billboard 200, il primo posto in Canada, e il sesto in Australia, venendo certificato disco di platino in tutti e tre i paesi, con oltre due milioni di copie vendute. Ha anticipato l'uscita dell'album il singolo \"Fly\", pubblicato nell'agosto 2004, che entra nelle top20 di Regno Unito, Italia, Canada e Nuova Zelanda. Il secondo singolo \u00e8 \"The Getaway\" pubblicato nel novembre 2004, mentre nel dicembre successivo \u00e8 stato pubblicato il terzo singolo \"I Am\". Il quarto singolo, pubblicato il 21 febbraio 2005, porta il titolo \"Someone's Watching over Me.\"\nNel corso del 2004 interpret\u00f2 l'adolescente Sam in \"A Cinderella Story\", prodotta dalla Warner Bros. Pictures, riscuotendo un notevole successo. Pi\u00f9 tardi, nello stesso anno, recit\u00f2 in \"Nata per vincere\", dove impersonava Terry Fletcher, ottenendo il plauso della critica cinematografica, e prest\u00f2 la sua voce per il doppiaggio di Princess Crystal del film d'animazione \"Alla ricerca di Babbo Natale\".\n2005-2007: \"Most Wanted, Dignity\" e proseguimento come attrice.\nNel 2005, ha recitato nel telefilm \"The Perfect Man\" e riprende il suo ruolo nel sequel \"il ritorno della scatenata dozzina\". Inoltre, nell'agosto dello stesso anno ha presentato, sul canale FOX, la famosa premiazione dei Teen Choice Awards a fianco di Rob Schneider. Recita inoltre nel film commedia \"Material Girls\", assieme alla sorella Haylie Duff.\nIl quarto album, \"Most Wanted,\" viene distribuito sotto forma di Greatest Hits, contenente tre inediti e tre remix. A differenza dei tre album precedenti viene lanciato nei mercati internazionali, anticipato dal singolo \"Wake Up\", che riscuote ampio successo nelle classifiche internazionali, esordendo nelle top10 di Italia, Regno Unito, Spagna e alla posizione numero 20 della European Hot 100 Singles. Negli Stati Uniti esordisce alla posizione numero 29 della Billboard Hot 100 ricevendo la certificazione di disco d'oro. L'album \u00e8 stato pubblicato il 16 agosto 2005 negli Stati Uniti e Canada, dove raggiunge la prima posizione di entrambe le classifiche, mentre viene distribuito da ottobre in Europa, Giappone e Australia, dove entra nelle top10 di numerose classifiche, vendendo complessivamente oltre due milioni di copie. Il secondo singolo, \"Beat of My Heart\", riscuote successo soprattutto in Italia esordendo all'ottava posizione. Negli Stati Uniti venne pubblicata un'edizione speciale dell'album \"Most Wanted\" dal nome \"Most Wanted: The Collector's Signature Edition\" dal quale venne estratto il singolo \"Supergirl\", pubblicato il 28 febbraio 2006 nei soli Stati Uniti. Nell'estate del 2006 Hilary fece un tour toccando ogni parte del mondo dal nome \"Still Most Wanted Tour\". Il tour riscosse un enorme successo, e in Italia, l'unico paese europeo ad avere due date consecutive, poich\u00e9 i biglietti della prima data furono venduti tutti nei primi dieci giorni di vendita. La cantante pubblic\u00f2 \"4ever Hilary Duff\", un album solo per l'Italia contenente canzoni inedite, pezzi remixati e live acustici. Durante la tappa del tour in Messico dello \"Still Most Wanted Tour\", la Duff ha trovato il tempo di recitare anche in una puntata della soap opera \"Rebelde\".\nIl quinto album di Hilary Duff, \"Dignity,\" venne pubblicato il 22 marzo 2007 in contemporanea mondiale e negli Stati Uniti, vedendo la partecipazione nella produzione di Kara DioGuardi, Chantal Kreviazuk, Pink, Will.i.am. L'album esordisce alla terza posizione di Stati Uniti e Canada, esordendo inoltre nelle top10 di Italia, Irlanda e Giappone. Successivamente riceve la certificazione di disco doro dalla RIAA e dalla FIMI. Il singolo \"Play with Fire\", pubblicato il 21 agosto 2006, \u00e8 stato scritto e prodotto in collaborazione con Will.i.am ed \u00e8 l'unico singolo della Duff a non essere entrato nella classifica della Billboard Hot 100 senza mai raggiungerne la vetta. In Europa il singolo viene sostituito con il brano \"With Love\", pubblicato poi anche negli Stati Uniti, dove viene certificato disco d'oro. Il secondo singolo internazionale \u00e8 \"Stranger\" pubblicato il 25 maggio 2007 in Italia, il 10 luglio 2007 negli Stati Uniti mentre il 3 settembre 2007 nel Regno Unito.\n2008-2012: Greatest Hits, nuovi progetti come attrice e produttrice cinematografica.\nIl successivo lavoro cinematografico della Duff \u00e8 stato \"War, Inc.,\" in cui ha recitato al fianco di John Cusack, sua sorella Joan, Marisa Tomei e Ben Kingsley. La premi\u00e8re del film \u00e8 avvenuta a New York il 28 aprile 2008, in occasione del Tribeca Film Festival, dove \"War, Inc.\" ricevette una nomination. Sempre nello stesso anno la Duff \u00e8 apparsa nella terza stagione della serie TV \"The Hills\", accanto all'amica Hayden Panettiere.\nNell'anno l'artista annuncia un secondo album di greatest hits: \"Best of Hilary Duff\" . L'album contiene 12 tracce tra cui 4 inediti, \"Reach Out\", \"Holiday\" e i loro rispettivi remix. L'uscita dell'album \u00e8 avvenuta l'11 novembre in Stati Uniti e in Canada, al 3 dicembre in Giappone e al 23 gennaio 2009 in Italia. Nella versione europea, l'album contiene ben 16 tracce, di cui 7 brani inediti. Il singolo a esserne estratto \u00e8 \"Reach Out\". La Duff, nel gennaio 2009, in un'intervista per MTV, ha dichiarato di non esser mai stata d'accordo sulla creazione di questo Greatest Hits, ma che la sua ex casa discografica (la Hollywood Records) gliel'ha imposto.\nIl 10 aprile 2009 Hilary Duff ha partecipato come guest star nel diciannovesimo episodio della quarta stagione della serie televisiva \"Ghost Whisperer\", dal titolo \"Thrilled to Death\", la puntata risulta essere la pi\u00f9 seguita della serie con oltre 10 milioni di telespettatori. Il mese successivo fu presentato al \"Buffalo Niagara Film Festival\" \"What Goes Up\", una commedia drammatica con protagonista la Duff, al fianco di Steve Coogan, Josh Peck, Olivia Thirlby e Molly Shannon, dove inoltre l'artista cura alcuni brani della .\nSuccessivamente la Duff entr\u00f2 a far parte del cast del film \"Stay Cool\", al fianco di Winona Ryder, Mark Polish, Sean Astin, Chevy Chase e Jon Cryer. Nello stesso mese l'attrice ha partecipato a un episodio della decima stagione della famosa serie \"Law &amp; Order - Unit\u00e0 vittime speciali\". Nel settembre 2009 Hilary entra a far parte del cast di \"Gossip Girl\", in cui ha interpretato Olivia Burke. L'11 dicembre 2009 fu proiettato nei cinema americani \"According To Greta\", un film drammatico in cui la Duff recit\u00f2 assieme al premio Oscar Ellen Burstyn, Michael Murphy, Melissa Leo ed Evan Ross, e di cui \u00e8 produttrice esecutiva.\nNel corso del 2009 l'ormai ex casa discografica di Hilary Duff, la Hollywood Records pubblica l'ultimo lavoro della Duff, il suo primo album live. Registrato durante il concerto del \"Dignity World Tour\" del 15 agosto 2007 al \"Gibson Amphiteatre\" di Los Angeles.\nNel 2010, la Duff ha recitato nel film per la ABC Family, \"Un principe in giacca e cravatta\", diretto da Gil Junger. Il 6 febbraio 2010 fu presentato al \"Santa Barbara International Film Festival\", in prima assoluta, il film drammatico \"Bloodworth\", basato sul romanzo \"Provinces of Night\" di William Gay. Nel cast, oltre a Hilary Duff, sono presenti attori come Val Kilmer, Kris Kristofferson e Frances Conroy. Il film, diretto da Shane Taylor fu presentato a livello internazionale alla diciassettesima edizione dell\"Austin Film Festival\". A novembre dello stesso anno, la Duff ha recitato in un episodio della sitcom \"Community\", nella quale ha interpretato la studentessa Meghan. Negli ultimi mesi del 2010, l'attrice gir\u00f2 un nuovo film, \"She Wants Me,\" con Charlie Sheen, Josh Gad, Aaron Yoo e Johnny Messner.\n2011-2017: gravidanza, il ritorno con \"Breathe In. Breathe Out.\" e la serie televisiva \"Younger\".\nNel 2011 avrebbe dovuto interpretare il ruolo da protagonista in \"The Story of Bonnie and Clyde\", ma fu sostituita in seguito all'annuncio della sua prima gravidanza. Nell'agosto 2012 Hilary Duff ha comunicato, tramite il suo account Twitter, di aver raggiunto un accordo con la 20th Century Fox per un comedy show televisivo nel quale sar\u00e0 sia protagonista sia produttrice. L'attrice reciter\u00e0 come guest star nel 20\u00ba episodio della terza stagione di \"Aiutami Hope!\", la celebre sitcom creata da Greg Garcia. Il 6 agosto 2013 viene annunciata l'uscita di \"Wings\", film d'animazione diretto da Olga Lopato in cui Hilary Duff doppia Windy e termina di recitare nel film \"Flock of Dudes,\" uscito nelle sale solo nel 2016.\nDal 2014 Hilary Duff entra a far parte del cast principale di una nuova serie televisiva intitolata \"Younger\", prodotta da Darren Star, che ha esordito sul canale TV statunitense TV Land il 31 marzo 2015. Si tratta del primo ritorno dell'attrice in una serie televisiva come co-protagonista, ottenendo ampio successo, tanto da ricevere due nomine ai People's Choice Awards e Teen Choice Award nel corso della serie.\nIl 28 marzo 2014 Hilary Duff annuncia di aver firmato un contratto per realizzare il suo nuovo album con una nuova etichetta discografica, la RCA Sony. Il 23 luglio 2014, a sette anni di distanza dall'ultimo album discografico, la cantante annuncia, attraverso un comunicato stampa, il suo ritorno nello scenario musicale con il lancio di una prima canzone, che anticipa l'uscita dell'album (prevista per l'inizio del 2015). Il primo brano estratto dal disco \u00e8 \"Chasing the Sun\", scritto insieme a Colbie Caillat, Jason Reeves e Toby Gad, che segna il ritorno nella Billboard Hot 100 della cantante esordendo alla posizione 79 e comparendo nelle classifiche di Australia, Canada e Spagna. Il secondo singolo del nuovo album \u00e8 \"All About You\", pubblicato il 12 agosto 2014, che esordisce alla 20\u00aa posizione della classifica australiana ricevendo successivamente la certificazione di disco d'oro. Il 7 aprile 2015, viene pubblicato il terzo singolo del nuovo album: \"Sparks\", divenendo la sua quinta top10 nella US Dance Club Songs ed esordendo alla posizione 93 della Billboard Hot 100, ricevendo successivamente la certificazione di disco d'oro in Messico. Il 12 giugno 2015 viene pubblicato l'album \"Breathe In. Breathe Out.\", che esordisce alla quinta posizione della Billboard 200 e Billboard Canadian Albums. Successivamente esce il singolo \"My Kind\", il cui video riprende scene delle prove per la coreografia di \"Sparks\" e di registrazione dell'album.\n2018-presente: Disney+ e nuovi progetti.\nNel 2018 ha annunciato che stava girando un film indipendente, poi rivelatosi intitolato \"Sharon Tate - Tra incubo e realt\u00e0.\" Il film \u00e8 uscito nell'aprile del 2019, ottenendo il plauso della critica, tra cui sia ai Reel Independent Film Festival di Hollywood sia ai Golden Raspberry Award. Hilary Duff ha vinto i premi come migliore attrice per la sua interpretazione. Nel settembre 2018, \u00e8 stato confermato che la Duff viene inserita nel cast di attori che presteranno la sua voce nel film d'animazione \"Meet Your Tooth Fairy\", e nel settembre 2019 viene annunciata la registrazione dell'ultima serie di Younger, bloccata successivamente per la pandemia di COVID-19 per essere ripresa in futuro.\nLa Duff ha annunciato all'Expo D23 dell'agosto 2019 che riprender\u00e0 il suo ruolo di McGuire in un prossimo rilancio della serie sul nuovo servizio di streaming Disney+. A gennaio 2020 le riprese si sono fermate per alcune critiche mosse contro la produzione da parte dell'attrice e del produttore creativo Terri Minsky con Walt Disney Pictures.\nNel febbraio 2020, il produttore musicale RAC ha pubblicato la cover del brano \"Never Let You Go\" che vede cantare sia la Duff sia suo marito Matthew Koma. Una cover del successo dei primi anni 2000 della band Third Eye Blind, \u00e8 la prima uscita musicale della Duff dopo la sua cover del 2016 di \"Little Lies\" per \"Younger.\" Nell'aprile 2021 annuncia che sar\u00e0 protagonista di uno spinoff di \"How I Met Your Mother\" intitolato \"How I Met Your Father\", sia interpretando il ruolo principale che producendo gli episodi previsti per la piattaforma Hulu.\nVita privata.\nNel 2001, a quattordici anni, la Duff viene collegata romanticamente al primo fidanzato pubblico, nonch\u00e9 collega teen star Aaron Carter. Nel corso della relazione viene scoperto il tradimento di lui con Lindsay Lohan, generando una faida tra le due ragazze. Dopo lo scandalo, divenendo una delle storie di gossip pi\u00f9 eclatanti della pop culture, la relazione ha proseguito sino al 2004. Nel 2014 Carter torna a parlare della loro relazione su Twitter, affermando: \u00abPasser\u00f2 il resto della mia vita a fare del mio meglio per tornare con lei. Non fate gli stupidi, non perdete l'amore della vostra vita, come ho fatto io\u00bb.\nNel 2004, a soli sedici anni e dopo diverse speculazioni, sua madre Susan - allora manager della figlia -, conferma tramite un'intervista a People Magazine la relazione col frontman dei Good Charlotte, Joel Madden, pi\u00f9 grande di lei di otto anni, generando scandalo nei tabloid statunitensi. La relazione viene poi interrotta nella fine del 2006, a seguito del tradimento di lui con la socialite Nicole Richie.\nNell'estate del 2007 inizia a frequentare Mike Comrie, giocatore canadese di hockey su ghiaccio dei Pittsburgh Penguins. Nel febbraio 2010, durante una vacanza a Maui, i due si fidanzano per poi sposarsi il 14 agosto dello stesso anno a Santa Barbara in California.\nIl 20 marzo 2012 nasce l'unico figlio della coppia, Luca Cruz Comrie.\nNel 2014, tramite il profilo Twitter di lei, la coppia annuncia una separazione consensuale, continuando per\u00f2 a crescere insieme il figlio. A febbraio del 2015 \u00e8 la Duff a consegnare i documenti per ufficializzare il divorzio, citando differenze inconciliabili e chiedendo la custodia primaria del figlio. L'atto viene poi finalizzato con il divorzio effettivo nel febbraio del 2016.\nNello stesso anno, inizia una relazione col suo personal trainer Jason Walsh, che termina nel 2017 a seguito di alcune insidie che vedevano coinvolta la coppia a seguito dei festeggiamenti di Halloween.\nLa relazione con Matthew Koma, musicista e cantautore, inizia nel 2015 durante la lavorazione per il suo album \"Breathe In. Breathe Out.\" che il disc- jockey produce. Nel gennaio 2017 la coppia sfila sul tappeto rosso dei SAG Awards.\nIl secondo figlio, il primo con il fidanzato Matthew, Banks Violet Bair, nasce il 25 ottobre 2018 a Los Angeles, presso la casa della cantante con parto in acqua.\nIl 9 maggio 2019 Duff e Koma si fidanzano, sposandosi sette mesi pi\u00f9 tardi, la sera del 21 dicembre..\nIl 24 marzo 2021 nasce la secondogenita Mae James Bair che, come la sorella maggiore Banks Violet, nasce in casa tramite parto in acqua.\nImprenditrice: moda, beauty e design.\nLa cantante/attrice si \u00e8 anche cimentata nel mondo della moda disegnando la sua linea d'abbigliamento personale, chiamata \"Stuff by Hilary Duff\". \u00c8 stata lanciata il 12 marzo 2004 e distribuita in USA, dalla \"Target\" e, in Canada, dalla \"Zeller\". Nel 2006 \u00e8 stata lanciata una nuova collezione che ha gi\u00e0 riscosso molto successo. Hilary Duff lavora anche in campo pubblicitario. \u00c8 stata la ragazza immagine della \"Candies\", una casa d'abbigliamento americana, e della Barbie, per le quali ha girato numerosi spot.\nIl 28 settembre 2006, giorno del suo diciannovesimo compleanno, in America venne presentato il suo primo profumo, \"With Love\". Sempre nel 2006 ha collaborato con la \"Tiger Electronics\", sponsorizzando \"VideoNow\" e \"Massively Mini Media\", due lettori digitali realizzati dalla compagnia, e con la \"EA Games\" per la partecipazione nel videogioco \"The Sims 2 Pets\", dove \u00e8 comparsa come un personaggio del gioco insieme alla sua cagnolina Lola.\nNel 2009 e 2010 ha collaborato con la stilista Donna Karan, disegnando una nuova linea per il marchio DKNY Jeans dal nome \"Femme\". Dopo il successo della linea autunnale, \u00e8 stata disegnata e pubblicata l'omonima linea estiva. La Duff \u00e8 tornata alla sua carriera di stilista inisieme al marchio nel gennaio 2018, per la prima volta in nove anni da \"Femme for DKNY\".\nNel gennaio 2017, Duff \u00e8 diventato uno degli investitori della linea cosmetica Kopari Beauty, insieme ad altre celebrit\u00e0 come Ashton Kutcher, Mila Kunis e Karlie Kloss.\nNel gennaio 2019, la Duff ha investito con la comica Chelsea Handler nella linea di cosmetici \"Nudestix\". Il suo investimento l'ha portata a lanciare il proprio kit di trucco chiamato \"Daydreamer\", nel settembre 2019. Nello stesso mese, grazie al successo della sua collezione di occhiali con GlassesUSA, la Duff ha lanciato un'edizione limitata della sua collezione \"Bold Capsule\". A novembre, Duff insieme a diverse altre celebrit\u00e0, tra cui Patrick Schwarzenegger e Will Smith, sono stati nominati investitori nel prodotto virale per bambini \"Cubcoat\", raccogliendo un fatturato di 4,85 milioni di dollari. Ha anche lanciato una capsule collection sotto la linea di abbigliamento per bambini della sorella Haylie \"Little Moon Society\".\nNel novembre 2019, Duff \u00e8 stata annunciata come nuovo co-proprietario e chief brand officer della linea di prodotti Naturalena Brands, comprendendti il marchio di prodotti per bambini \"Happy Little Camper\" e i prodotti per la cura femminile \"Veeda\". Il mese successivo ha lanciato la sua quarta capsule collection con GlassesUSA nell'ambito della sua collaborazione \"AM/PM\". Il 23 febbraio 2021 l'azienda di tutine Smash + Tess ha lanciato una collezione di tutine per le madri e i loro bambini piccoli assieme alla Duff, andata esaurita in pochi minuti.\nLibri.\nIl 12 ottobre 2010, in America \u00e8 stato edito dalla casa editrice Simon &amp; Schuster \"Elixir\", il primo libro scritto da Hilary Duff, in collaborazione con Elise Allen. Il libro, destinato a un pubblico di giovani adulti, racconta la storia di Clea Raymond, una diciassettenne che sogna di fare la fotoreporter. La ragazza, figlia di due genitori molto famosi, \u00e8 alle prese con la misteriosa scomparsa del padre, un uomo politico in missione umanitaria. Il libro mescola l'elemento paranormale con quello fantasy. Diventato un best seller dopo solo una settimana, il libro \u00e8 il primo di una serie di tre libri. Il secondo libro della trilogia, uscito l'11 ottobre 2011, s'intitola \"Devoted\", mentre l'ultimo libro, \"True\", \u00e8 stato pubblicato ad aprile 2013.\nNel marzo 2021 viene pubblicato il libro per bambini \"My Little Brave Girl\", scritto dalla Duff ed edito da Random House. Il libro ha debuttato al numero 8 della lista dei best seller del The New York Times, nella categoria dei libri illustrati per bambini.\nFilantropia.\nLa Duff ha donato dollari alle vittime dell'uragano Katrina recandosi anche sul luogo del disastro. Impegnata nel sociale, ha organizzato diversi concerti di beneficenza.\nA luglio 2009 \u00e8 stata nominata giovane ambasciatrice di Bogot\u00e0, la capitale della Colombia. La carica le \u00e8 stata attribuita dal sindaco Samuel Moreno durante la missione che l'ha vista impegnata nella distribuzione di cibo ai bambini della citt\u00e0.\nHa aiutato diversi enti benefici nel corso degli anni e supporta oltre trenta cause.\n\u00c8 anche membro dell'organizzazione benefica per bambini \"Kids With A Cause\", servendo nel comitato consultivo della stessa organizzazione e per la fondazione UNICEF Hepburn Child Benefit per la quale, il 16 ottobre 2012 ha partecipato a un evento pubblico chiamato \"Una Chiacchierata Con Hilary Duff\" trasmesso in diretta streaming in oltre 320 college in tutto il territorio americano.\nNel 2008 ha preso parte a uno spot per la campagna \"Think Before You Speak\" prodotto da Ad Council e GLSEN, entrambe organizzazioni no profit statunitensi, per prevenire l'uso di un linguaggio scorretto nei confronti della comunit\u00e0 LGBTQ+ da parte dei giovani..\nNel 2012, dopo la nascita del suo primo figlio, ha partecipato alla campagna di Johnson's Baby Care, includendo attivit\u00e0 come mandare kit per l'igiene e la cura di s\u00e9 stessi alle neo mamme sul territorio americano e, in collaborazione con Save the Children, raccogliere fondi per famiglie e bambini bisognosi.\nHa partecipato inoltre a diverse campagne benefiche online, come ad esempio la partnership con Claritin di Bayer e la partecipazione alla raccolta di aiuti per l'alluvione a Hanalei del 2018, grazie agli acquisti della sua collaborazione con Muse \"Muse x Hilary Duff Collection\".\nNel 2017 ha partecipato all'iniziativa Telethon per l'alluvione di Houston, Texas.\nNel 2020, a parte aver condiviso insieme a suo marito Matthew Koma una donazione per gli incendi in Australia, ha donato alle famiglie in difficolt\u00e0 durante la pandemia da coronavirus prodotti per bambini del suo marchio \"Happy Little Camper\".\nLa Duff \u00e8 inoltre una sostenitrice dei diritti degli animali.\nSupporta l'organizzazione americana Returning To Freedom, ed \u00e8 ambasciatrice del The American Wild Horse Sanctuary.\nDoppiatrici italiane.\nNelle versioni in italiano dei suoi film, Hilary Duff \u00e8 stata doppiata da:\nDa doppiatrice \u00e8 sostituita da:\nPremi e riconoscimenti.\nHilary Duff entra nel Guinness World Record nell'edizione del 2006 come miglior attrice ragazza per aver guadagnato, nel 2003, 10 milioni di dollari."}
{"id": "517736", "revid": "287204", "url": "https://it.wikipedia.org/wiki?curid=517736", "title": "Dirac (disambigua)", "text": ""}
{"id": "517743", "revid": "219110", "url": "https://it.wikipedia.org/wiki?curid=517743", "title": "Thin client", "text": "In informatica un thin client (letteralmente \"client sottile\") \u00e8 un computer che opera come client in un sistema client/server, caratterizzato dalla presenza di nessuna o un ristretto numero di applicazioni poich\u00e9 il suo esercizio dipende strettamente da un server centrale per lo svolgimento della maggior parte delle proprie funzioni. La parola \"thin\" si riferisce proprio al minimalismo con cui questi client sono concepiti, e al fatto che tali computer vengono solitamente avviati tramite una piccola immagine di boot che contiene poco pi\u00f9 del necessario per connettersi a una rete e lanciare un web browser o un desktop remoto come X11, VNC, RDP o Citrix ICA.\nDescrizione.\nAdozioni del termine.\nIl termine thin client \u00e8 spesso adottato per descrivere software o sistemi operativi che si comportano con una logica analoga ad un computer di tipo thin client: ovvero dipende da un ulteriore software o un server centrale per fruire del pieno svolgimento delle sue funzioni di base.\nCaratteristiche.\nI computer di questo tipo, non prevedendo un utilizzo indipendente dal proprio server centrale, normalmente non hanno necessit\u00e0 di avere componenti in movimento come lo stesso disco rigido, lettori CD, ventole e sono caratterizzati da un case particolarmente ridotto."}
{"id": "517744", "revid": "149587", "url": "https://it.wikipedia.org/wiki?curid=517744", "title": "Valcorrente", "text": ""}
{"id": "517746", "revid": "1504506", "url": "https://it.wikipedia.org/wiki?curid=517746", "title": "Coordinata ciclica", "text": ""}
{"id": "517751", "revid": "123516050", "url": "https://it.wikipedia.org/wiki?curid=517751", "title": "Codice di Norimberga", "text": "Il Codice di Norimberga nasce dalle carte dei processi che si svolsero al termine della seconda guerra mondiale nell'omonima citt\u00e0 tedesca, in particolare da quelle del cosiddetto \"Processo ai dottori\" contro i medici nazisti che avevano perpetrato torture e sperimentazioni disumane contro innocenti in numerosi campi di sterminio tra cui quelli di Auschwitz e Birkenau. Su di esso si basa il Comitato Etico, ovvero quell'organismo indipendente che si occupa di tutelare i diritti, la sicurezza e il benessere dei soggetti che partecipano ad una sperimentazione.\nIl Codice traccia una linea di divisione tra sperimentazione lecita e tortura, e su sperimentazioni non regolate, prive di fondamenti etici. \nConsiste di 10 punti:"}
{"id": "517752", "revid": "88740", "url": "https://it.wikipedia.org/wiki?curid=517752", "title": "Etnapolis", "text": "Etnapolis \u00e8 un centro commerciale polifunzionale, progettato dell'architetto romano Massimiliano Fuksas e inaugurato il 23 novembre 2005. Si trova nel territorio di Belpasso, lungo la SS 121 Catania - Patern\u00f2 a cui \u00e8 collegato con uno svincolo specifico. \u00c8 definito in vari modi tra cui, \"citt\u00e0 del commercio\" e \"Citt\u00e0 del Tempo Ritrovato\". \u00c8 il quinto Centro Commerciale pi\u00f9 grande d'Italia, si estende per oltre 1\u00a0km ed ha un'area di circa 105.000 m\u00b2, contando oltre 130 negozi, un ipermercato Dec\u00f2 con 3.450 m\u00b2 di area di vendita e 11 ristoranti.\nLocalizzazione.\nIl complesso sorge in contrada Valcorrente, nel territorio del comune di Belpasso (nella citt\u00e0 metropolitana di Catania), tra Piano Tavola e Patern\u00f2, a pochi chilometri da Catania. Inizialmente sorta come zona industriale, \u00e8 diventata nel novembre 2005 uno dei centri della grande distribuzione in seguito alla costruzione di Etnapolis.\nNel 2006 sono iniziati i lavori per Etnafiere che costituisce il primo grande polo fieristico del sud Italia. L'11 marzo 2014 \u00e8 stata inaugurata la fiera. Il padiglione espositivo \u00e8 costituita da una superficie di 7.000 m\u00b2 e 2.000 di superficie esterna. \u00c8 un'area totalmente climatizzata, allestita con cento stand e spazi espositivi, un bar, sale riunioni e uffici per gli organizzatori, oltre a una sala convegni.\nL'architettura.\nIl complesso \u00e8 articolato in parte su tre e in parte su quattro livelli; di questi due sono sotterranei destinati a parcheggio come pure il tetto, utilizzato anch'esso come parcheggio sopraelevato. La sezione centrale ha la forma di una grande galleria e presenta due livelli di vendita. Le due sezioni est ed ovest invece sono ad un solo livello; con vari settori di vendita quello ovest, ed essenzialmente a servizi, cinema e ristoro quello est. Negli spazi interni la progettazione ha previsto gli spazi \"pubblici\" illuminati da luce naturale attraverso grandi lucernari, composti da grandi piani inclinati. Il prospetto principale, realizzato attraverso una \"doppia pelle\" di rivestimento, ha anche la funzione di vero e proprio spazio pubblicitario ospitando il logo ETNAPOLIS ed alcune altre insegne commerciali, come quelle dell'ipermercato e del negozio di elettronica, lungo tutto il lato che si affaccia a sud sulla statale 121, per circa 1\u00a0km.\nLa realizzazione.\nIl progetto architettonico \u00e8 stato curato da Massimiliano Fuksas. Parte del progetto esecutivo e la direzione lavori, cos\u00ec come si evince dagli atti depositati presso gli enti e le banche che hanno finanziato l'opera, \u00e8 stato curato per l'85 %, subentrando ad altri, dall'ingegnere Biagio Bisignani. La realizzazione del centro commerciale \u00e8 stata finanziata attraverso un Project Financing, curato dallo Studio Pogliese di Catania, per un importo complessivo di circa 160 milioni di euro, ed \u00e8 stata gestita dalla societ\u00e0 ICC - Italiana Centri Commerciali, che ne ha curato anche la commercializzazione degli spazi.\nL'Alis Immobiliare CTA S.p.A. (costituita nel 1998 e controllata del Gruppo Abate Spa) \u00e8 stata la societ\u00e0 proprietaria del Centro Commerciale Etnapolis fino al 30 settembre del 2018, data di cessione alla banca d'affari americana Morgan Stanley.\nImpatto occupazionale e commerciale.\nSecondo dati forniti dalla provincia di Catania a pieno regime Etnapolis avrebbe dato lavoro a 3280 persone, ma in atto sembra che la cifra reale sia molto inferiore stante tuttavia la mancanza di dati statistici recenti.\nSulle modalit\u00e0 di selezione ed assunzione per un numero cos\u00ec importante di posti, per di pi\u00f9 in una regione a forte tasso di disoccupazione come la Sicilia, si sono create numerose polemiche. Molti ritengono che l'apertura dell'immenso complesso abbia costituito un enorme danno sotto il profilo economico per il tessuto commerciale dei vicini comuni di Patern\u00f2 e di Belpasso e per le centinaia di piccoli esercizi commerciali nell'area circostante.\nI vari punti di ristoro, il cinema multisala e le altre attivit\u00e0 che restano aperte fino a tarda sera hanno trasformato Etnapolis, nel centro di ritrovo pi\u00f9 affollato nei fine settimana da giovani provenienti soprattutto da Patern\u00f2 e Belpasso ma anche da altri paesi etnei come Santa Maria di Licodia o Biancavilla.\nAccessi.\nEtnapolis \u00e8 raggiungibile da Catania e dalla tangenziale di Catania per mezzo della strada statale 121 in direzione Patern\u00f2; la stessa statale ne realizza il collegamento, dall'interno della regione, per mezzo di svincolo dedicato.\nIl centro commerciale \u00e8 raggiungibile anche per mezzo della Ferrovia Circumetnea che ha una propria stazione all'estremit\u00e0 ovest dello stesso, la stazione di Valcorrente.\nIpermercato.\nInizialmente il centro commerciale apr\u00ec con l'ipermercato Carrefour, con una GLA di circa 18.000 m\u00b2 e con una superficie di vendita di circa 11.500 m\u00b2. Dal 30 gennaio 2010 il Carrefour viene chiuso per poi riaprire il 5 febbraio 2010 con l'insegna IperFamila del Gruppo Abate, ridimensionando la superficie occupata dall'ipermercato, inizialmente a circa 6.000 m\u00b2, successivamente a 3.450 m\u00b2. A seguito della cessione di un ramo d'azienda al Gruppo Arena, l'ipermercato dal 18 febbraio 2019 cambia insegna diventando Iperstore Dec\u00f2, senza alterare la superficie lasciata da IperFamila."}
{"id": "517754", "revid": "6923", "url": "https://it.wikipedia.org/wiki?curid=517754", "title": "Villa Bisio", "text": "Villa Bixio \u00e8 una delle ville genovesi pi\u00f9 rinomate. Situata nel quartiere di Albaro. \u00c8 citata ripetutamente nella biografia del pittore Cesare Viazzi che molto collabor\u00f2 alla sua decorazione.\nCesare Viazzi, dopo l'esperienza decorativa delle tempere su muro di palazzo Raggio in via Balbi, prefer\u00ec eseguire le sue composizioni a olio, su tela, con telai all'occorrenza variamente sagomati. Questo gli consentiva qualit\u00e0 di materia pittorica a lui pi\u00f9 congeniale, maggiore brillantezza dei colori, lavoro al cavalletto in una postura pi\u00f9 agevole, trasferibilit\u00e0 delle opere che - prima di essere situate in loco con cornici in stucco - potevano figurare in esposizioni pubbliche.Proprio questa mobilit\u00e0 degli apparati decorativi del Viazzi consent\u00ec il loro distacco e trasferimento a proprietari tutt'oggi sconosciuti.\nUna serie di quattro immagini scattate dal fotografo genovese Sciutto nell'anno 1900, una calcografia della rivista \"Natura e Arte\" dell'aprile 1908, la descrizione di una visita allo Studio del Viazzi al palazzo del Principe apparsa sul giornale \"il Caffaro\" del 4-5 aprile 1899, consentono di documentare con certezza, se non la villa per intero, almeno una parte importante del suo interno: il complesso decorativo di Viazzi intitolato \"Invocazione alla Fertilit\u00e0.\"\nCos\u00ec si legge sul Caffaro: \nUn altro complesso decorativo del Viazzi qui presente - la \"Gar\u00e7onni\u00e8re di Via XX Settembre\" - \u00e8 andato disperso in collezioni private. Ne esiste una documentazione fotografica d'epoca presentata con grande eleganza, rilegata in pelle con sovrimpressioni in oro, segno della considerazione di cui l'allestimento nel suo complesso pot\u00e9 godere all'epoca."}
{"id": "517755", "revid": "2730", "url": "https://it.wikipedia.org/wiki?curid=517755", "title": "Pierre Nicolas", "text": "Fu per trent'anni l'ombra di Georges Brassens, accompagnandolo col suo contrabbasso sulle scene e nelle registrazioni in studio. Si conobbero nel 1952, nel cabaret di Patachou, a Montmartre; Pierre suonava nell'orchestra di L\u00e9o Clarens, che accompagnava Patachou. Brassens gli chiese se volesse accompagnare il suono della chitarra col suo strumento; accettando l'invito, Nicolas diede il \"la\" ad un'amicizia pi\u00f9 che decennale.\nQuando non seguiva Brassens nei suoi spostamenti e concerti, Nicolas accompagnava Barbara in scena al Bobino Music-Hall e nelle registrazioni di numerosi suoi dischi. Nella sua carriera, oltre che di Brassens e Barbara, Nicolas fu il bassista di Patachou, Jacques Brel, Charles Trenet ed altri ancora. Anche dopo la morte di Brassens, Pierre Nicolas parteciper\u00e0 alla registrazione, da parte di Jean Bertola, di alcuni inediti del cantautore di S\u00e8te; avrebbe anche voluto scrivere un libro sui suoi trent'anni al seguito di Brassens, ma mor\u00ec prima di realizzare questo desiderio, nel gennaio 1990."}
{"id": "517759", "revid": "1318658", "url": "https://it.wikipedia.org/wiki?curid=517759", "title": "Arrondissement di Aubusson", "text": "L\"arrondissement\" di Aubusson \u00e8 un \"arrondissement\" dipartimentale della Francia situato nel dipartimento Creuse, nella regione della Nuova Aquitania.\nStoria.\nFu creato nel 1800 sulla base dei preesistenti distretti.\nComposizione.\nL\"arrondissement\" \u00e8 composto da 118 comuni raggruppati in 12 cantoni:"}
{"id": "517761", "revid": "287204", "url": "https://it.wikipedia.org/wiki?curid=517761", "title": "Da un villaggio in memoria del futuro", "text": "Da un villaggio in memoria del futuro o Il villaggio della nuova vita (\u0427\u0435\u0432\u0435\u043d\u0433\u0443\u0440. \u043f\u0443\u0442\u0435\u0448\u0435\u0441\u0442\u0432\u0438\u0435 \u0441 \u043e\u0442\u043a\u0440\u044b\u0442\u044b\u043c \u0441\u0435\u0440\u0434\u0446\u0435\u043c) \u00e8 un romanzo filosofico dello scrittore sovietico Andrej Platonovi\u010d Platonov, pubblicato nel 1972.\nTrama.\nIl romanzo \u00e8 ambientato nella localit\u00e0 allegorica di \u010cevengur, una citt\u00e0 immaginaria del cuore della Russia rurale i cui abitanti scelgono di applicare progressivamente una forma di comunismo integrale. Il lavoro stesso viene abolito, i borghesi sono eliminati dalla citt\u00e0, i pochi abitanti sono quotidianamente impegnati in un inutile e continuo spostamento delle abitazioni e delle coltivazioni, praticato solo in quanto improduttivo.\nSi tratta di una metafora distopica, in cui il lavoro, in netta contrapposizione con le posizioni del razionalismo costruttivistico, \u00e8 permesso solamente allorquando non comporta alcun beneficio.\nTuttavia la vita del villaggio viene turbata dal continuo contatto con la civilt\u00e0 esterna; l'arrivo di due amanti, Sofia e Simon, riporta alla memoria dei cittadini i loro amori perduti, e li costringe ad affrontare il fatto che il comunismo non sia in grado di esaurire ogni loro desiderio. Alla ricerca di una soluzione definitiva all'infelicit\u00e0 umana, gli utopisti di \u010cevengur s'immergono uno ad uno nel lago su cui si affaccia la cittadina, esprimendo un desiderio ciascuno per il futuro."}
{"id": "517765", "revid": "78273", "url": "https://it.wikipedia.org/wiki?curid=517765", "title": "Scia vorticosa di von K\u00e0rm\u00e0n", "text": ""}
{"id": "517767", "revid": "287204", "url": "https://it.wikipedia.org/wiki?curid=517767", "title": "Scia di Von Karman", "text": ""}
{"id": "517768", "revid": "363629", "url": "https://it.wikipedia.org/wiki?curid=517768", "title": "Banca del seme", "text": "La banca del seme \u00e8 un'azienda dove viene acquistato lo sperma di donatori (anonimi in alcuni Stati) in cambio di denaro. Quello stesso sperma, crioconservato, viene poi utilizzato per la fecondazione assistita.\nIn alcuni casi la banca del seme conserva anche ovociti di donatrici.\nAlle banche del seme si possono rivolgere coppie eterosessuali in caso di infertilit\u00e0 o di malattie genetiche, ma i clienti possono essere, ove le leggi lo consentano, anche \"single\" o coppie omosessuali che desiderino avere dei figli.\nIn altri casi, l'acquirente cerca un figlio con determinate caratteristiche, e ci\u00f2 pone un problema etico legato ad un uso eugenetico delle banche del seme."}
{"id": "517771", "revid": "198277", "url": "https://it.wikipedia.org/wiki?curid=517771", "title": "\u010cestm\u00edr Vycp\u00e1lek", "text": "Biografia.\nIl padre P\u0159emysl vedeva in lui un grande campione, e da grande tifoso dello Slavia Praga, ogni settimana lo portava allo stadio \"Spartan\". La madre Jarmila voleva che il giovane concludesse gli studi. \u010cestm\u00edr super\u00f2 le classi del ginnasio e quelle dell'Accademia Commerciale e a 17 anni ebbe diploma e lasciapassare dei dirigenti dello Slavia Praga per giocare nella prima squadra. Nel 1944, in piena seconda guerra mondiale, \u010cestm\u00edr fu deportato nel campo di concentramento di Dachau ove pass\u00f2 otto mesi in condizioni estreme.\nMor\u00ec la mattina del 5 maggio 2002, il giorno in cui la Juventus vinceva il 26\u00ba scudetto e in cui, trent'anni prima, era perito un suo figlio (nato a Palermo) nell'incidente aereo del volo Alitalia 112. Era lo zio materno di Zden\u011bk Zeman e veniva soprannominato informalmente \"Cesto\". Si era stabilito a Mondello una volta chiusa la carriera sportiva. \u00c8 sepolto a Palermo. Nel 2014 il Comune di Palermo ha rinominato \"Vycp\u00e1lek\" il piazzale antistante lo stadio Renzo Barbera.\nCaratteristiche tecniche.\nGiocatore.\nGiocava come centrocampista, in particolare mezzala destra, e possedeva una buona visione di gioco.\nGiocatore di classe, aveva un carattere forte, trascinatore, da leader. Assomigliava come tipo di gioco a Giovanni Ferrari: aveva un'ottima tecnica, un eccellente controllo di palla e una buona visione di gioco e la capacit\u00e0 di valutare le situazioni tattiche per comportarsi di conseguenza. Quando si avvicinava all'area di rigore diventava molto pericoloso per gli avversari perch\u00e9 era dotato di un tiro molto potente e preciso.\nAllenatore.\nEra bravo a valorizzare i giovani.\nCarriera.\nGiocatore.\nClub.\nInizi\u00f2 a giocare con lo . Dopo la fine della seconda guerra mondiale, nel corso della quale fu anche internato a Dachau, nel 1945 impression\u00f2 positivamente i tecnici dello Slavia Praga che lo rivollero nella rappresentativa boema.\nIl segretario generale della Artino era rimasto a sua volta colpito dalla coppia dello Slavia Praga Vycp\u00e1lek-Korostelev: il duo accett\u00f2 l'offerta della squadra torinese, divenendo entrambi i primi calciatori stranieri della squadra bianconera nel secondo dopoguerra. Vycp\u00e1lek debutt\u00f2 con i piemontesi il 6 ottobre 1946 nella \"classica\" contro il : anche grazie alle sue prestazioni la Juventus rimont\u00f2 da 3-1 a 3-3, e lo stesso calciatore cecoslovacco segner\u00e0 la rete del momentaneo 3-2. Vycp\u00e1lek gioc\u00f2 a Torino soltanto la stagione 1946-1947, collezionando 27 presenze e 5 reti, dopodich\u00e9 pass\u00f2 al , all'epoca in Serie B.\nCon il club siciliano, dove rimase per cinque stagioni, vide la definitiva consacrazione, centrando la promozione in Serie A gi\u00e0 alla prima (1947-1948) e divenendo capitano della squadra: cos\u00ec facendo, divent\u00f2 il primo straniero ad aver ricoperto questo ruolo in un campionato italiano di massima serie. \u00c8 stato anche il primo calciatore straniero del Palermo a segnare una tripletta in Serie A, nella partita del 23 ottobre 1948 vinta per 3-0 sulla ; tale record sar\u00e0 poi eguagliato il 14 novembre 2010, in un 3-1 al , dall'argentino Javier Pastore.\nNella stagione 1952-1953 si trasfer\u00ec al con cui rimase per sei anni, ottenendo anche in Emilia i gradi di capitano, e ricoprendo inoltre dal 1956 il doppio ruolo di giocatore-allenatore prima di terminare la carriera agonistica nel 1958.\nNazionale.\nGioc\u00f2 una partita non ufficiale con una selezione boema, allo stadio \"Spartan\", contro la : Vycp\u00e1lek realizz\u00f2 un gol di testa e la partita si concluse sull'1-1.\nAllenatore.\nVycp\u00e1lek inizi\u00f2 la carriera di allenatore nel 1958 a Palermo, citt\u00e0 in cui fece in seguito trasferire la sua famiglia dopo l'occupazione della Cecoslovacchia da parte dell'Armata Rossa durante la primavera di Praga. Al termine della stagione 1958-1959, il secondo posto raggiunto nel campionato cadetto valse la promozione rosanero in Serie A. Venne poi esonerato dalla panchina palermitana il 15 maggio 1960, poche ore prima della trasferta sul campo dell' (3-3), per decisione dell'allora segretario Tot\u00f2 Vilardo.\nOltre ai rosanero, in questa fase della carriera guid\u00f2 anche il in Serie C, nel campionato 1960-1961, con cui manc\u00f2 la possibile promozione in Serie B solo nelle ultime giornate, e il , sempre in terza serie, per il biennio seguente. Dopo un altro periodo in cui ritorn\u00f2 al Palermo, stavolta in qualit\u00e0 di tecnico del settore giovanile, nel 1965 prese le redini della , societ\u00e0 all'epoca presieduta da Renzo Barbera e militante nel campionato siciliano di Prima Categoria, con cui l'11 giugno 1966 ottenne la promozione in Serie D vincendo lo spareggio intergirone contro la Provinciale di Messina (2-0). Guid\u00f2 la squadra biancazzurra anche nella stagione successiva, ottenendo una salvezza tranquilla, e in seguito allen\u00f2 il nel campionato 1969-1970.\nNel dicembre 1970, dopo essere stato esonerato dalla societ\u00e0 mazarese, ritorn\u00f2 alla Juventus grazie anche a un incontro a Bagheria col suo vecchio amico e compagno di squadra Giampiero Boniperti, a quei tempi presidente del club bianconero. Divenuto allenatore delle giovanili juventine, l'anno seguente Vycp\u00e1lek, dopo l'improvvisa morte di Armando Picchi, fu promosso alla guida della prima squadra. Il cecoslovacco rimase tecnico dei torinesi per il successivo triennio, vincendo due scudetti consecutivi nelle stagioni 1971-1972 e 1972-1973, disputando poi nel 1973 le finali di Coppa dei Campioni e Intercontinentale. Nell'annata 1971-1972 ricevette inoltre il trofeo Seminatore d'oro, unico allenatore non italiano, insieme allo svedese Nils Liedholm, a essere stato insignito con tale riconoscimento.\nNel 1974 lasci\u00f2 la panchina bianconera a Carlo Parola, rimanendo negli anni seguenti nell'organigramma della Juventus in qualit\u00e0 di osservatore."}
{"id": "517778", "revid": "1318658", "url": "https://it.wikipedia.org/wiki?curid=517778", "title": "Arrondissement di Bourges", "text": "L\"arrondissement\" di Bourges \u00e8 un \"arrondissement\" dipartimentale della Francia situato nel dipartimento del Cher, nella regione del Centro-Valle della Loira.\nStoria.\nFu creato nel 1800 sulla base dei preesistenti distretti. Nel 1926 vi fu integrato l'arrondissement soppresso di Sancerre.\nComposizione.\nL\"arrondissement\" \u00e8 composto da 131 comuni raggruppati in 16 cantoni:"}
{"id": "517779", "revid": "339392", "url": "https://it.wikipedia.org/wiki?curid=517779", "title": "Street rock", "text": ""}
{"id": "517781", "revid": "339392", "url": "https://it.wikipedia.org/wiki?curid=517781", "title": "Street Rock", "text": ""}
{"id": "517785", "revid": "287204", "url": "https://it.wikipedia.org/wiki?curid=517785", "title": "Cestmir Vycpalek", "text": ""}
{"id": "517787", "revid": "33689", "url": "https://it.wikipedia.org/wiki?curid=517787", "title": "Cd", "text": ""}
{"id": "517790", "revid": "306856", "url": "https://it.wikipedia.org/wiki?curid=517790", "title": "The Hollow Men", "text": "The Hollow Men (\"Gli uomini vuoti\") \u00e8 una poesia che Thomas Stearns Eliot scrive nel 1925 durante un periodo di assenza dal lavoro a causa di un esaurimento nervoso.\nIl titolo.\n\"The Hollow Men\" pu\u00f2 essere letto come un'estensione dello stesso modello di ricerca e sconfitta de \"La terra desolata\". Questa poesia \u00e8 introdotta da due epigrafi: la prima, \"Un penny per il vecchio Guy\", fa riferimento al fantoccio di paglia bruciato ogni 5 novembre, anniversario della morte di Guy Fawkes, organizzatore del \"complotto delle polveri\" contro Giacomo I d'Inghilterra (1605). La seconda, \"Mistah Kurtz... he dead\", proferita da un servitore nero in \"Cuore di tenebra\" di Joseph Conrad, \nAnalisi.\nGli uomini vuoti si presentano direttamente attraverso un monologo drammatico: essi non hanno identit\u00e0, personalit\u00e0, non riescono a stare in piedi da soli e sussurrano parole vuote \"As wind in dry grass Or rats' feet over broken glass\" (\"come il vento nell'erba secca o i piedi dei topi sul vetro rotto\"). Questi sono il correlativo oggettivo dell'uomo moderno, quegli stessi viventi moribondi che affollavano la terra desolata, \"figure senza forma, ombra senza colore, forza paralizzata, gesto privo di moto\". Non sono come Kurtz o i dannati danteschi anime violente, ma solo uomini cavi e di paglia. Essi non riescono a sostenere lo sguardo degli occhi degli uomini virtuosi poich\u00e9 questi per loro sono come \"Sunlight on a broken column\" (\"luce solare su una colonna rotta\"), sottolineando una morte prematura.\nGli uomini vuoti vivono in deserto, una terra morta, arida come loro sia psicologicamente che religiosamente a causa della mancanza di acqua. In questa terra vivono solo cactus, un altro correlativo oggettivo per indicare la sterilit\u00e0 visto che i cactus non danno frutti, le spine del mondo moderno. Qui hanno costruito immagini di pietra che in realt\u00e0 sono solo falsi idoli che ricevono \"The supplication of a dead man's hand Under the twinkle of a fading star\" (\"la supplica della mano di un uomo morto sotto il bagliore di una stella che svanisce\"). Poi si svegliano soli, come in \"Cuore di Tenebra\": \"We live, as we dream - alone\" (\"viviamo come sogniamo, soli\"). Non potendo far altro che innalzare preghiere a quella pietra infranta sottolineando la mancanza di comunicazione, empatia e condivisione dei sentimenti.\nNella valle vuota di stelle morenti, una mascella rotta di un regno passato (declino del mondo moderno), non ci sono anime, n\u00e9 di conseguenza occhi, essi brancolano insieme senza parlare, ammassati sulla riva di un tumido fiume che potrebbe essere sia l'Acheronte o il fiume Congo altrettanto infernale in \"Cuore di Tenebra\". Non torneranno ad essere anime a meno di una speranza miracolosa come la Rosa di molte foglie del Paradiso che appare vana. Gli uomini vuoti si trovano bloccati in questa situazione di inerzia e paralisi, di debolezza della volont\u00e0, incapaci di affrontare il salto esistenziale di Kierkegaard.\nL'ombra richiama ancora un discorso di Bruto nel Julius Caesar dell'atto II:\nL'ombra rappresenta una \"life-in-death\" (vita nella morte) che ha avuto la possibilit\u00e0 di riconoscere la differenza tra salvezza e dannazione, ma ha rigettato questa possibilit\u00e0 e scelto di non scegliere tra le due, e vivr\u00e0 per sempre in un Limbo. Irrompe cos\u00ec una voce esterna che dice \"Perch\u00e9 Tuo \u00e8 il Regno Perch\u00e9 Tuo \u00e8 La vita \u00e8 Perch\u00e9 Tuo \u00e8 il...\", ma il mondo non finisce con un'esplosione, bens\u00ec in un gemito (\"Cos\u00ec il mondo finisce / Cos\u00ec il mondo finisce / Cos\u00ec il mondo finisce / Non con uno schianto ma con un lamento\")."}
{"id": "517794", "revid": "6923", "url": "https://it.wikipedia.org/wiki?curid=517794", "title": "Battaglia di al-Zallaqa", "text": "La battaglia di al-Zall\u0101qa (23 ottobre 1086), passata alla storia dell'Europa cristiana come la Battaglia di Sagrajas, fu uno scontro avvenuto nell'ampio contesto della \"Reconquista\" spagnola tra le truppe del comandante almoravide Y\u016bsuf ibn T\u0101shf\u012bn e il Re Alfonso VI di Castiglia, combattuto a nord della regione dell'Estremadura.Conclusasi con una decisiva vittoria musulmana (la Castiglia perse la quasi totalit\u00e0 dei suoi armati), segn\u00f2 il definitivo ingresso degli Almoravidi in Spagna.\nAntefatto.\nY\u016bsuf Ibn T\u0101shf\u012bn, sultano almoravide del Marocco rispose alla richiesta d'aiuto degli emiri della Spagna islamica, sbarcando ad Algeciras con uomini. Condusse i suoi uomini nel nord di \"al-Andalus\" finch\u00e9 non giunse al luogo che sarebbe in seguito stato chiamato al-Zall\u0101qa. I soldati degli emiri di al-Andalus (tra cui quelli di Muhammad al-Mu\u02bftamid, emiro di Siviglia) si congiunsero al suo esercito lungo il percorso e la sua armata arriv\u00f2 a contare soldati.\nAlfonso VI di Castiglia arriv\u00f2 sul campo di battaglia il 23 ottobre 1086 con circa 2.500 uomini, di cui 1.500 cavalieri, di cui 750 cavalieri pesanti, alcuni dei quali ebrei, e scopr\u00ec di essere in evidente inferiorit\u00e0 numerica. I due leader trattarono prima della battaglia e Y\u016bsuf ibn T\u0101shf\u012bn offr\u00ec al suo nemico tre scelte: convertirsi all'Islam, pagare un tributo o combattere. Alfonso scelse di combattere.\nLo scontro.\nLa battaglia cominci\u00f2 all'alba di venerd\u00ec il 23 ottobre 1086. con un attacco di Alfonso. Y\u016bsuf divise le sue forze in tre gruppi. Il primo gruppo contava uomini al comando di Muhammad al-Mu\u02bftamid, il signore abbadide di Siviglia; il secondo gruppo era composto da guerrieri capitanati da Y\u016bsuf stesso e il terzo gruppo al comando di Abd Rahman Rakaz consisteva in 4.000 guerrieri africani, armati con spade indiane e lunghi giavellotti. Muhammad al-Mu\u02bftamid e il suo gruppo combatterono da soli Alfonso fino a mezzogiorno, quando Y\u016bsuf e il suo gruppo circondarono Alfonso e le sue truppe. Il panico si sparse tra gli uomini di Alfonso che cominciarono ad arretrare; a quel punto Y\u016bsuf fece attaccare anche il terzo gruppo, che pose fine la battaglia.\nLe perdite di Alfonso furono pesantissime: solo 100 cavalieri riuscirono a ritornare in Castiglia. Alfonso sopravvisse ma perse una gamba.\nIl terreno della battaglia fu chiamato dai musulmani \"al-Zall\u0101qa\" (lett. \"terreno scivoloso\") perch\u00e9 i guerrieri scivolavano di continuo a causa dell'incredibile quantit\u00e0 di sangue che ricopriva il terreno. Da parte cristiana \u00e8 conosciuta come la battaglia di Sagrajas.\nConseguenze.\nPi\u00f9 della met\u00e0 dell'esercito castigliano fu perso. Una fonte afferma che solo 500 cavalieri tornarono in Castiglia, sebbene altri non supportino questa cifra bassa, quindi sembra che la maggior parte della nobilt\u00e0 sia sopravvissuta. Tra i morti c'erano i conti Rodrigo Mu\u00f1oz e Vela Ovequez. Re Alfonso VI riport\u00f2 una ferita ad una gamba che ne fece uno zoppo per il resto della sua vita.\nVi furono pesanti perdite anche tra le file degli Almoravidi, specialmente tra gli uomini del governatore di Badajoz al-Mutawakkil ibn al-Aftas e tra quelli di D\u0101w\u016bd ibn Aysa, il cui campo fu addirittura saccheggiato nelle prime ore di battaglia. Il governatore di Siviglia, al-Mu\u02bftamid, fu ferito nel primo scontro, ma il suo esempio di valore serv\u00ec a infondere coraggio nelle truppe musulmane dopo la prima carica castigliana, comandata da Alvar Fa\u00f1ez. Tra gli uccisi vi era un Imam di Cordova molto conosciuto, Ab\u016b l-\u02bfAbb\u0101s A\u1e25mad ibn Rumayla.\nSi dice che Y\u016bsuf fu scoraggiato dal massacro, e in pi\u00f9 dovette presto ritornare in Africa per via della morte del suo erede, perci\u00f2 la Castiglia non perdette molti territori, nonostante la distruzione di buona parte del suo esercito."}
{"id": "517796", "revid": "11684", "url": "https://it.wikipedia.org/wiki?curid=517796", "title": "Esame rettale", "text": ""}
{"id": "517805", "revid": "785863", "url": "https://it.wikipedia.org/wiki?curid=517805", "title": "Bruck Chun", "text": ""}
{"id": "517812", "revid": "767487", "url": "https://it.wikipedia.org/wiki?curid=517812", "title": "Veronica Piris", "text": "Biografia.\nFiglia di padre argentino, chitarrista, e madre italiana, dopo alcune esperienze dal vivo in vari locali, nel 2002 partecipa al Festival di Castrocaro, venendo eliminata; l'anno successivo partecipa alla trasmissione televisiva I Raccomandati, condotta da Carlo Conti, ed a seguito di ci\u00f2 viene notata da Mario Lavezzi, che la vuole come interprete del duetto \"Passionalit\u00e0\" scritto assieme a Maurizio Costanzo.\nIl 29 settembre 2005 si tiene un concerto-tributo dedicato alle canzoni di Lucio Battisti, dove Veronica interpreta \"Le tre verit\u00e0\" assieme a Mario Lavezzi e Ettore Diliberto. Dal tributo nasce una compilation dal titolo \"Grazie Lucio\", tra gli altri interpreti Dolcenera, Simona Bencini ed Alberto Fortis.\nNel 2006 pubblica il suo album d'esordio \"Domani donna\", anticipato dal singolo \"Il gioco\" e seguito dal singolo \"La caramella\". Nello stesso anno vince, insieme ai Dik Dik, l'ottava edizione del \"Premio Battisti\", dedicato a Lucio Battisti, e partecipa al \"Festival musicale della Valdichiana\" con Lavezzi, Dolcenera, Gigi Finizio, Massimo Di Cataldo ed altri."}
{"id": "517814", "revid": "36426", "url": "https://it.wikipedia.org/wiki?curid=517814", "title": "Monsummano", "text": ""}
{"id": "517817", "revid": "11684", "url": "https://it.wikipedia.org/wiki?curid=517817", "title": "Principi di Diritto Internazionale riconosciuti nel Capitolo del Tribunale di Norimberga e nei giudizi del tribunale", "text": ""}
{"id": "517819", "revid": "27723", "url": "https://it.wikipedia.org/wiki?curid=517819", "title": "Il villaggio della nuova vita", "text": ""}
{"id": "517820", "revid": "27723", "url": "https://it.wikipedia.org/wiki?curid=517820", "title": "Ricerca di una terra felice", "text": ""}
{"id": "517821", "revid": "36426", "url": "https://it.wikipedia.org/wiki?curid=517821", "title": "Archi rampanti", "text": ""}
{"id": "517822", "revid": "27723", "url": "https://it.wikipedia.org/wiki?curid=517822", "title": "Cevengur", "text": ""}
{"id": "517826", "revid": "2075211", "url": "https://it.wikipedia.org/wiki?curid=517826", "title": "David Seaman", "text": "Nel novero dei migliori portieri inglesi di sempre, \u00e8 stato uno dei pi\u00f9 forti estremi difensori degli anni 1990. Ha alle spalle una lunga militanza nell', con cui conta 450 presenze in Premier League, e nella nazionale inglese, con la quale ha disputato due Europei (1996 e 2000) e due Mondiali (1998 e 2002); con la selezione del suo paese \u00e8 sceso in campo in 75 occasioni, risultando il secondo portiere per numero di presenze dopo Peter Shilton.\nHa giocato anche con , , e .\nCarriera.\nGiocatore.\nClub.\nCresciuto nel , pass\u00f2 al Peterborough United in Fourth Division nel 1982, rimanendovi 2 stagioni fino al 1984. Titolare al fino al 1986, fu poi per quattro stagioni fra i pali del con cui esord\u00ec in nazionale nel 1988.\nPassato all', si afferm\u00f2 poi come uno dei migliori portieri della sua epoca. Vinse il campionato nel 1991, 1998 e 2002, diventando contemporaneamente il titolare in nazionale dopo il ritiro di Shilton. Quattro le sue vittorie in FA Cup, realizzando anche due \"double\" campionato-coppa.\nHa inoltre vinto la Coppa delle Coppe nel 1994; nel 1999 ha siglato il record per i \"Gunners\" di 17 gol subiti in 38 gare di campionato, mentre nel 2003 \u00e8 diventato uno dei pochi calciatori al mondo ad aver disputato 1000 gare ufficiali.\nSi \u00e8 ritirato il 13 gennaio 2004, quarantenne, a causa di un infortunio, quando militava nel dall'inizio di quella stagione. Sia in nazionale che nella squadra di club \u00e8 stato sostituito da David James.\nNazionale.\nHa giocato in nazionale fino al 2002, partecipando ai Mondiali di e , nonch\u00e9 agli Europei di e . In totale ha disputato 75 incontri.\nAllenatore.\nNella stagione 2012-2013 \u00e8 stato preparatore dei portieri del , squadra dell'omonimo sobborgo londinese che milita nella Combined Counties Football League, nono-decimo livello del campionato inglese."}
{"id": "517832", "revid": "1610933", "url": "https://it.wikipedia.org/wiki?curid=517832", "title": "Bufalo del Capo", "text": ""}
{"id": "517836", "revid": "287204", "url": "https://it.wikipedia.org/wiki?curid=517836", "title": "Ksitigarbha", "text": ""}
{"id": "517841", "revid": "1610933", "url": "https://it.wikipedia.org/wiki?curid=517841", "title": "Bufalo africano", "text": ""}
{"id": "517850", "revid": "599013", "url": "https://it.wikipedia.org/wiki?curid=517850", "title": "Cjc", "text": ""}
{"id": "517851", "revid": "228587", "url": "https://it.wikipedia.org/wiki?curid=517851", "title": "O.P.", "text": ""}
{"id": "517853", "revid": "61024", "url": "https://it.wikipedia.org/wiki?curid=517853", "title": "Martin Butzer", "text": ""}
{"id": "517854", "revid": "61024", "url": "https://it.wikipedia.org/wiki?curid=517854", "title": "Martinus Buccer", "text": ""}
{"id": "517855", "revid": "61024", "url": "https://it.wikipedia.org/wiki?curid=517855", "title": "Martinus Bucerus", "text": ""}
{"id": "517856", "revid": "61024", "url": "https://it.wikipedia.org/wiki?curid=517856", "title": "Martino Bucero", "text": ""}
{"id": "517858", "revid": "436907", "url": "https://it.wikipedia.org/wiki?curid=517858", "title": "Stupid Dream", "text": "Stupid Dream \u00e8 il quinto album da studio dei Porcupine Tree, pubblicato nel 1999 dalla Kscope negli USA su CD e doppio vinile e dalla Snapper nel Regno Unito su CD.\nDescrizione.\nLavoro che segna la svolta compositiva del gruppo, orientandolo verso la forma canzone. \"\"What could be a more stupid dream than wanting to make music and sell it\"?\" racconta Wilson in un'intervista e con questo spirito scrive i testi del nuovo album. Grazie ai primi timidi successi in una dimensione live, la band comincia a farsi sentire al di fuori dei confini nazionali (unica parentesi precedente Roma che per prima li ha scoperti: vedi \"Coma Divine - Recorded Live in Rome\" del 1997) e il cambio di etichetta, pi\u00f9 internazionale, si giustifica come un processo di crescita inevitabile. Le interrogazioni di Steve su ci\u00f2 che significa essere una pop star e la musica che si crea, erano state toccate in \"Dark Matter\" su \"Signify\".\nCon questo nuovo lavoro, gi\u00e0 dalla copertina capiamo il sottile concept che aleggia tra le righe dei versi e i tratti granitici della musica che li accompagnano. Disco dal suono impeccabile, raggiunge vette memorabili con i brani: \"Don't Hate Me\", \"Stop Swimming\", \"Baby Dream in Cellophane\". In \"Pure Narcotic\" si cita \"The Bends\" dei Radiohead. Il brano \"Tinto Brass\" (scritto slegato nei demo \"Tin to Brass\") \u00e8 un gioco di parole (stagno da \"ottonare\", in senso colloquiale qualcosa di poco valore da \"sostanziare\", da rendere importante, \"brass\" \u00e8 parola che intende anche gli ottoni come strumenti a fiato) che cita il famoso regista italiano Tinto Brass ed \u00e8 l'unico brano firmato da tutti e quattro i componenti del gruppo. Da questo album sono stati estratti tre singoli: \"Piano Lessons\", \"Stranger by the Minute\" (che contiene il video del brano \"Piano Lessons\" ed \u00e8 il primo video in assoluto dei PT), Pure Narcotic.\nTracce.\nTesti e musica di Steven Wilson, eccetto dove viene specificato.\nNuova edizione del maggio 2006.\nCD + DVD.\nEdizione rimasterizzata ed estesa del Maggio 2006, Snapper (SMA CDDVDA913)\nCome extra sono presenti tutti i testi e una galleria fotografica del periodo. Tutte le immagini interne, escluse le foto, sono di Lasse Hoile.\nTracce.\nTesti e musica di Steven Wilson, eccetto dove viene specificato.\nLP.\nEdizione rimasterizzata e estesa Maggio 2006, doppio LP, Gates of Dawn (GOD011)"}
{"id": "517859", "revid": "70966", "url": "https://it.wikipedia.org/wiki?curid=517859", "title": "Pavarotti", "text": ""}
{"id": "517861", "revid": "287204", "url": "https://it.wikipedia.org/wiki?curid=517861", "title": "Urania - Le grandi saghe", "text": "Urania - Le grandi saghe \u00e8 una collana editoriale di Mondadori edita dal 2006 al 2009. Derivata da quella \"Urania\", a cadenza annuale, riproponeva le pi\u00f9 famose saghe della letteratura di fantascienza, fantasy e horror.\nIl primo numero \u00e8 stato pubblicato il 10 luglio 2006, e nell'arco di due numeri la collana si \u00e8 fusa con altre serie parallele, come \"Le grandi saghe fantasy\" e \"Le grandi saghe horror\": la numerazione \u00e8 per\u00f2 consequenziale, malgrado la dicitura in copertina cambi ad ogni \"genere\", salvo che il numero 3 non esiste; \"Il gioco del trono\" porta infatti il n. 1.\nA maggio 2009 la collana \u00e8 stata chiusa lasciando attiva solo la prosecuzione della pubblicazione del ciclo delle \"Cronache del ghiaccio e del fuoco\" di George R.R. Martin nella serie \"Le grandi saghe fantasy\"."}
{"id": "517865", "revid": "18397", "url": "https://it.wikipedia.org/wiki?curid=517865", "title": "Orgasmatron (album)", "text": ""}
{"id": "517867", "revid": "117351028", "url": "https://it.wikipedia.org/wiki?curid=517867", "title": "Pagaia", "text": "La pagaia (detta anche pagaja) \u00e8 lo strumento che permette di manovrare e muovere una canoa, una piroga, un kayak, un raft, un canotto o, pi\u00f9 generalmente, una barca.\nDescrizione.\nUna pagaia si distingue da un remo per il fatto che, diversamente da quest'ultimo, la pagaia non ha un appoggio (scalmo) che la vincola allo scafo. La pagaia \u00e8 infatti tenuta nelle mani del canoista e manovrata senza ricorrere ad appoggi sul fianco o su altre parti della canoa.\nTipologia.\nSi distinguono due tipi principali di pagaia:\nMateriali.\nLa pagaia pu\u00f2 essere costruita con diversi materiali:"}
{"id": "517868", "revid": "767487", "url": "https://it.wikipedia.org/wiki?curid=517868", "title": "Koda Kumi", "text": "Biografia.\nGli inizi.\nKoda Kumi cominci\u00f2 a prendere lezioni di balletto all'et\u00e0 di tre anni. La madre era una suonatrice di koto e una cantante, la sorella minore \u00e8 anch'essa una cantante, che utilizza lo pseudonimo Misono. Koda Kumi inizi\u00f2 a cantare all'et\u00e0 di sette anni, facendo molti provini. Quando frequentava il liceo fece un provino insieme a Maki Got\u014d, cantante della terza generazione delle Morning Musume., ma non riusc\u00ec ad essere selezionata. Successivamente partecip\u00f2 a un'audizione della Avex e ottenne un contratto con la Rhythm Zone, sottoetichetta della casa discografica giapponese.\nI primi flop.\nNel 2000 fece il suo debutto, incidendo il singolo \"Take Back\", che non ebbe il successo sperato e non entr\u00f2 nelle classifiche musicali giapponesi, arrivando per\u00f2 negli Stati Uniti d'America alla diciottesima posizione della classifica stilata dal Billboard Magazine Hot Dance Music. Anche il singolo successivo, intitolato \"Trust your love\", non entr\u00f2 a far parte dell'Oricon, la classifica musicale giapponese, ma ottenne la trentanovesima posizione della Billboard's Hot 100 Singles Charts e raggiunse il primo posto della Billboard's Hot Dance Maxi Singles Music Charts. Seguirono altri due singoli, che si rivelarono un flop sia in Giappone che negli Stati Uniti.\nNel dicembre 2001 usc\u00ec il singolo \"The Meaning of Peace\", duetto con la cantante sud coreana BoA, realizzato per commemorare le vittime degli attentati dell'11 settembre 2001, seguito dal primo album, intitolato \"Affection\", che non riusc\u00ec ad entrare nella classifica Oricon. Successivamente la cantante asser\u00ec di non essersi impegnata molto nella realizzazione del suo primo album, visto solo come un'occasione di visibilit\u00e0 per la sua carriera. Il primo singolo ad entrare nelle classifiche Oricon fu \"Love Across the Ocean\", che si posizion\u00f2 al diciannovesimo posto.\nIl successo.\nIl successo giunse nel 2003, con il singolo \"Real Emotion/1000 no kotoba\". Le due canzoni presenti nel singolo, \"Real Emotion\" e \"1000 no kotoba\" furono utilizzate come tema musicale del celebre videogioco \"Final Fantasy X-2\", mentre il singolo raggiunse la terza posizione dell'Oricon. Per il videogioco la cantante si prest\u00f2 anche come attrice, per il \"motion capture\" di Yuna, e doppi\u00f2 il personaggio di Lenne.\nIl secondo album, \"Grow Into One\", fu un discreto successo, vendendo oltre 190.000 copie, mentre il tredicesimo singolo, \"Kiseki\", riscosse un buon successo in Giappone, divenendo presto una hit. Nel febbraio 2005 usc\u00ec il quarto album, \"Secret\", che si piazz\u00f2 alla terza posizione della Oricon Top 200 Charts.\nNel settembre 2005 usc\u00ec il primo \"best album\" della cantante, intitolato \"Best: First Things\", che si rivel\u00f2 un ottimo successo vendendo quasi due milioni di copie, rimanendo in classifica per quattro mesi, raggiungendo la posizione numero 17 tra gli album pi\u00f9 venduti del 2006. In seguito al successo della raccolta fu ideato il progetto \"12 Singles: Collection\", per il quale la cantante incise 12 singoli in 12 settimane. Segu\u00ec il secondo \"best album\", \"Best: Second Session\", che vendette oltre un milione e 700.000 copie.\nL'album \"Black Cherry\", uscito nel dicembre 2006, vendette 802.000 copie e fu il primo album realizzato da una donna a rimanere per quattro settimane al vertice della classifica Oricon.\nNel 2009 uscirono il settimo album, \"Trick\", il primo \"remix album\" intitolato \"Driving Hit's\", e tre singoli.\nNel 2010 ha fatto uscire \"Universe\", un doppio CD contenente un \"best of\" e un nuovo album ed \"Eternity: Love &amp; Songs\" un album fatto di cover di canzoni giapponesi di successo degli anni passati.\nMentre nel 2011 \u00e8 uscito \"Dejavu\" il suo 9\u00ba album da studio.\nNei primi giorni di dicembre 2011 il sito ufficiale di Koda Kumi ha annunciato la tracklist per il nuovo album: \"Japonesque\" e la sua uscita, prevista per il 1\u00ba febbraio 2012 in 4 versioni: CD, CD+DVD, CD+2DVD e CD+book fotografico. Nello stesso periodo annuncia il suo matrimonio con Kenji03, cantante dei Back On e, poco dopo, la sua gravidanza. Il 18 luglio 2012 Koda Kumi scrive un messaggio sul sito ufficiale, dicendo di aver dato alla luce un maschio.\nAltre attivit\u00e0.\nKoda Kumi \u00e8 anche una modella ed ha sfilato per Christian Dior. Nel 2007 nell'edizione CD + 2 DVD del suo album Black Cherry viene inserito un drama che la vede come potragonista affiancata da altre due note attrici giapponesi. Ispirato dal pi\u00f9 famoso film Charlie's Angels, Cherry Girl utilizza come colonna sonora le canzoni contenute nello stesso album. Alcuni anni dopo, Koda Kumi appare come guest star e come cameo in alcuni drama. Per promuovere l'uscita del suo secondo cover album, Color the Cover, nel 2013 sulla piattaforma giapponese UULA viene rilasciato un cortometraggio che la vede nuovamente come protagonista. Il video vince ai Short Shorts Film Festival &amp; Asia 2013. Nel 2006 esce il suo primo libro, a cui seguiranno poi alcuni photobook ed altri due libri sulla cura del corpo.\nOltre all'attivit\u00e0 di cantante e attrice ha anche lanciato la propria linea (di enorme successo) di lenti a contatto e nel 2014 la sua linea di profumi Nude Note: in roll, spray, crema per il corpo e un'edizione speciale di ammorbidenti per vestiti infusi delle sue pi\u00f9 amate fragranze. Parallelamente a queste sue attivit\u00e0 ha anche iniziato ad occuparsi di moda, dando un occhio di riguardo ed in un'impronta pi\u00f9 accattivante alla sua immagine e al suo stile, iniziando addirittura a vendere dei veri e propri capi d'abbigliamento da lei creati come goods durante i suoi live tour."}
{"id": "517869", "revid": "1748167", "url": "https://it.wikipedia.org/wiki?curid=517869", "title": "Cintura asteroidale", "text": "In astronomia si definisce fascia o cintura asteroidale una regione di un sistema planetario ricca di asteroidi caratterizzati da parametri orbitali simili. Il termine \u00e8 talvolta impropriamente utilizzato, per antonomasia, per designare la fascia asteroidale pi\u00f9 rilevante del sistema solare, la fascia principale, compresa fra le orbite di Marte e Giove. Il nostro sistema planetario ospita anche una seconda cintura di asteroidi, la fascia di Edgeworth-Kuiper, localizzata al di l\u00e0 dell'orbita di Nettuno.\nNumerose strutture di questo tipo sono state individuate in orbita attorno a stelle in diversi stadi evolutivi, persino attorno a nane bianche e stelle di neutroni.\nTali formazioni possono costituire una fase della formazione di un sistema planetario, successiva a quella di disco protoplanetario; possono inoltre prodursi e mantenersi in seguito alle collisioni tra planetesimi, il che giustifica anche il fatto che spesso ci si riferisca a queste strutture, soprattutto nella letteratura astronomica anglosassone, come dischi di detriti (in inglese \"debris disks\"). Tali strutture si evidenziano spesso come un eccesso di emissione luminosa alle lunghezze d'onda dell'infrarosso; si ritiene che tale eccesso sia dovuto ad un assorbimento della radiazione stellare da parte delle componenti del disco, che, riscaldandosi, riemettono parte della radiazione assorbita sotto forma di infrarossi.\nLa gran parte delle cinture note al di fuori del sistema solare possiedono raggi compresi tra 10 e 100 UA, motivo per il quale sono considerate analoghe alla cintura di Kuiper del sistema solare, pur essendo spesso pi\u00f9 massicce. Alcune di queste possiedono una componente pi\u00f9 calda situata entro 10 UA dalla stella; a questa componente ci si riferisce spesso come \"polvere esozodiacale\", in analogia con la polvere zodiacale del sistema solare.\nStoria delle osservazioni.\nIl primo disco di detriti fu individuato nel 1984 attorno alla stella Vega analizzando i dati raccolti dal satellite IRAS. Ritenuto inizialmente un disco protoplanetario, si \u00e8 visto in seguito che si trattava di un vero e proprio disco di detriti per via dell'assenza di gas e per l'et\u00e0 non pi\u00f9 giovanissima della stella. Successivamente sono state riscontrate delle irregolarit\u00e0 all'interno della cintura, che potrebbero indicare la presenza di eventuali pianeti. Scoperte analoghe furono fatte attorno alle stelle Fomalhaut e .\n\u00c8 stata ipotizzata la presenza di una cintura asteroidale anche attorno alla vicina stella 55 Cancri, attorno a cui orbitano almeno cinque pianeti; tale dato non \u00e8 stato per\u00f2 confermato dalle successive osservazioni.\nAlcune perturbazioni riscontrate nel disco orbitante attorno ad sarebbero imputabili ad almeno un oggetto di massa planetaria.\nDinamiche interne.\nUn tipico disco di detriti contiene vasti frammenti di roccia immersi in un mezzo costituito da piccoli grani di polvere dalle dimensioni comprese tra 1 e 100\u00a0\u03bcm. Le ripetute collisioni determinano una frammentazione di queste polveri fino a dimensioni submicrometriche, il che ne determina l'allontanamento dal sistema a causa della pressione di radiazione della stella madre. In cinture molto tenui, come quelle del sistema solare, pu\u00f2 avvenire il fenomeno opposto, dal momento che l'effetto Poynting-Robertson determina lo spiraleggiare delle polveri verso le regioni interne del sistema. Entrambi i processi, comunque, limiterebbero l'esistenza del disco a 10 milioni di anni o meno; pertanto, perch\u00e9 il disco possa mantenersi intatto, \u00e8 necessario che le polveri perdute siano continuamente rimpiazzate da polveri nuove. Questo pu\u00f2 accadere, ad esempio, tramite molteplici urti tra i corpi di dimensioni maggiori. Perch\u00e9 questo si verifichi \u00e8 necessario che i corpi subiscano continuamente delle perturbazioni gravitazionali sufficienti a creare delle velocit\u00e0 d'urto relativamente elevate. Una possibile fonte di tali perturbazioni \u00e8 costituita dalla presenza di un sistema planetario, dalla presenza di una stella compagna in un sistema binario oppure dall'incontro ravvicinato con un'altra stella.\nCinture asteroidali conosciute.\nSono oltre 900 le stelle, oltre al Sole, che potrebbero ospitare in orbita una cintura asteroidale o un disco di detriti; tra queste:\nI semiassi maggiori riportati sono valori medi basati sull'osservazione diretta o ricavati dalla temperatura della fascia."}
{"id": "517870", "revid": "27723", "url": "https://it.wikipedia.org/wiki?curid=517870", "title": "Fascia asteroidale", "text": ""}
{"id": "517872", "revid": "1993636", "url": "https://it.wikipedia.org/wiki?curid=517872", "title": "Toporzel", "text": "Toporzel \u00e8 una casa editrice polacca fondata a Breslavia da un gruppo di neopagani simpatizzanti di Zadruga.\nIl gruppo di Toporzel fu costituito da Antoni Wacyk, Jozef Brueckmann, Stanislaw Potrzebowski, Zdzilaw Slowinski e Zbigniew Samborski. Wacyk \u00e8 l'ultimo membro ancora vivente della redazione della rivista Zadruga, del periodo precedente alla seconda guerra mondiale.\nNegli anni ottanta il gruppo costitu\u00ec anche la Societ\u00e0 degli Amici della Cultura Slava (\"Towarzystwo Milosnikow Kultury Slowianskiej\"), che per\u00f2 ebbe vita breve, e nel 1988 celebr\u00f2 un rito pagano sul monte Sleza. Nel 1990 costituirono l'Unione per la Scuola Mondiale (\"Stowarzyszenie na rzecz Swieckosci Szkoly\")."}
{"id": "517873", "revid": "599013", "url": "https://it.wikipedia.org/wiki?curid=517873", "title": "Gruppo nazionale per gli studi concettuali", "text": "Il Gruppo nazionale per gli studi concettuali (\"Narodowy Zesp\u00f3l Koncepcyjno-Studyjny\", sigla NZKS) \u00e8 un piccolo gruppo neopagano polacco, fondato da Andrzej Wylotek nel 1991 a Varsavia.\nIl gruppo \u00e8 collocato politicamente a destra e prende a modello l'antica civilt\u00e0 slava.\nPubblica la rivista \"Zywiol\" (\"Elemento\"; 10 numeri, l'ultimo nel 1997) i cui contenuti sono costituiti principalmente da articoli sul paganesimo polacco, sui movimenti pagani tradizionali e sulla loro storia e filosofia, sui pensatori che hanno influito sul movimento neopagano polacco, sulla poesia e l'arte neopagana.\nIl fondatore, Andrzej Wylotek, era stato da giovane simpatizzante del SRS, negli anni ottanta collaboratore di Boles\u0142aw Tejkowski, nel 1989 direttore del Fronte nazionale polacco (\"Polski Front Narodowy\"), nel 1990 attivista del PPN (di tendenze pilsudskiane), nel 1991 attivista del Partito X (\"Partia X\") e nel 1992 vicepresidente dell'Unione Sociale Nazionale."}
{"id": "517876", "revid": "1993636", "url": "https://it.wikipedia.org/wiki?curid=517876", "title": "Unione Sociale Nazionale", "text": "Unione sociale nazionale (Unia Spoleczno Narodowa, USN) \u00e8 stato un partito politico neopagano polacco.\nL'USN fu fondato nel 1992 dall'imprenditore Antoni Feldon, insieme a Andrzej Wylotek (vicepresidente, detto Anidrzej da Parczewa), B. Bujalski e A. Roehm. Il partito si richiamava alle idee politiche di Zadruga e del suo fondatore, Jan Stachniuk; critico verso la Chiesa cattolica, il partito propugnava la rivalutazione del paganesimo slavo e una maggiore attenzione ai temi ecologisti. Di tendenza nazionalista, l'USN era comunque a favore della democrazia e dell'economia di mercato.\nIl partito si alle\u00f2 alla Confederazione per una Polonia indipendente (KPN, di idee pi\u0142sudskiane) e a Samoobrona, un partito populista. Pubblicava la rivista \"Magazyn Militaria\".\nIl partito fu sciolto il 31 dicembre 1997."}
{"id": "517877", "revid": "1908635", "url": "https://it.wikipedia.org/wiki?curid=517877", "title": "Automotrice FS ALn 772", "text": "Le automotrici ALn 772 sono state delle automotrici a nafta delle Ferrovie dello Stato italiane tra gli anni trenta e gli anni cinquanta del XX secolo.\nProgettate per la prima volta con una filosofia prettamente ferroviaria piuttosto che pensando ai veicoli stradali, sono state il tratto d'unione tra le prime \"littorine\", rudi e spartane, e le moderne automotrici.\nStoria.\nLe ALn 772 sono rotabili di seconda generazione nati dall'esperienza maturata da Fiat e OM sulle prime automotrici realizzate durante il Fascismo, come le \"Littorine\" ALn 56 e ALn 556.\nL'aumento della richiesta di trasporto passeggeri e l'incremento del traffico turistico, alla fine degli anni trenta spinse l'amministrazione FS a progettare e costruire una nuova famiglia di rotabili pi\u00f9 veloci e confortevoli, per affiancare le \"Littorine\" esistenti e sostituirle nei servizi di tipo Direttissimo e Rapido.\nPiuttosto che procedere all'acquisto di veicoli diversi di vecchia concezione si punt\u00f2 su un mezzo \"unificato\", in grado di servire con diversi profili di missione e con possibilit\u00e0 di agevole manutenzione e riparazione e con costo minimizzato dalla disponibilit\u00e0 di pezzi di ricambio sempre uguali (fatto ancora piuttosto raro per l'epoca).\nVenne contattata la OM di Milano, a cui furono commissionati tre prototipi di questo nuovo veicolo.\nNel 1937 l'azienda consegn\u00f2 i tre veicoli, che furono immatricolati come ALn 72.3001-3003, con la cifra delle migliaia 3 che identificava il costruttore OM (FIAT e Breda avevano rispettivamente 1 e 2).\nSi trattava a tutti gli effetti di una sfida lanciata da OM a FIAT e Breda. OM aveva esperienza nelle subforniture, ma non aveva mai lavorato integralmente ad una commessa di automotrici, al contrario degli altri due giganti dell'industria pesante italiana. Per questo, dopo la consegna dei prototipi, i test svolti con ottimi risultati e la conseguente emissione della commessa, FIAT si affianc\u00f2 ad OM impegnandosi a realizzare le casse dei veicoli ma lasciando all'azienda milanese la responsabilit\u00e0 delle forniture tecniche.\nPer semplificare la contabilit\u00e0, la fornitura venne ufficialmente segmentata tra i due fornitori, portando alla costituzione iniziale di tre serie suddivise in modo puramente nominale per un totale di 100 FIAT (1001-1100) e 96 OM (in due serie: 3201-3250 e 3251-3296).\nLa prima unit\u00e0 di serie, appartenente al gruppo torinese, entr\u00f2 in servizio nel maggio 1940. A seguito di test sulla linea Faentina e in Toscana, la 772.1001 si dimostr\u00f2 pienamente rispondente alle esigenze dell'amministrazione ferroviaria, e gi\u00e0 nel novembre dello stesso anno anche la produzione milanese entr\u00f2 a regime consegnando il primo veicolo. La commessa di 196 veicoli venne esaurita nel 1943.\nNel 1939 le Ferrovie Padane acquistarono da FS i tre prototipi 1001-1003, pi\u00f9 altri due mezzi commissionati direttamente ad OM nel 1941, marchiati FP ALn 72 1004 e 1005, rallentati a 100\u00a0km/h con il cambio della trasmissione, ma con 8\u00a0kW in pi\u00f9.\nLa Seconda guerra mondiale ridusse drasticamente la domanda di trasporto passeggeri (se si eccettuano i convogli militari, per cui le littorine erano inadeguate data la poca capienza), e impegn\u00f2 Breda e OM nella produzione bellica.\nI motori delle ALn 772 erano nuovissimi, potenti e compatti, e vennero in parte \"cannibalizzati\" per equipaggiare i MAS della Regia Marina. La riduzione della disponibilit\u00e0 di gasolio e i frequentissimi bombardamenti sulle linee ferroviarie resero le restanti macchine inutili per diversi anni.\nSolo nel 1948 OM pot\u00e9 riprendere la produzione, grazie anche agli aiuti per la ricostruzione del Piano Marshall e ai piani per riportare le martoriate ferrovie agli standard qualitativi pre-bellici. Tra il 1948 e il 1957 OM consegn\u00f2 altri 123 veicoli (due serie, 3301-3341 e 3342-3423), ad un ritmo notevolmente rallentato rispetto alla precedente commessa ma cogliendo l'occasione per riportare gli impianti in condizioni operative.\nLe unit\u00e0 esistenti erano uscite relativamente bene dal conflitto, ma non indenni. Cinque unit\u00e0 vennero demolite, alcune senza nemmeno mai essere entrate in servizio, mentre altre 27 risultarono adatte solo al recupero come ricambistica.\nNel 1949 la ferrovia concessa Siena-Buonconvento-Monte Antico gestita dalla SIF commission\u00f2 ad OM due automotrici ALn 772, marcate 101 e 102 (mentre le macchine FS avevano classificazioni a 4 cifre) riadattate per avere 16 posti di prima classe e 56 di seconda, pi\u00f9 una versione modificata e demotorizzata chiamata Ln86.106 per il servizio di terza classe (86 posti).\nCon l'acquisizione della ferrovia da parte di FS nel 1956, anche queste macchine vennero riportate allo standard: le due motrici furono reimmatricolate come ALn 772 3297 e 3298 e sulla rimorchiata vennero montati i motori, trasformandola di fatto nell'ALn 772.3299.\nNel dopoguerra, complice la devastazione del parco macchine pi\u00f9 \"nobile\" costituito dagli ETR 200, le ALn 772 servirono come treni rapidi in tutta Italia, ed in particolare espletando i servizi prestigiosi sulla Milano-Venezia-Trieste, tra Palermo, Messina, Agrigento, tra Taranto, Bari ed Ancona, tra Cagliari e Olbia, arrivando in un secondo tempo anche in Sicilia.\nIl grande numero di esemplari port\u00f2 all'utilizzo anche su tratte secondarie per servizi minori, sino ad attribuirgli persino il ruolo di macchine di riserva. Negli anni cinquanta le ALn 772 costituivano la spina dorsale del traffico veloce italiano.\nIntanto nel 1949 altri tre mezzi fuori serie vennero consegnati alle ferrovie polacche per essere replicati e per prendere il servizio su tratte veloci.\nNel 1961 anche le unit\u00e0 ex-Ferrovie Padane furono reimmatricolate come ALn 772 e adibite a treni charter; una di queste \u00e8 ancora funzionale.\nL'ALn 772.1009, modificata con l'aggiunta di un salottino di prima classe, venne riportata alla condizione originaria nel 1970\nNegli anni settanta cominci\u00f2 il declino del gruppo 772, spodestato dalle nuove Aln 773 e ALn 668, introdotte in massa per il servizio sulle linee regionali, specie queste ultime.\nL'et\u00e0 dei mezzi e l'intensissimo uso a cui erano stati sottoposti specie negli ultimi anni portarono ad emergere numerosi piccoli problemi, all'impianto oleodinamico e agli scarichi.\nInoltre, gli isolamenti in fibra di amianto non erano pi\u00f9 compatibili con le nuove regolamentazioni che ne riconoscevano la pericolosit\u00e0, specie nelle precarie condizioni di decadimento a cui ormai erano giunti i pannelli isolanti.\nNel 1981 vennero sospese le manutenzioni cicliche, con l'obiettivo di dismettere l'intero gruppo in tempi assai contenuti. Due sole unit\u00e0 (3247 e 3326) continuarono il servizio sulla Novara-Varallo: il 12 aprile 1986 l'amministrazione eman\u00f2 un ordine di servizio, inviando tutte le restanti macchine all'accantonamento.\nIl gruppo venne messo interamente fuori servizio e, dopo un periodo di permanenza nei depositi, demolito in brevissimo tempo con l'eccezione di soli cinque mezzi.\nTecnica.\nPer la prima volta queste macchine montarono una trasmissione idraulica di tipo Ljungstrom (il modello OM-SRM-DF 1,15), installata in via sperimentale da OM e che diede buoni risultati ma, con l'et\u00e0 e il trasferimento ai servizi a corto raggio caratterizzati da avvii e fermate ravvicinate, il cambio idraulico soffr\u00ec molto, sino a ridurre sensibilmente l'affidabilit\u00e0 dei veicoli.\nLe ALn 772 non erano molto adatte all'utilizzo in composizione multipla essendo prive di intercomunicante, al contrario delle successive ALn 880. Erano macchine di grandi dimensioni, con una capienza migliorata rispetto al passato unita a spazi pi\u00f9 grandi e confortevoli, e rappresentarono una risposta ferma ed efficace a tutte le richieste per cui furono prodotte.\nLe casse, pur essendo per costruzione simili alle ALn 556, erano tra le prime ad essere elettrosaldate e ad essere insonorizzate in modo efficiente grazie ad un massiccio uso di fibra di amianto: con l'et\u00e0 questo materiale cominci\u00f2 a cedere, diventando pericoloso per la salute, ed \u00e8 uno dei motivi per cui rimangono cos\u00ec poche unit\u00e0 ancora esistenti.\nLa livrea era quella tradizionale dell'epoca, color castano-isabella\nI motori erano due di costruzione O.M. su licenza Saurer tipo BXD aspirati a 6 cilindri in linea, ad iniezione diretta. Ogni motore, avente cilindrata di 14.330\u00a0cm\u00b3, poteva erogare 110\u00a0kW al regime di 1.500 giri, per un totale di 299 cavalli. Sulla quarta serie il motore venne modificato, per utilizzare una pompa di alimentazione ritenuta pi\u00f9 affidabile, acquisendo denominazione OM-BXD-54.\nLa grande cilindrata richiedeva un massiccio e continuo apporto di aria, necessario a mantenere il rapporto stechiometrico: il problema venne risolto alloggiando i motori nelle estremit\u00e0, protetti da una massiccia griglia in ghisa con ampie prese d'aria.\nI nuovi motori non vennero alloggiati direttamente sui carrelli, come nei veicoli sperimentati sino ad allora, ma furono posti in sospensione sulla cassa in modo da smorzare meglio le vibrazioni.\nI carrelli, sgravati del peso dei motori, vennero riprogettati ispirandosi a quelli delle prime automotrici elettriche dell'epoca, dotandoli di boccole sul lato esterno del telaio, di una sospensione primaria ad elica cilindroconica (\"molla a bovolo\") e di una sospensione secondaria con il tradizionale sistema a balestre.\nQuesto carrello, di costruzione semplice, si dimostr\u00f2 assai affidabile.\nLe SD80 e SR70.\nDopo la Seconda guerra mondiale le Polskie Koleje Pa\u0144stwowe (le ferrovie nazionali polacche) si trovarono a dover ricostruire rapidamente l'intero parco macchine, ma l'economia nazionale era in rovine.\nDurante l'occupazione tedesca prima e russa poi erano addirittura state smontate e espatriate intere fabbriche, trasferite nell'entroterra dell'Unione Sovietica. Le linee ferroviarie erano inservibili, razziate per il prezioso metallo o semplicemente bombardate.\nLa priorit\u00e0 principale per le ferrovie era la ricostruzione in tempi contenuti di una rete passeggeri: non potendo permettersi l'investimento necessario per l'installazione di linee elettrificate o per l'acquisto delle vaporiere vere e proprie, si decise di usare la tecnologia delle automotrici a nafta, molto pi\u00f9 economica e di rapida preparazione.\nGi\u00e0 in passato le ferrovie polacche avevano usato automotori, costruiti principalmente dalla fabbrica di Hipolit Cegielski, a Pozna\u0144, o dalla Lilpop, Rau e Loewenstein di Varsavia: si trattava di una flotta di 20 automotrici rapide Luxtorpeda, con velocit\u00e0 di punta di 130\u00a0km/h, che servirono dal 1934 al 1939 tra Varsavia, Katowice, Cracovia e Pozna\u0144. In seguito operarono anche tra Leopoli e Boryslav, costituendo la punta di diamante del traffico rapido nazionale.\nL'Italia, nonostante le distruzioni della guerra, poteva vantare ancora un \"know-how\" ferroviario di primissimo livello, e il Piano Marshall aveva rapidamente rimesso le industrie pesanti in condizione di produrre: uno dei primi risultati era stato proprio la ripresa della produzione del gruppo ALn 772.\nIn compenso l'Italia era vessata dalla carenza di buon combustibile: il carbone nazionale era scarsissimo, e quello importato dai Balcani era di pessima qualit\u00e0, inadatto alla trazione ferroviaria e molto insicuro a causa dei fumi pericolosi, che avevano gi\u00e0 portato alla terribile sciagura del treno 8017.\nL'ingegnere Franciszek Tatara, direttore dell'agenzia che gestiva la fabbrica di veicoli di Pozna\u0144, ebbe l'idea di acquistare alcune delle nuove automotrici italiane, pagandole in carbon fossile. La scelta cadde sulle ALn 772, perch\u00e9 erano molto simili ai mezzi polacchi pre-bellici, cosa che avrebbe facilitato la riproduzione delle stesse nelle fabbriche locali.\nDal gruppo ALn 772 venne quindi derivato un gruppo speciale di soli tre esemplari per le ferrovie polacche, rinominato SD80, la cui costruzione venne affidata esclusivamente a OM. Vennero trasferite nel 1949 a mezzo rotaia attraverso Austria e Cecoslovacchia. Le macchine avevano numero seriale 09051, 09052 e 09053.\nIl governo polacco per\u00f2 aveva sbagliato i propri calcoli, e pochi mesi dopo fu costretto ad abbandonare il progetto: non rimanevano stabilimenti in grado di costruire i motori o le delicate meccaniche della trasmissione, e scarseggiavano i materiali.\nLe tre macchine vennero quindi messe in servizio a partire dal 1951, come treni intercity con matricola \"MsBx\", poi nel 1956 rinominate \"MsAx\": la sigla significa \"M= locomotore s= termico B=seconda classe, x=4 assi. La ridefinizione della matricola fece seguito alla rimozione della terza classe. La prima assegnazione fu sulla Varsavia-Cracovia, e dal 1953 vennero trasferite sulla Varsavia-Gdynia, fino al 1959 quando si rivelarono insufficienti al crescente traffico commerciale e vennero sostituite da treni a vapore tradizionali.\nA partire dal 1960 ottennero la marcatura SD80-01, SD80-02 e SD80-03 e vennero assegnate al compartimento di Varsavia Est, dove vennero separate: due vennero usate per i collegamenti tra la capitale, Bydgoszcz e Pozna\u0144, mentre la numero 03 venne assegnata nel periodo estivo al treno espresso \"Blekitna Fala\" (l'Onda Blu) tra Mi\u0119dzyzdroje a Varsavia, per poi ritornare sulla linea di Gdynia per il resto dell'anno. Il \"Blekitna Fala\" negli anni sessanta era il pi\u00f9 veloce treno delle ferrovie polacche: 100,9\u00a0km/h di media.\nLe SD80 restarono in servizio fino sulla rete della Polonia fino al 1967, anche se con ruoli via via minori dopo che nel 1962 vennero soppiantate dalle pi\u00f9 prestanti SN61 di costruzione ungherese. Vennero assegnate ai treni LECH, rapidi tra Varsavia e Pozna\u0144 con velocit\u00e0 medie superiori ai 90\u00a0km/h, fino all'elettrificazione della linea l'anno successivo quando vennero ritirate e sottoposte a pesanti interventi di riparazione che le tennero sostanzialmente ferme dal 1963 al 1966.\nRitirate nel 1967, vennero convertite in SR70 e destinate a essere usate come treni di ispezione e di servizio, rimanendo in servizio fino al 1974, questa volta con base a sud di Danzica. La numero 01 venne radiata il 1\u00ba gennaio 1969, la numero 03 a il 31 dicembre 1972 (ma era gi\u00e0 stata ritirata dal servizio nel 1967) e la numero 02 rimase in servizio sino al 30 aprile 1974, dopo aver servito tra il '69 e il '71 come treno per il personale ferroviario.\nAl suo ritiro la numero 03, l'unica di cui si hanno dati certi dopo la perdita della documentazione dei primi due veicoli, aveva percorso 904.218\u00a0km, con velocit\u00e0 medie di comprese tra i 75 e i 100\u00a0km/h, a seconda della linea di servizio.\nDei tre esemplari ne venne conservato uno al museo del trasporto ferroviario di Varsavia, il numero 02; in seguito il veicolo \u00e8 stato rimosso dal museo e abbandonato come rottame a 500 metri dal resto dell'esposizione, senza alcuna spiegazione da parte delle autorit\u00e0 del museo, stato in cui \u00e8 possibile vederlo ormai fatiscente.\nLa Belvedere.\nInizialmente dipinta in verde lichene - rosso segnale - giallo paglierino, ottenne in seguito un'altrettanto insolita livrea azzurro-bianca; gli interni furono curati dall'architetto Renzo Zavanella.Venne messa in servizio nel 1949 come convoglio speciale veloce \"Freccia Aurelia\" tra Milano e Sanremo per conto dell'agenzia di viaggi milanese A.V.E.V.: partiva venerd\u00ec sera da Milano e vi rientrava la domenica notte.Molti milanesi utilizzavano questo servizio nel periodo estivo per raggiungere le mogli nel fine settimana, nei luoghi di villeggiatura liguri., che, anche a causa della concorrenza della motorizzazione privata cess\u00f2 nel 1958.\nPer conto dell'A.V.E.V. l'ALtn 444 effettu\u00f2 anche viaggi infrasettimanali (specialmente per il trasporto di Inter e Milan), mentre per un'altra agenzia effettu\u00f2 servizi tra Milano e Melide (per il Casin\u00f2 di Campione). Successivamente prest\u00f2 servizio per collegamenti celeri sulle linee Milano-Torino, Torino-Savona e occasionalmente su altre linee.\nL'ALtn 444.3001 fu ritirata dal servizio nel 1965 e riportata nel gruppo d'origine con l'eliminazione del tettuccio nel 1966, assumendo la denominazione ALn 772.3424 diversa da quella originale&lt;ref name=\"ALTn444/20-24\"&gt;.&lt;/ref&gt;. L'ALn 772.3424 fu venduta per demolizione nell'ottobre 1984&lt;ref name=\"iT48/10-11\"&gt;.&lt;/ref&gt;&lt;ref name=\"ALn 772-2/78-80\"&gt;.&lt;/ref&gt;."}
{"id": "517878", "revid": "161273", "url": "https://it.wikipedia.org/wiki?curid=517878", "title": "Cintura principale", "text": ""}
{"id": "517887", "revid": "647919", "url": "https://it.wikipedia.org/wiki?curid=517887", "title": "Cuddurace", "text": ""}
{"id": "517893", "revid": "780783", "url": "https://it.wikipedia.org/wiki?curid=517893", "title": "Giro dell'Emilia", "text": "Il Giro dell'Emilia \u00e8 una corsa in linea maschile di ciclismo su strada, che si svolge in Emilia, pi\u00f9 precisamente in provincia di Bologna, ogni anno nel mese di ottobre. Dal 2020 fa parte del circuito UCI ProSeries, classe 1.Pro.\nDal 2014 \u00e8 affiancato da un'omonima corsa femminile.\nStoria.\nDi propriet\u00e0 della testata giornalistica Corriere dello Sport - Stadio, dal 1989 il Giro dell'Emilia viene organizzato dal Gruppo Sportivo Emilia di Adriano Amici. La prima edizione della corsa si tenne il 5 settembre 1909 su un percorso di 340 km e fu vinta dal lombardo Eberardo Pavesi. A detenere il record di vittorie complessivo \u00e8 Costante Girardengo a quota cinque successi, seguito da Gianni Motta e Davide Cassani con tre; anche Fausto Coppi annovera tre affermazioni, ma l'edizione del 1948 non \u00e8 considerata come ufficiale. Il primo straniero a tagliare il traguardo per primo fu Eddy Merckx nel 1972, complice il fatto che la gara fu inserita nel circuito mondiale, il ch\u00e9 contribu\u00ec a darle prestigio internazionale. Dal 2005 la corsa \u00e8 stata classificata come prova di livello 1.HC dell'UCI Europe Tour, prima di essere inserita nel 2020 all'interno del neonato circuito UCI ProSeries, il secondo in ordine di importanza dopo il World Tour, nella classe 1.Pro.\nNel suo albo d'oro il Giro dell'Emilia annovera sia molti specialisti delle classiche, come Roger de Vlaeminck, Francesco Moser, Pierino Gavazzi, Maurizio Fondriest e Michele Bartoli, sia molti corridori da corse a tappe, come Gino Bartali, Tony Rominger, Gilberto Simoni e Primo\u017e Rogli\u010d, oltre ai gi\u00e0 citati Coppi e Merckx.\nPercorso.\nNel corso della sua storia il Giro dell'Emilia \u00e8 sempre arrivato a Bologna ad eccezione delle edizioni del 1965 e 1966, in cui arriv\u00f2 a Baganzola, e del 1997, quando si concluse invece a Reggio Emilia. La corsa non ha tuttavia avuto un traguardo fisso all'interno della citt\u00e0 felsinea: se nelle prime edizioni questo era infatti posto all'interno dell'Ippodromo Zappoli, nell'allora periferia ovest della citt\u00e0, successivamente la corsa \u00e8 arrivata presso il velodromo, lo stadio comunale, viale Silvani, via Borghi Mamo, via Stalingrado, via dell'Indipendenza (dal 1977 al 1991) e i Giardini Margherita (dal 1992 al 1998). Dal 1999, infine, l'arrivo \u00e8 posizionato in cima al Colle della Guardia, nei pressi del Santuario della Madonna di San Luca.\nNegli ultimi anni la gara \u00e8 partita da Casalecchio di Reno, citt\u00e0 dove ha sede l'ente organizzatore della corsa, prima di dirigersi verso sud e affrontare le ascese dell'Appennino bolognese. Al ritorno della corsa a Bologna i corridori affrontano solitamente un circuito ondulato sui colli ad ovest del centro cittadino tra cui spicca, appunto, il \"San Luca\", che viene scalato un totale di cinque volte. L'arrivo \u00e8 posto in cima al quinto passaggio.\nLa salita di \"San Luca\" misura all'incirca 2,1 km e presenta una pendenza media del 10,8% con punte al 18% in corrispondenza della \"Curva delle Orfanelle\", chiamata tale in quanto antistante ad un ex orfanotrofio femminile. L'inizio dello strappo \u00e8 segnato dal monumentale Arco del Meloncello, il quale \u00e8 posto a 55 metri s.l.m.; la sommit\u00e0 si trova invece a quota 270 metri, per un dislivello totale di 215 metri. L'intera salita \u00e8 inoltre caratterizzata dalla presenza di una via porticata che affianca la sede stradale, e che, grazie ai suoi 3.796 metri totali, vanta il record di portico pi\u00f9 lungo al mondo oltre ad essere inserita, quale parte del sistema dei Portici di Bologna, tra i patrimoni dell'umanit\u00e0 dall'UNESCO.\nAlbo d'oro.\n\"Aggiornato all'edizione 2021.\""}
{"id": "517896", "revid": "599013", "url": "https://it.wikipedia.org/wiki?curid=517896", "title": "Cq", "text": ""}
{"id": "517906", "revid": "77358", "url": "https://it.wikipedia.org/wiki?curid=517906", "title": "Hockey Club Gardena", "text": ""}
{"id": "517910", "revid": "119826982", "url": "https://it.wikipedia.org/wiki?curid=517910", "title": "Quel lungo treno", "text": "Quel lungo treno, pubblicato nell'autunno 2005, \u00e8 un album del cantautore veronese Massimo Bubola.\nIl disco.\nSi tratta di un concept album dedicato alla prima guerra mondiale, conflitto in cui persero la vita i prozii di Massimo, Ottorino e Antonio, cui il disco \u00e8 dedicato.\nIl disco si sviluppa fra pezzi dal sapore irish (\"Jack O'Leary\"), tradizionali riarrangiati in chiave country (\"Era una notte che pioveva\", \"Il disertore\"), energici pezzi rock (\"Se questo amore \u00e8 un treno\", \"Bum bum\"), commoventi ballate (\"Nostra signora fortuna\", \"Puoi uccidermi\", uno dei vertici del disco, insieme alla pianistica \"Noi veniam dalle pianure\").\nSplendida anche la rilettura del tradizionale \"Monte Canino\".\nUna nota di merito spetta al violinista (e coautore delle musiche di \"Noi veniam dalle pianure\") Michele Gazich, che caratterizza piacevolmente con il suo strumento il sound dell'intero disco e che ha collaborato spesso con Bubola, sia come esecutore che come produttore, in particolare nel precedente album Segreti Trasparenti."}
{"id": "517912", "revid": "115823241", "url": "https://it.wikipedia.org/wiki?curid=517912", "title": "Dario Squeri", "text": "Biografia.\nDal 1990 al 1994 ricopr\u00ec il ruolo di assessore all'agricoltura nella giunta provinciale di Piacenza.\nNel 1995, dopo l'approvazione del sistema dell'elezione diretta, fu eletto per la prima volta presidente della Provincia di Piacenza, alla guida della coalizione dell'Ulivo. Venne riconfermato alle successive elezioni del 1999, vinte dopo essersi apparentato al ballottaggio con la Lega Nord .\nNel 1999 fond\u00f2 a Piacenza la prima lista della Margherita con l'intento di creare una forza di centro moderato alleata alla sinistra riformista.\nAntesignano di alleanze politiche nuove in grado di trovare sbocchi anche nazionali, nel 2004 ha fondato il \"Centro Popolare Europeo\" (CPE), movimento politico e culturale di ispirazione popolare europea, con l'obiettivo di aggregare le forze dell'area moderata in un'espressione italiana del Partito Popolare Europeo. Ha quindi di conseguenza abbandonato la coalizione di centrosinistra per sostenere, seppur talvolta in maniera critica, la Casa delle Libert\u00e0.\n\u00c8 stato il candidato sindaco di Piacenza per il centro-destra alle elezioni comunali del 27 e 28 maggio 2007, riuscendo a partecipare al ballottaggio del 9 e 10 giugno, a seguito del quale \u00e8 stato battuto dal primo cittadino uscente Roberto Reggi, che ha vinto con il 55,7% dei voti."}
{"id": "517913", "revid": "155634", "url": "https://it.wikipedia.org/wiki?curid=517913", "title": "Campionato italiano di hockey su ghiaccio 1995-1996", "text": "Il Campionato italiano di hockey su ghiaccio 1995-96 \u00e8 organizzato, come di consueto, dalla FISG.\nSerie A.\nLa stagione inizia con diverse novit\u00e0. Il Milano e il Varese cambiano propriet\u00e0. La squadra milanese passa da Massimo Moretti a Umberto Quintavalle, il quale cambia denominazione alla squadra che diventa Milano24. Nella Societ\u00e0 bosina la nuova proprietaria \u00e8 la Sig.ra Caterina Colombo, che fino ad allora sponsorizzava la squadra.\nFormula.\nLe squadre iscritte al torneo per accedere ai playoff devono disputare un girone con doppia andata e ritorno.\nFormazioni.\nIl CourmAosta non si iscrive alla Serie A per protesta contro gli arbitraggi della stagione precedente, mentre l'Asiago rimane nella massima serie nonostante la sconfitta nello spareggio retrocessione della stagione passata.\nLe squadre partecipanti sono quindi nove: Alleghe HC, Asiago Hockey AS, HC Bolzano, HC Brunico, HC Devils Milano, SHC Fassa, HC Gardena, Milano24 e AS Varese.\nPlayoff.\nQuarti e semifinali si giocano al meglio delle 5 gare, mentre la finale al meglio delle 7 partite.\nQuarti di finale.\nNei quarti di finale, Bolzano supera l'Alleghe (12-1; 6-3; 7-4), Varese batte il Fassa (4-0; 3-2; 10-1), il Gardena ha la meglio sull'Asiago (5-4; 5-4; 3-2) e il Milano24 elimina Brunico (1-3; 9-3; 7-1; 8-1).\nSemifinali.\nIn semifinale, il Milano24 si sbarazza del Gardena (3-2; 1-6; 7-2; 3-0) abbastanza agevolmente, nonostante debba concedere una gara agli avversari.\nTra Bolzano e Varese, in gara-1, \u00e8 una vera e propria guerra in campo, al termine della gara i minuti di penalit\u00e0 sono 109 per Bolzano e 111 per Varese. Gli altoatesini s'impongono per 4-2. Il Giudice Sportivo infligge un anno di squalifica a Joe Busillo e nove mesi a Maurizio Bortolussi. Altre squalifiche vengono comminate a tre giocatori bolzanini e ad un bosino. Questi fatti porteranno, a fine stagione, alle dimissioni della presidentessa Colombo e il ritiro del Varese dalla Serie A.\nIn gara-2, Varese reagisce e vince 7-4, portando la Serie sull'1-1.\nGara-3 \u00e8 ad appannaggio del Bolzano che vince 6-1, mentre Gara 4 vede la vittoria dei Mastini per 5-2. Nell'ultimo match della serie i biancorossi regolano i bosini per 5-2 ed accedono alla finale.\nFinali.\nLa novit\u00e0 delle finali sono gli arbitri stranieri a dirigere le gare.\nIn gara-1, arbitro Peter Slapke, il Milano24 vince per 6-3 al Palaonda. Dopo il vantaggio del Bolzano con Scott Beattie, il periodo centrale si chiude in parit\u00e0 sul 2-2; la rete per Bolzano \u00e8 segnata da Robert Oberrauch, per i milanesi realizzano Marco Pietroniro e Massimo Ansoldi. Nel terzo drittel i rossobl\u00f9 dilagano con le marcature di John Massara, Aldo Iaquinta, Joe Ferraccioli e Chris Bartolone. Il terzo gol bolzanino \u00e8 opera di Ruggero Rossi De Mio.\nGara-2, con arbitro Peter Quartal, vede imporsi il Bolzano per 3-2. Il primo tempo si chiude 2-1 per i bolzanini che segnano con Robert Oberrauch e Sergei Vostrikov, mentre per i rossobl\u00f9 realizza Maurizio Scudier. Nel periodo centrale, Igor Maslennikov porta a 3 le reti dei biancorossi. Nel terzo drittel, Tony Fiore (hockeista su ghiaccio) prova a riaprire la partita, ma a tre secondi dal termine, la gara viene sospesa poich\u00e9 il portiere del Milano24, Mike Zanier, colpisce con un pugno uno degli arbitri (o lo sposta per entrare in panchina, le versioni risultano essere contrastanti) e Anthony Iob tenta di dar fuoco a Robert Oberrauch con un accendino. Il Giudice Sportivo d\u00e0 partita vinta per 5-0 al Bolzano e 24 mesi di squalifica a Mike Zanier.\nA Peter Slapke tocca arbitrare gara-3; dopo il primo periodo, il match si chiude sul 2-2 con le reti di Bruno Zarrillo e Martin Pavlu per Bolzano e una doppietta di Anthony Iob per i milanesi. Nel secondo periodo una doppietta di Scott Beattie porta il punteggio sul 4-2 e nel terzo drittel Robert Oberrauch arrotonda il punteggio sul 5-2.\nIn gara-4, diretta da Reto Bortolotti e giocata sul campo neutro di Varese, Bolzano s'impone in tutti i drittel (2-1; 3-2; 3-2), andando in rete con Sergei Vostrikov, Lucio Topatigh (2), Scott Beattie (4) e Andrei Zukov, mentre per il Milano24 segnano Massimo Ansoldi, Lawrence Rucchin e Joe Ferraccioli (3).\nA dirigere gara-5 viene chiamato ancora Reto Bortolotti; al termine del primo drittel, i biancorossi sono in vantaggio per 2-0 grazie alle reti messe a segno da Bruno Zarrillo e Markus Brunner. Nel periodo centrale per Bolzano segnano Vostrikov (2) e Daniele Giacomin, mentre per il Milano24 realizzano Harald Oberrauch e Massimo Ansoldi. Nel terzo periodo Maslennikov e Lucio Topatigh per Bolzano e Anthony Iob per i rossobl\u00f9, fissano il risultato sul 7-3 per gli alto atesini che si riconfermano Campioni d'Italia.\n Bolzano - Milano 24 3-6 (1-0,2-2,0-4)\n Milano 24 - Bolzano 0-5 a tavolino (gara sospesa al minuto 59'57\" sul 2-3)\n Bolzano - Milano 24 5-2 (2-2,2-0,1-0)\n Milano 24 - Bolzano 5-8 (2-1,3-2,3-2) (giocata a Varese)\n Bolzano - Milano 24 7-3 (2-0,3-2,2-1)\n L'Hockey Club Bolzano vince il suo tredicesimo scudetto.\nFormazione Campione d'Italia: Christian Alderucci - Alex Badiani - Gianluca Baggio - Scott Beattie - Markus Brunner - Paolo Casciaro - Daniele Giacomin - Paolo Lasca - Igor Loro - Igor Maslennikov - Robert Oberrauch - Martin Pavlu - Michael Anthony Rosati - Ruggero Rossi De Mio - Marco Sbironi - Roberto Stefani - Christian Timpone - Lucio Topatigh - Sergei Vostrikov - Reinhard Wieser - Bruno Zarrillo - Andrei Zukov - Harald Zingerle.\nAllenatore: John Robert Manno.\nMarcatori.\nA fine stagione il capocannoniere della Serie A \u00e8 Igor Maslennikov del Bolzano con 99 punti (36 gol e 63 assist), al secondo posto Sergei Vostrikov (Bolzano, 95 p.ti, 50 + 45), al terzo Bruno Zarrillo (Bolzano, 90 p.ti, 39 + 51), al quarto Lucio Topatigh (Bolzano, 86 p.ti, 35 + 51) e al quinto Scott Beattie (Bolzano, 85 p.ti, 38 + 47).\nSerie B.\nNelle semifinali lo Zoldo batte il Feltre 3-2 nella serie, mentre il Merano supera il Como per 3-1.\nIn finale, lo Zoldo batte il Merano 3-2 nella serie."}
{"id": "517914", "revid": "16758", "url": "https://it.wikipedia.org/wiki?curid=517914", "title": "Michael Anthony Rosati", "text": ""}
{"id": "517922", "revid": "27723", "url": "https://it.wikipedia.org/wiki?curid=517922", "title": "Famiglia di asteroidi Alinda", "text": ""}
{"id": "517924", "revid": "991694", "url": "https://it.wikipedia.org/wiki?curid=517924", "title": "Nikolai \u010cerny\u0161evskij", "text": ""}
{"id": "517927", "revid": "124566108", "url": "https://it.wikipedia.org/wiki?curid=517927", "title": "Congresso di Verona (1822)", "text": "Il Congresso di Verona (conosciuto anche come \"Congresso dei Grandi\") si svolse dal 9 al 14 ottobre 1822.\nIl convegno fu convocato dalla Santa Alleanza (organizzazione creata a Parigi il 26 settembre 1815 da Prussia, Russia e Austria, e alla quale aderirono anche Francia, Piemonte, Paesi Bassi e Svezia) al quale parteciparono i governanti di quasi tutti gli Stati d'Europa. I rappresentanti dei vari gabinetti europei si riunirono per decidere in quale citt\u00e0 tenere il congresso: tra Milano, Firenze, Venezia, Udine e Verona scelsero quest'ultima.\nI rappresentanti delle cinque potenze della Quintuplice Alleanza erano:\nAd essi si aggiunsero:\nFrancesco IV d'Austria/Este, Duca di Modena e Reggio \nAl Congresso furono discussi alcuni gravi problemi, tra i quali la tratta degli schiavi, la pirateria nell'oceano Atlantico, la situazione italiana, i problemi causati dalla rivoluzione spagnola e greca.\nUna delle decisioni pi\u00f9 importanti prese dalle grandi potenze, fu il mandato alla Francia di Luigi XVIII, ad intervenire per reprimere il governo costituzionale di Madrid e restaurare il governo assoluto del re Ferdinando VII: ci\u00f2 che diede avvio alla successiva Spedizione di Spagna."}
{"id": "517929", "revid": "729019", "url": "https://it.wikipedia.org/wiki?curid=517929", "title": "Mitsubishi Ki-51", "text": "Il , identificato anche come , nome in codice alleato Sonia, era un aereo da attacco giapponese della seconda guerra mondiale. Venne impiegato per tutto il conflitto, anche quando la sua pur moderna struttura metallica e la velocit\u00e0 di 425\u00a0km/h non erano pi\u00f9 sufficienti per assicuragli adeguate possibilit\u00e0 di sopravvivenza in ambienti ostili.\nStoria del progetto.\nIl progetto del velivolo venne intrapreso dalla Mitsubishi in risposta ad una specifica dell'Aviazione dell'Esercito che, nel 1937, chiedeva un sostituto per il bombardiere leggero Mitsubishi Ki-30.\nTra le richieste avanzate, erano previste doti di maneggevolezza, protezione passiva per l'equipaggio, velocit\u00e0 massima non inferiore a 420\u00a0km/h, carico offensivo di 200\u00a0kg ed armamento difensivo composto da 3 mitragliatrici. Il velivolo, inoltre, doveva essere in grado di operare da piste di fortuna, prevedibilmente in prossimit\u00e0 della linea di combattimento.\nIl progetto venne affidato allo staff che aveva realizzato il suo predecessore ed il risultato fu una macchina molto simile al \"Ki-30\": pur di dimensioni pi\u00f9 ridotte, ne riproponeva le caratteristiche costruttive (la carenatura del motore, il profilo alare, il disegno dell'abitacolo, la forma del carrello...) e, complessivamente, ne ricalcava le prestazioni.\nI primi reparti divennero operativi nei primi mesi del 1940 e la struttura dell'aereo rimarr\u00e0 invariata per tutto il periodo della produzione, terminata con la fine della guerra, a testimonianza della validit\u00e0 progettuale di base.\nTecnica.\nStruttura.\nEra un monoplano di struttura completamente metallica, ad ala bassa, con carrello fisso in configurazione triciclo posteriore le cui ruote anteriori erano carenate. La cabina di pilotaggio era completamente vetrata ed ospitava in \"tandem\" i due membri dell'equipaggio (nella parte posteriore era disposta, su un supporto snodato, una mitragliatrice manovrabile dal navigatore/bombardiere.\nL'abitacolo e la cappottatura del motore erano dotati di blindatura, al fine di offire una migliore difesa passiva nelle operazioni svolte alle quote pi\u00f9 basse.\nMotore.\nLa propulsione era affidata, come gi\u00e0 nel precedente \"Ki-30\", ad un motore radiale: in questo caso la scelta cadde sul 14 cilindri Mitsubishi Ha-26 che nella versione installata (la \"II\"), sviluppava una potenza di 940 hp.\nSul Ki-51, l'unit\u00e0 motrice era racchiusa lateralmente in una cappottatura metallica ed azionava un'elica tripala, anch'essa metallica, a passo variabile.\nArmamento.\nLa dotazione difensiva consisteva in una mitragliatrice situata nella parte posteriore dell'abitacolo che, in tutti gli esemplari costruiti, fu mantenuta con il calibro iniziale di 7,7\u00a0mm.\nIn funzione offensiva erano impiegate due mitragliatrici poste all'interno delle semiali: inizialmente si trattava di armi dal calibro di 7,7\u00a0mm che vennero successivamente sostituite con altrettante da 12,7\u00a0mm.\nIl carico di caduta era alloggiato in rastrelliere poste sotto le semiali e consisteva in 200\u00a0kg di bombe.\nImpiego operativo.\nL'entrata in servizio del Ki-51 avvenne quando la seconda guerra sino-giapponese era gi\u00e0 in corso: su questo fronte il velivolo si dimostr\u00f2 subito una macchina affidabile ed in grado di assolvere egregiamente il ruolo per il quale era stata concepita.\nQuando il Giappone entr\u00f2 sulla scena della seconda guerra mondiale il Ki-51 venne impiegato con successo praticamente su tutti i teatri operativi, anche perch\u00e9 le prestazioni della caccia avversaria non erano ancora in grado di contrastarne adeguatamente la minaccia; tuttavia, consapevoli della necessit\u00e0 di incrementare il rendimento del velivolo, i tecnici della Mitsubishi proposero gi\u00e0 dal 1941 l'installazione di unit\u00e0 motrici pi\u00f9 potenti, senza che tale proposta portasse a sbocchi produttivi.\nL'inevitabile progresso tecnologico, tangibile con la comparsa di pi\u00f9 moderni caccia alleati, port\u00f2 al relativo decadimento del successo del Ki-51 ed al conseguente incremento delle perdite durante le missioni. Il velivolo, pur rimanendo in prima linea fino al termine del conflitto, venne quindi dirottato preferibilmente verso scenari di secondaria importanza, nel tentativo di evitare gli scontri diretti contro avversari ormai ampiamente superiori.\nSul finire della guerra, analogamente a tutti i mezzi allora disponibili, il Ki-51 venne impiegato per le missioni dei Kamikaze.\nNel 1945 il KNIP (Comitato Nazionale Indonesiano Centrale) si appropri\u00f2 di un piccolo quantitativo di Ki-51 in diverse basi aeree giapponesi, abbandonate dopo il collasso dell'Impero, per impiegarli nel corso della guerra per l'indipendenza dai Paesi Bassi (1945-1949).\nSempre sul finire del conflitto, anche le forze comuniste cinesi catturarono ed impiegarono alcuni esemplari del Ki-51; questi velivoli furono gli ultimi ad essere tolti dal servizio operativo nel 1953."}
{"id": "517930", "revid": "729019", "url": "https://it.wikipedia.org/wiki?curid=517930", "title": "Kawasaki Ki-45", "text": "Il identificato anche come e con il nome popolare , nome in codice alleato Nick, fu un caccia pesante bimotore, poi da attacco al suolo e caccia notturna, sviluppato dall'azienda aeronautica giapponese Kawasaki K\u014dk\u016bki Kogyo, divisione aeronautica della Kawasaki J\u016bk\u014dgy\u014d KK, e impiegato dalla Dai-Nippon Teikoku Rikugun K\u014dk\u016b Hombu, il servizio aereo dell'Esercito imperiale giapponese, durante la seconda guerra mondiale. Venne prodotto in circa 1\u00a0700 esemplari tra il 1941 e il 1945.\nGli attacchi kamikaze contro le navi alleate cominciarono il 28 maggio 1944 proprio con quattro Ki-45.\nStoria del progetto.\nRitenendo interessante lo sviluppo di velivoli bimotori, come ad esempio il Messerschmitt Bf 110 destinati al ruolo di zerst\u00f6rer o caccia pesante, da parte dell'alleata Germania nazista, l'esercito imperiale nel 1937 ordin\u00f2 la costruzione di un velivolo analogo assegnandone la realizzazione alla divisione navale della Kawasaki, gi\u00e0 responsabile anche dei precedenti progetti aeronautici, al quale venne assegnata la denominazione Ki-38. La proposta iniziale riguardava la realizzazione al livello di mockup, ma entro il dicembre dello stesso anno venne ordinato di realizzare un prototipo funzionante, al cui venne data la nuova designazione Ki-45, e che venne portato in volo per la prima volta nel gennaio 1939. Tuttavia i risultati ottenuti nei collaudi non soddisfecero le aspettative. Il motore, il Nakajima Ha-20 (o Hotsu), risult\u00f2 sottopotenziato e soggetto a malfunzionamenti, mentre la cellula accus\u00f2 fin dall'inizio una brutta propensione allo stallo.\nCon simili premesse, il progetto del Ki-45 sembrava destinato ad essere abbandonato, ma l'esercito, deciso a volersi dotare di un caccia bimotore, ordin\u00f2 alla Kawasaki di continuarne lo sviluppo. L'azienda allora sostitu\u00ec i motori con i gi\u00e0 collaudati Nakajima Ha-25 e nella nuova configurazione le sue caratteristiche di volo furono ritenute promettenti.\nNell'ottobre 1940 l'esercito ordin\u00f2 ulteriori miglioramenti, come il passaggio al pi\u00f9 potente Mitsubishi Ha-102 da 1\u00a0080 hp (805 kW), e l'utilizzazione della struttura alare del bombardiere leggero Ki-48, anch'esso progettato da Takeo Doi. Il nuovo velivolo, ridesignato Ki-45 KAI,fu completato nel settembre 1941 e ufficialmente adottato per l'uso da parte l'esercito nel febbraio 1942, con la definizione \"aereo da caccia biposto Tipo 2\"."}
{"id": "517931", "revid": "121628403", "url": "https://it.wikipedia.org/wiki?curid=517931", "title": "John Cygan", "text": ""}
{"id": "517932", "revid": "125334497", "url": "https://it.wikipedia.org/wiki?curid=517932", "title": "Oscar al miglior cortometraggio", "text": "L'Oscar al miglior cortometraggio (\"Academy Award for Best Live Action Short Film\") viene assegnato al cortometraggio votato come migliore dall'Academy of Motion Picture Arts and Sciences, cio\u00e8 l'ente che assegna gli \"Academy Awards\", i celebri premi conosciuti in Italia come premi Oscar.\nVincitori e candidati.\nL'elenco mostra il vincitore di ogni anno, seguito dai film che hanno ricevuto la \"nomination\". Per ogni film sono indicati: titolo italiano (se disponibile), titolo originale e regista.\nGli anni indicati sono quelli in cui \u00e8 stato assegnato il premio e non quello in cui \u00e8 stato diretto il film. Per maggiori informazioni si veda la voce Cerimonie dei premi Oscar"}
{"id": "517935", "revid": "767487", "url": "https://it.wikipedia.org/wiki?curid=517935", "title": "Full Moon Fever", "text": "Full Moon Fever \u00e8 il primo album in studio da solista del cantante statunitense Tom Petty, noto per essere il frontman degli Heartbreakers, pubblicato il 24 aprile 1989 dalla MCA Records e prodotto da Jeff Lynne, Tom Petty e Mike Campbell\nOspiti.\nNote aggiuntive"}
{"id": "517947", "revid": "16073", "url": "https://it.wikipedia.org/wiki?curid=517947", "title": "Battaglia di Sagrajas", "text": ""}
{"id": "517953", "revid": "10929", "url": "https://it.wikipedia.org/wiki?curid=517953", "title": "Globular cluster", "text": ""}
{"id": "517955", "revid": "287204", "url": "https://it.wikipedia.org/wiki?curid=517955", "title": "M72", "text": ""}
{"id": "517957", "revid": "729019", "url": "https://it.wikipedia.org/wiki?curid=517957", "title": "Mitsubishi Ki-46", "text": "Il , identificato anche come , nome in codice alleato Dinah era un bimotore da ricognizione strategica ad ala bassa prodotto dall'azienda giapponese Mitsubishi Heavy Industries negli anni quaranta e l'inizio del decennio successivo.\nUtilizzato dalla Dai-Nippon Teikoku Kaigun K\u014dk\u016b Hombu, la componente aerea dell'esercito imperiale giapponese, venne impiegato nelle operazioni sulla Manciuria e Cina e dalla Dai-Nippon Teikoku Rikugun K\u014dk\u016b Hombu, la componente aerea della Marina imperiale giapponese, durante la seconda guerra mondiale per missioni di ricognizione sulle coste settentrionali di Australia e Nuova Guinea.\nTecnica.\nIl modello originale montava due motori radiali Mitsubishi Ha-102 da circa 1.000 hp l'uno. Il suo profilo aerodinamico a bassa resistenza gli consentiva di superare i 600\u00a0km/h: una prestazione assolutamente straordinaria, abbinata ad un'autonomia di 2.500\u00a0km. \nIl Kawasaki Ki-45, un aereo da combattimento pi\u00f9 robusto e convenzionale che montava lo stesso tipo e configurazione di motori, era capace, per esempio, di raggiungere una velocit\u00e0 massima di soli 540\u00a0km/h.\nNella versione III, raggiungeva la velocit\u00e0 massima di 630\u00a0km/h grazie all'adozione di due motori Ha-112 da 1.500\u00a0hp, e la sua autonomia veniva estesa a 4.000\u00a0km. Per confronto, con lo stesso motore, il caccia Nakajima Ki-44, uno dei migliori intercettori giapponesi, non era praticamente in grado di raggiungerlo (come dimostrato da prove condotte dai giapponesi).\nImpiego operativo.\nFacendo parte della \"nuova generazione\" di aerei dell'esercito, come il Ki-44 e il Ki-49, il Ki-46 entr\u00f2 in servizio nel 1943 prendendo parte nelle azioni decisive della Guerra del Pacifico e venendo prodotto in circa 1.700 esemplari.\nAnche se gli Spitfire ottennero ben 18 vittorie nei cieli australiani durante 1943, il Ki-46 risultava quasi imprendibile grazie alla sua elevata velocit\u00e0 e quota di tangenza. Le sue prestazioni elevate gli permisero di sostituire come ricognitore di prima linea il Mitsubishi Ki-15.\nNel 1944-1945, durante le fasi finali del conflitto, venne modificato, sfruttandone le alte capacit\u00e0 di carico, in un intercettore d'alta quota e gli vennero montati due cannoni da 20\u00a0mm sul muso e un cannone da 37\u00a0mm inclinato sopra il dorso della fusoliera.\nTuttavia, il peso del cannone da 37\u00a0mm annullava in larga misura la capacit\u00e0 di sparare verso l'alto e l'apparecchio non era in grado di mantenere un fuoco continuato senza vederne ridotta la sua stabilit\u00e0 e manovrabilit\u00e0. A causa di questi svantaggi e della sua lentezza nella fase di decollo, ebbe risultati piuttosto deludenti come intercettore, non riuscendo a contrapporsi ai bombardieri statunitensi B-29 sopra l'arcipelago giapponese.\nEsemplari attualmente esistenti.\nL'unico esemplare esistente, un Mitsubishi Ki-46-II Type 100, \u00e8 attualmente esposto presso il RAF Museum Cosford, alla base aerea RAF Cosford nel Shropshire, 8 chilometri a nordovest di Wolverhampton."}
{"id": "517966", "revid": "320578", "url": "https://it.wikipedia.org/wiki?curid=517966", "title": "NGC 6981", "text": ""}
{"id": "517973", "revid": "1543377", "url": "https://it.wikipedia.org/wiki?curid=517973", "title": "M72 (astronomia)", "text": "M 72 (conosciuto anche come NGC 6981) \u00e8 un ammasso globulare visibile nella costellazione dell'Aquario.\nOsservazione.\nSi trova nell'estremit\u00e0 occidentale della costellazione, 1.5\u00b0 ad ovest di un altro oggetto Messier (tra i pi\u00f9 insignificanti), M73, e circa 3\u00b0 ad ovest-sudovest da NGC 7009, la \"Nebulosa Saturno\"; si individua con un binocolo 10x50 in nottate limpide e con l'oggetto moderatamente alto sull'orizzonte, ma essendo uno degli ammassi globulari pi\u00f9 difficili da risolvere in stelle, permane di aspetto nebuloso. Un telescopio di piccola potenza non migliora la sua osservazione; le prime stelle iniziano a mostrarsi solo in un telescopio da 250mm di apertura e con forti ingrandimenti.\nM72 pu\u00f2 essere osservato con discreta facilit\u00e0 da tutte le aree popolate della Terra, grazie al fatto che \u00e8 situata a una declinazione non eccessivamente australe: soltanto in alcune aree del Nord Europa e del Canada, oltre il circolo polare artico, la sua visibilit\u00e0 pu\u00f2 risultare difficoltosa, mentre nell'Europa centrale appare gi\u00e0 discretamente alto; dall'emisfero sud l'ammasso \u00e8 ben visibile alto nelle notti dell'inverno australe e nella sua fascia tropicale pu\u00f2 vedersi perfettamente allo zenit. Il periodo migliore per la sua osservazione nel cielo serale \u00e8 quello compreso fra luglio e novembre.\nStoria delle osservazioni.\nM72 fu scoperto da Pierre M\u00e9chain il 29 agosto 1780; Charles Messier lo osserv\u00f2 il 4 e 5 ottobre dello stesso anno, includendola nel suo catalogo. Entrambi erano dell'idea che si trattasse di una nebulosa poco visibile. Il primo a sciogliere l'ammasso in stelle fu William Herschel, descrivendolo come un ammasso di stelle tondo ma le cui debolissime stelle alla periferia deviano da questa forma tonda.\nCaratteristiche.\nLa M72 si trova a circa 53.000 anni luce dalla Terra, alla quale si avvicina a una velocit\u00e0 di circa 255 km/s, \u00e8 uno degli oggetti del catalogo di Messier pi\u00f9 lontani dal centro galattico. Il suo diametro sarebbe di circa 90 anni luce.\n\u00c8 considerato come uno degli ammassi pi\u00f9 giovani, data la presenza di giganti blu e stelle variabili, del tipo RR Lyrae."}
{"id": "517975", "revid": "466539", "url": "https://it.wikipedia.org/wiki?curid=517975", "title": "Gast\u00f3n Gaudio", "text": "Carriera.\nPassato al professionismo nel 1996, l'argentino, che gioca con la mano destra, si \u00e8 subito distinto per il suo gioco da fondo campo, che rende al meglio soprattutto sulla terra battuta dove la palla viaggia a velocit\u00e0 inferiori. Nonostante un fisico minuto (175\u00a0cm per 70\u00a0kg di peso) l'argentino \u00e8 riuscito a costruirsi un buon servizio, con il quale si apre spesso il campo, riuscendo cos\u00ec a sfruttare appieno il suo colpo migliore, il rovescio ad una mano.\nGaudio \u00e8 salito alla ribalta nel 2004, quando da medio outsider riusc\u00ec a conquistare il Roland Garros. Nella finale contro il connazionale Guillermo Coria l'argentino riusc\u00ec a rimontare da due set di svantaggio e di imporsi poi per 8-6 nel quinto parziale. Quel successo fu il preludio a quella che \u00e8 stata la sua migliore stagione, ovvero il 2005: in quell'anno Gaudio vinse cinque tornei, issandosi alla quinta posizione nella classifica ATP (suo best ranking).\nDal 2006 Gaudio ha iniziato una lenta ed inarrestabile discesa: il suo gioco ha perso man mano incisivit\u00e0 e ha dimostrato sempre meno capacit\u00e0 di restare concentrato per un intero match, peraltro senza far intravedere margini di risalita. Non solo l'argentino non \u00e8 pi\u00f9 riuscito a vincere un torneo ma ha iniziato a perdere da giocatori dal ranking inferiore del suo. Nel 2007 \u00e8 crollato in 73\u00aa posizione. Nel 2008 cede ancora numerose posizioni ed arriva alla numero 585, prima di decidere di ritirarsi.\nAd inizio 2009 decide di rientrare. Il rientro avviene ad Iquique, dove si ritira ai quarti contro l'argentino Juan Pablo Brzezicki. Il suo secondo torneo stagionale avviene a Buenos Aires, dove perde nel primo turno dallo spagnolo Daniel Gimeno Traver per 2-6 6-4 2-6. Perde al secondo turno del torneo di Santiago per mano del tennista argentino Mariano Zabaleta per 6-4 2-6 3-6. Tenta di partecipare al torneo ATP World Tour Masters 1000 Miami, ma viene eliminato al primo turno delle qualificazioni dal tennista russo Evgenij Korol\u00ebv per 2-6 6-3 5-7. La stessa cosa avviene a Houston, dove perde al primo turno delle qualificazioni per mano del tennista serbo Du\u0161an Vemi\u0107 per 6-7(4) 4-6. A Barcellona viene eliminato al secondo turno dal tennista spagnolo Tommy Robredo per 6-7(6) 1-6.\nVince il primo torneo del ritorno a Tunisi, vincendo contro Frederico Gil per 6-2 1-6 6-3. Perde al primo turno del torneo dell'Estoril da Fabio Fognini per 3-6 4-6; arriva ai quarti a Bordeaux perdendo contro il francese Laurent Recouderc per 6-2 4-6 4-6. Partecipa al Roland Garros grazie ad una wild card, ma perde al primo turno contro Radek \u0160t\u011bp\u00e1nek per 3-6 4-6 1-6. Esce al primo turno al torneo di Poznan perdendo contro Rui Machado per 2-6 4-6. Esce al primo turno al torneo di Gstaad perdendo da Mikhail Youznhy per 3-6 7-5 4-6. Stessa cosa al torneo di San Marino, uscendo di scena contro il tennista italiano Andreas Seppi per 0-6 6-4 0-6. Perde al primo turno il torneo di Cordenons, uscendo di scena contro Alberto Mart\u00edn per 6-4 1-6 3-6. Perde al terzo turno delle qualificazioni del torneo di Ginevra contro Dmitrij Sitak per 1-6 4-6. Perde al primo turno delle qualificazioni dell'U.S. Open contro Julian Reister per 1-6 6-7(3).\nDopo un anno di inattivit\u00e0 si ritira ufficialmente nel settembre 2011."}
{"id": "517981", "revid": "63727", "url": "https://it.wikipedia.org/wiki?curid=517981", "title": "Citro\u00ebn Jumpy", "text": "Il Citro\u00ebn Jumpy \u00e8 un veicolo commerciale leggero prodotto dalla casa automobilistica francese Citro\u00ebn a partire dal giugno 1994. Attualmente \u00e8 in produzione la terza generazione di tale furgone.\nStoria.\nLa prima generazione (1994-2007).\nIl Jumpy nasce nel 1994 da un progetto analogo a quello di poco tempo prima. L'anno precedente, da una joint-venture tra il Gruppo Fiat e il Gruppo PSA nacquero 4 monovolume prodotte con i marchi Peugeot, Citro\u00ebn, Fiat e Lancia. Analogamente a tale progetto, si decise di utilizzare lo stesso pianale per realizzare tre veicoli commerciali. L'unico marchio che non sarebbe stato utilizzato per commercializzare questi mezzi fu la Lancia. Il modello marchiato con il logo Citro\u00ebn prese appunto il nome di Jumpy, ma fu prodotto anche come Fiat Scudo e Peugeot Expert.\nIl veicolo conobbe un buon successo commerciale in madrepatria (in Italia fu maggiormente popolare con il marchio Fiat), grazie alla sua capacit\u00e0 di combinare dimensioni relativamente ridotte e una buona capacit\u00e0 di carico, che arrivava fino a 900\u00a0kg di carico massimo in un cassone posteriore di ben 4 metri cubi di volume. In Gran Bretagna era prodotto con il nome di \"Dispatch\". \u00c8 prodotto anche come monovolume a sette posti e in una versione che prevedeva la sola cabina di guida gi\u00e0 carrozzata, mentre la parte posteriore del telaio era messa completamente a nudo per permettere di convertirlo in altre versioni non ufficialmente a listino.\nLa scelta dei motori comprendeva inizialmente un propulsore 1.6 a benzina da 80 CV e due propulsori a gasolio da 1.9 litri (uno aspirato con potenza di 71 CV ed uno turbocompresso con potenza di 92 CV).\nNel 2004 fu sottoposto ad un deciso restyling, specie nel frontale, che interess\u00f2 anche le sue due \"sorelle\". Per l'occasione fu pensionato il propulsore a benzina e il 1.9 turbodiesel e fu introdotto un 2.0 HDI da 95 CV. Tutti i motori utilizzati erano PSA.\nLa seconda generazione (2007-2016).\nNel 2007 ha debuttato la seconda serie del Jumpy assieme alle sorelle. L'estetica \u00e8 ispirata al Citro\u00ebn Jumper terza serie mentre i motori sono l'1.6 Hdi da 90 CV, il 2.0 Hdi da 120 CV e il 2.0 benzina da 140 CV. L'estetica fu profondamente rinnovata e resa quindi molto pi\u00f9 moderna, con linee pi\u00f9 squadrate e spigolose e gruppi ottici posti pi\u00f9 in alto e di maggiori dimensioni. Nel 2008 il \"Jumpy II\", come viene normalmente indicato per essere distinto dalle altre generazioni, viene insignito del titolo di \"Van of the Year\".\nNel 2012 questo modello viene sottoposto ad un restyling di mezza et\u00e0, comprendente un leggero ridisegnamento di fari e calandra. La gamma motori viene ugualmente aggiornata e vede l'arrivo di un nuovo motore 2.0 HDi da 163 CV in luogo del precedente da 160 CV. Questa nuova motorizzazione viene abbinata di serie ad un cambio automatico a 6 rapporti. Dal luglio 2013, il Jumpy viene venduto anche a marchio Toyota come la prima serie del \"Toyota ProAce\".\nIn quel periodo viene sciolto il rapporto di collaborazione fra gruppo PSA e Fiat Group, quest'ultimo ormai confluito nel colosso FCA. Il gruppo automobilistico francese trova quindi un altro alleato industriale proprio nella Toyota, con cui avvia il nuovo progetto destinato fra l'altro alla realizzazione del nuovo \"Jumpy\".\nLa terza generazione (dal 2016).\nNel 2016 fu la volta della terza generazione del furgone \"Jumpy\", frutto di un progetto sviluppato, come gi\u00e0 detto, assieme a Toyota, che ne deriv\u00f2 anch'essa un mezzo commerciale da inserire nella propria gamma. L'ex-partner italiano, ormai appartenente al gruppo FCA, o stipuler\u00e0 un accordo con Renault per la rimarchiatura del Renault Trafic III come Fiat Talento per sostituire lo Scudo). Quanto al nuovo \"Jumpy\", esso \u00e8 la versione per trasporto merci di una nuova monovolume denominata Spacetourer, la quale avrebbe sostituito anche il vecchio Citro\u00ebn C8. Inoltre, grazie all'ingresso in PSA del marchio Opel, dal 2019 il Jumpy sar\u00e0 venduto anche come la terza generazione dell'Opel Vivaro (creato in origine con Renault per il gemello del Renault Trafic).\nAl suo debutto il \"Jumpy\" viene previsto nelle seguenti quattro motorizzazioni, tutte a gasolio, turbocompresse e con alimentazione ad iniezione diretta:\nFermo restando il consueto schema meccanico a motore anteriore trasversale e a trazione anteriore, il \"Jumpy\" \u00e8 stato previsto in tre varianti di trasmissione a seconda della motorizzazione: il 1.6 BlueHDi di base da 95 CV \u00e8 previsto in abbinamento con un cambio manuale a 5 marce e la versione di punta da 177 CV \u00e8 invece abbinata ad un cambio automatico a 6 rapporti, mentre le motorizzazioni intermedie montano un cambio manuale a 6 marce."}
{"id": "517983", "revid": "1087849", "url": "https://it.wikipedia.org/wiki?curid=517983", "title": "Bivacco Sieff", "text": "Il bivacco Attilio Sieff (anche Baita Latemar) (m.2365) si trova nei Last\u00e9 di Valsorda Settentrionali, a sud-est della Forcella dei Campanili, nel massiccio del Latemar all'interno del territorio del comune di Predazzo.\nStoria.\nCostruito nel 1976 dalla sezione S.A.T. di Predazzo, ed \u00e8 intitolato alla memoria di un membro del corpo volontario dei vigili del fuoco morto durante un'esercitazione. \nCaratteristiche.\nIl bivacco dispone di 10 posti letto e di una stufa, per alimentare la quale \u00e8 necessario procurarsi la legna lungo il cammino, sopra la malga Valsorda. \u00c8 presente una sorgente d'acqua poco distante.\nVie di accesso.\nAl bivacco si accede:"}
{"id": "517984", "revid": "1985558", "url": "https://it.wikipedia.org/wiki?curid=517984", "title": "Lussinpiccolo", "text": "Lussinpiccolo (in croato \"Mali Lo\u0161inj\") \u00e8 la principale localit\u00e0 dell'isola di Lussino, in Croazia, e uno dei centri pi\u00f9 popolosi della regione litoraneo-montana, con 8.070 abitanti, nonch\u00e9 capoluogo dell'omonima citt\u00e0.\nGeografia fisica.\nLussinpiccolo \u00e8 situata in amena posizione nella valle d'Augusto, un profondo porto naturale riparato dalla bora che sviluppa lungo l'asse principale dell'isola e che comunica col mare attraverso due bocche - Bocca Vera, navigabile, e Bocca Falsa, agibile soltanto con gommoni e piccoli motoscafi.\nLa citt\u00e0 si stende sui due lati del porto, ma principalmente sul soleggiato lato settentrionale, dove a causa del recente incremento demografico ha raggiunto la cresta collinare che funge da spartiacque.\nLa citt\u00e0 \u00e8 il maggior centro abitato di tutte le isole del Quarnaro ed \u00e8 capoluogo di un comune che si estende anche sulla parte meridionale della contigua isola di Cherso.\nStoria.\nDa piccolo villaggio di pescatori (in croato \"Malo Selo\", piccolo villaggio, in antitesi all'allora pi\u00f9 popoloso \"Velo Selo\", Lussingrande), Lussinpiccolo conobbe in breve tempo un rapido sviluppo grazie a un'intraprendente classe mercantile che nel giro di pochi secoli la rese patria di armatori e capitani.\nLussinpiccolo raggiunse il suo maggior sviluppo tra la fine del Settecento e l'Ottocento quando, nonostante il suo nome, divenne il centro pi\u00f9 popoloso di Lussino, strappando alla vicina Lussingrande il ruolo di capoluogo dell'isola (1806). In quel periodo la marina lussignana divenne tra le maggiori dell'Adriatico e i velieri di Lussino (di cui rimane traccia nello stemma comunale) giunsero a varcare gli oceani. Con il progressivo declino della navigazione a vela, gli armatori di Lussino dovettero cedere il loro primato, ma l'istituto nautico di Lussinpiccolo continu\u00f2 a diplomare numerosi capitani di lungo corso della marina austro-ungarica.\nTra la fine dell'Ottocento e l'inizio del Novecento si contarono le prime presenze turistiche, principalmente dell'aristocrazia austriaca. Nel 1856 l'arciduca Massimiliano d'Asburgo pose la prima pietra della diga frangiflutti a Rovensca, mentre l'arciduca Carlo Stefano scelse il vicino porticciolo di Lussingrande come luogo di vacanze, apprezzandone la mitezza e la salubrit\u00e0 del clima.\nNel 1859, durante la seconda guerra di indipendenza italiana, divenne temporaneamente base di operazioni navali da parte del corpo di spedizione Franco-Sardo contro Venezia austriaca.\nIl 4 novembre 1918 la Regia Nave \"Orsini\" attracc\u00f2 a Lussinpiccolo, prendendo possesso dell'isola in nome del Regno d'Italia, acquisto confermato dai successivi trattati di pace. Lussinpiccolo divenne cos\u00ec l'estrema propaggine della Venezia Giulia, con funzione di scalo intermedio per i collegamenti tra Pola e Zara. In quel periodo l'afflusso di turisti fu tuttavia moderato.\nL'isola pass\u00f2 alla Jugoslavia nel 1947, anno in cui la quasi totalit\u00e0 della popolazione italiana prese la via dell'esodo. Privata della componente sociale che aveva fatto del mare la ricchezza dell'isola, e ripopolata con famiglie dell'entroterra balcanico, nel dopoguerra l'economia dell'isola sub\u00ec in un repentino tracollo, riducendosi a una povera economia di sussistenza.\nSoltanto a partire dagli anni settanta Lussinpiccolo ha cominciato a valorizzare la propria vocazione turistica, aprendosi nuovamente al turismo internazionale; oggi \u00e8 un importante centro balneare, con una vasta offerta alberghiera e una altrettanto ricca variet\u00e0 di spiagge (tra cui Cigale e Val di Sole, in croato rispettivamente \"\u010cikat\" e \"Sun\u010dana uvala\").\nSociet\u00e0.\nLa presenza autoctona di italiani.\n\u00c8 presente una comunit\u00e0 di italiani autoctoni che rappresentano una minoranza residuale di quelle popolazioni italiane che abitarono per secoli ed in gran numero, la penisola dell'Istria e le coste e le isole del Quarnaro e della Dalmazia, territori che furono della Repubblica di Venezia. La presenza degli italiani a Lussinpiccolo \u00e8 drasticamente diminuita in seguito all'esodo giuliano dalmata, che avvenne dopo la seconda guerra mondiale e che fu anche cagionato dai \"massacri delle foibe\". Nel 1948 fu costituito il primo circolo italiano.\nNel 1981, prima dell'indipendenza della Croazia, la comunit\u00e0 italiana risultava secondo i censimenti ufficiali l'1,0% della popolazione e successivamente, nel 1991 l'1,5%. Secondo il censimento del 2011, il comune di Lussinpiccolo conta 253 italiani, pari al 3,12% della locale popolazione ma gli iscritti alla locale \"Comunit\u00e0 degli Italiani di Lussinpiccolo\" sono 557 (6,64% della popolazione) anche se alcuni ritengono che tale dato sia ancora sottostimato.\nGeografia antropica.\nLocalit\u00e0.\nLa citt\u00e0 di Lussinpiccolo \u00e8 divisa in 14 insediamenti (\"naselja\") di seguito elencati. Tra parentesi il nome in lingua italiana."}
{"id": "517985", "revid": "38297", "url": "https://it.wikipedia.org/wiki?curid=517985", "title": "GM EV1", "text": ""}
{"id": "517986", "revid": "287204", "url": "https://it.wikipedia.org/wiki?curid=517986", "title": "EV1", "text": ""}
{"id": "517987", "revid": "38297", "url": "https://it.wikipedia.org/wiki?curid=517987", "title": "General Motors EV-1", "text": ""}
{"id": "517988", "revid": "38297", "url": "https://it.wikipedia.org/wiki?curid=517988", "title": "GM EV-1", "text": ""}
{"id": "517989", "revid": "38297", "url": "https://it.wikipedia.org/wiki?curid=517989", "title": "EV-1", "text": ""}
{"id": "517990", "revid": "1318658", "url": "https://it.wikipedia.org/wiki?curid=517990", "title": "Storia della Serbia", "text": "La Serbia \u00e8 stata nel passato: un Principato autonomo (1817-1878), un Principato indipendente (1878-1882), un Regno indipendente (1882-1918), una parte del Regno dei Serbi, dei Croati e degli Sloveni (1918-1941, dal 1929 Regno di Jugoslavia), una Repubblica socialista all'interno della Repubblica Socialista Federale di Jugoslavia (1945-1992) e infine una\ndelle due repubbliche della Repubblica Federale di Jugoslavia (1992, ridefinita in seguito nel 2003 Unione Statale di Serbia e Montenegro).\nIl parlamento della Serbia ha ratificato l'indipendenza dalla confederazione con il Montenegro il 5 giugno 2006. Quest'atto ha sancito la ricostituzione della Serbia come stato indipendente, come esisteva prima del 1918, e la fine definitiva dell'unione con i popoli confinanti.\nAntichit\u00e0.\nL'attuale territorio della Serbia tra il VII e il V millennio a.C. fu interessato dalla cultura Star\u010devo, tra il VI e il III millennio a.C., dalla cultura di Vin\u010da e in seguito abitato da popolazioni celtiche, illiriche e tracie, tra cui gli Scordisci, gli Amantini e i Triballi.\nFu annesso all'Impero romano a partire dalla IV guerra illirica e definitivamente conquistato dal proconsole Marco Vinicio attorno al 14 a.C. L'assimilazione non fu affatto facile, infatti le cronache narrano di un'ultima insurrezione dalmato-pannonica nel triennio che parte dall'anno 6 fino al 9 dopo Cristo. Dopo tale rivolta l'Illyricum fu diviso nella Regio X Venetia et Histria e nelle province di Pannonia e di Dalmatia.\nSuccessivamente il territorio ha seguito i destini dell'impero, con una ulteriore suddivisione: una parte ricadde nella \"pars occidentalis\" dell'impero e la residua parte in quella \"orientalis\", per infine confluire entrambe sotto l'impero d'oriente.\nMedioevo.\nLe grandi migrazioni.\nNei secoli VI e VII si fecero via via sempre pi\u00f9 frequenti le incursioni delle popolazioni slave e degli Avari a sud del \"Limes danubiano\" in territori, gi\u00e0 devastati dagli Ostrogoti, sempre meno presidiati dal potere imperiale. Le loro scorrerie furono favorite prima dall'invasione tra il 540 e il 562 dell'Armenia e della Siria da parte dei persiani Sasanidi, poi dalla guerra romano-persiana del 572-591 e dalla guerra romano-persiana del 602-628, che costrinsero l'impero bizantino a impegnare gran parte delle forze militari sul fronte orientale. Infine, diede il suo contributo anche la Peste di Giustiniano, che colp\u00ec con particolare forza l'impero bizantino e causando un drastico calo della popolazione: Procopio di Cesarea riporta come, al suo culmine, l'epidemia uccidesse 10.000 persone al giorno nella sola Costantinopoli (alcuni storici moderni stimano circa 5000 al giorno, arrivando ad uccidere il 40% della popolazione cittadina).\nProcopio di Cesarea cita delle incursioni nei Balcani da parte delle popolazioni slave degli Sclaveni e degli Anti, la prima delle quali probabilmente nel 518. Gli Sclaveni sono menzionati anche da Giordane (floruit 551), Pseudo-Cesareo (560), Menandro (met\u00e0 del VI secolo) e nello \"strategikon\" di Maurizio (tardo VI secolo).\nPochi mesi prima che l'imperatore Maurizio salisse al trono, il khan degli Avari Baian, con il supporto dei suoi ausiliari slavi, prendeva Sirmium in Pannonia (localizzata in corrispondenza dell'attuale Sremska Mitrovica), facendone un'utile base di operazioni a sud del Danubio per saccheggiare in tutta calma i Balcani; tanto pi\u00f9 che guadare la Sava \u00e8 certo pi\u00f9 facile che varcare il Danubio. Comprare la pace dagli Avari era possibile, cos\u00ec come persuaderli a lasciare il territorio romano, ma spesso violavano spesso gli accordi. Quanto agli Slavi, allora sotto il potere avaro, costituivano un problema di ordine differente. Avendo un'organizzazione tribale primitiva, andavano saccheggiando qua e l\u00e0 per conto proprio, nel tentativo di sottrarsi al dominio degli Avari.\nNel 581 Giovanni da Efeso scrisse: \"la gente maledetta degli Slavi ha saccheggiarono tutta la Grecia, le regioni circostanti Tessalonica e la Tracia, prendendo molte citt\u00e0 e castelli, devastando, bruciando, saccheggiando e cogliendo l'intero paese.\" Tuttavia, Giovanni aveva esagerato l'intensit\u00e0 della incursioni degli slavi in quanto era influenzato dal suo isolamento a Costantinopoli dal 571 al 579. Inoltre, percep\u00ec che gli slavi erano uno strumento di Dio per punire i persecutori dei monofisiti Nel 580, quando le comunit\u00e0 slave sul Danubio divennero pi\u00f9 grandi e pi\u00f9 organizzate e gli Avari aumentarono la loro pressione spingendole pi\u00f9 a sud, le incursioni sempre pi\u00f9 pesanti diedero vita a degli insediamenti permanenti. Nel 586 riuscirono a razziare Peloponneso, Attica ed Epiro, lasciando solo la parte orientale del Peloponneso, che era montuosa e inaccessibile. Nel 586, ben 100.000 guerrieri slavi invasero Salonicco. L'ultimo tentativo di ripristinare il confine settentrionale avvenne nel 591-605, quando la fine del conflitto con la Persia permise, all'imperatore Maurizio, di trasferire le unit\u00e0 a nord. Tuttavia egli venne deposto dopo una rivolta militare nel 602 e la frontiera danubiana croll\u00f2 15 anni dopo (vedi campagne balcaniche dell'imperatore Maurizio).\nGi\u00e0 nel 615 tutti i Balcani erano considerati \"Sklavinia\" \u2013 abitati o sotto il controllo degli Slavi. Nell'arco di circa un secolo, slavi del sud abbandonarono la vita nomade e si insediarono in villaggi chiamati \"op\u0107ina\", modificando profondamente la composizione etnica del territorio. Gran parte delle popolazioni autoctone che non caddero in schiavit\u00f9, cercarono rifugio nelle localit\u00e0 montuose o nelle zone costiere. L'organizzazione sociale fondamentale era costituita dalla \"zadruga\", una struttura parentale allargata di solito cinque ai sessanta individui.\nCon lo scopo di contrapporre dei stati-cuscinetto alle scorrerie degli Avari e delle altre popolazioni in territorio bizantino, attorno al 622 l'imperatore Eraclio I aveva costituito una confederazione di stati \"foederati\", tra cui la Doclea. Questo tipo di entit\u00e0 statale, in latino medievale \"comitatus\" e tradotte a volte come contea o principato, non impedirono comunque gli Avari a discendere fino alla Tessaglia e ad assediare Costantinopoli.\nIl \"De administrando imperio\", redatto nel X secolo, riporta che il capo di una popolazione proveniente dalla Serbia bianca, dal nome ignoto e convenzionalmente chiamato \"Arconte sconosciuto\" (\u03b1\u03c1\u03c7\u03c9\u03bd \u03a3\u03b5\u03c1\u03b2\u03bb\u03af\u03b1\u03c2), dopo aver aiutato l'imperatore Eraclio I a respingere l'invasione degli Avari attorno al 629, ottenne l'autorizzazione formale a insediarsi nella Tessaglia, per poi migrare pi\u00f9 a nord.\nIn seguito gli imperatori bizantini cercarono di controllare le nuove popolazioni slave insediate favorendone la cristianizzazione, processo che alla fine del IX secolo non era del tutto completato. Nel 732 Leone III sottrasse al papato la giurisdizione religiosa sulla Doclea e territori circostanti e l'affid\u00f2 al Patriarcato di Costantinopoli che vi invi\u00f2 molti monaci greci, per sottoporla ad un processo di ellenizzazione. Nelle citt\u00e0 costiere, comunque, la cultura latina continu\u00f2 ad essere quella predominante. Il principale centro di diffusione del cristianesimo nasce alla fine del IX secolo a Ohrid, nell'attuale Macedonia, grazie all'attivit\u00e0 dei discepoli di Cirillo e Metodio.\nLa popolazioni erano divise in sei principali distretti tribali: Rascia, Bosnia, Doclea (pi\u00f9 tardi nota come Zeta), Zaclumia, Travunia e Pagania, formalmente stati foederati bizantini nelle intenzioni di Eraclio I, si autogovernavano in una situazione di frequenti scontri interni e con le popolazioni confinanti. Ciascuna comunit\u00e0 era guidata da un capo o \"\u017eupan\" (giuppano). Spesso lo \"\u017eupan\" pi\u00f9 potente riusciva ad assoggettare i suoi vicini pi\u00f9 deboli, assumendo il titolo di \"veliki \u017eupan\" (gran giuppano).\nOltre queste comunit\u00e0 slave meridionali, tutte affacciate sulla costa adriatica o in prossimit\u00e0 (Rascia), \u00e8 ipotizzabile ce ne fossero altre nell'entroterra, in quanto secondo gli \"Annales Regni Francorum\" ad inizio IX secolo le popolazioni serbe controllavano grande parte della Dalmazia (\"ad Sorabos, quae natio magnam Dalmatiae partem obtinere dicitur\") per\u00f2, secondo studiosi come John Van Antwerp Fine Jr., le fonti bizantine erano limitate alla zona costiera e il termine \"Dalmatiae\" negli annali 822 e 833 poteva essere una menzione \"pars pro toto\" con una vaga percezione del suo effettivo significato geografico e \"Sorabos\" poteva intendere genericamente gli Slavi meridionali, senza distinzione tra Serbi e Croati. Riguardo ai territori pi\u00f9 interni, verso la Pannonia, rimasero sotto controllo del Khanato avaro fino al suo collasso ad opera della campagne militari iniziate nel 791 da Carlo Magno. Fu cos\u00ec costituito principato della Bassa Pannonia situato perlopi\u00f9 ad oriente della Drava, con la parte inferiore delimitata dalla Sava fino alla sua confluenza con il Danubio, il quale fu affidato ai signori slavi locali vassalli dei Franchi, in seguito conquistato nel 827 dal Khanato bulgaro, che gi\u00e0 controllava i territori ad est della Morava.\nLa Dioclea, la Rascia e la minaccia bulgara.\nTra gli stati \"foederati\" bizantini a popolazione slava, due emersero come i pi\u00f9 potenti: il primo, Doclea, era posto sulla costa adriatica e lungo il corso del fiume Zeta, il secondo, Rascia, pi\u00f9 a oriente e lungo il corso del l'omonimo fiume, nato come centro di aggregazione attorno alla fortezza di Ras (in latino \"Arsa\"). La supremazia politica si altern\u00f2, fino al 1169, fra questi due centri.\nI primi \"principi\" (detti in greco-bizantino \u1f04\u03c1\u03c7\u03bf\u03bd\u03c4\u03b5\u03c2, \"arconti\", in slavo meridionale \"knezes\", con etimologia incerta ma tuttora diffuso \"veliki \u017eupan\") cui si ha testimonianza sono Vi\u0161eslav (\"floruit\" dopo il 780), Radoslav (inizio IX secolo) e Prosigoj (prima del 830), presumibilmente tutti discendenti del gi\u00e0 menzionato \"arconte sconosciuto\".\nNel corso dei secoli successivi l'impero bulgaro costitu\u00ec una continua minaccia per le comunit\u00e0 serbe e per l'impero bizantino, anche se, secondo il \"De administrando imperio\" non ci furono guerre tra questi tre principi e il Khanato bulgaro. \nDurante l'ultimo periodo del governo di Prosigoj, il Khan Omurtag conquist\u00f2 la parte occidentale la valle della Morava nel 827 e \"Singidunum\" (la attuale Belgrado) nel 829, che rimase stabilmente nei domini bulgari fino al 1284.\nPer far fronte unico contro le mire espansionistiche del potente vicino, le comunit\u00e0 serbe orientali si riunirono per un breve periodo sotto la guida unitaria dell'arconte Vlastimir, che succedette a Prosigoj nel 830, per tornare in breve tempo a guerre civili e lotte interne. \nIl khan Presian I espanse l'impero fino al golfo di Arta sull'Adriatico, mentre Simeone I il Grande annesse tutti i territori serbi nel 924, che riacquistarono l'indipendenza solo nel 933 con \u010caslav Klonimirovi\u0107, il quale riusc\u00ec ad unificare tutte le comunit\u00e0 serbe per rivoltarsi contro i Bulgari. \u010caslav dovette anche affrontare anche la crescente minaccia magiara, che in un attacco a sorpresa riusci\u00ec a ucciderlo nel 960. L'unione si dissolse appena dopo la sua morte.\nNelle sue lotte \u010caslav cerc\u00f2 costantemente l'appoggio dell'impero bizantino, il quale aument\u00f2 la sua influenza, come anche il Patriarcato di Costantinopoli.\nLe minacce esterne spinsero le comunit\u00e0 serbe a rivolgersi alternativamente a Costantinopoli ed a Roma per ottenere legittimazione e protezione, in cambio accogliendo nei loro territori missionari greci e latini, in gara tra loro per affermare l'influenza delle rispettive Chiese, non ancora divise dallo Scisma d'Oriente.. Dopo la sua morte i rapporti con l'impero bizantino tornarono ad essere conflittuali, il quale annesse direttamente buona parte degli stati serbi (Catapanato di Ras), dal 969 e 976.\nStefano Vojislav sin dal 1018 aveva agito quale governatore bizantino della Doclea fino ad una fallimentare rivolta che lo aveva portato nelle prigioni di Costantinopoli. Riuscito a scappare gli riusc\u00ec anche di ottenere l'indipendenza per il proprio piccolo stato arrivando ad espandersi fino a prendere sotto il proprio controllo buona parte della Dalmazia e a utilizzare il titolo di Re dei Serbi.\nNel 1077 l'arconte di Doclea Mihailo I Vojislav venne incoronato re dei Serbi da papa Gregorio VII. Nell'XI e nel XII secolo i Serbi potevano infatti essere ancora sia cattolici sia ortodossi. Il re Mihailo ottenne inoltre dal papa il titolo di arcivescovo per Antivari, sulla costa montenegrina: con quest'atto i Serbi conseguivano un'indipendenza anche sul piano religioso.\nIl figlio di Mihailo, Costantino Bodin, rivendic\u00f2 il trono nel 1080 e govern\u00f2 la nazione fino alla morte nel 1101. In seguito si succedettero continue crisi e lotte per la successione, finch\u00e9 tra il 1183 e il 1186 la Doclea (divenuta principato di Zeta) divent\u00f2 uno stato vassallo della Rascia che nel frattempo era emerso come il pi\u00f9 forte, al punto nelle fonti occidentali del XII secolo era un esonimo per Serbia.\nLa dinastia dei Nemanji\u0107.\nDopo una battaglia per ottenere il trono con i fratelli, Stefano Nemanja, il fondatore della dinastia reale dei Nemanji\u0107 (a volte italianizzata in \"Nemanidi\"), prese il potere nel 1166 e inizi\u00f2 a rinnovare le strutture dello stato serbo nella regione di Rascia. Sul piano internazionale, Stefano Nemanja godette per un certo periodo dell'appoggio dei Bizantini, ma in seguito egli stesso si oppose spesso all'autorit\u00e0 imperiale.\nIl \"veliki \u017eupan\" Stefano Nemanja riusc\u00ec a espandere lo stato di Rascia verso ovest, annettendo il litorale adriatico e la regione di Zeta. Assieme alle campagne militari e all'attivit\u00e0 di governo della nazione, che egli rese un Regno unitario, Stefano si dedic\u00f2 intensamente alla costruzione di nuovi monasteri. Fra questi si possono ricordare il monastero di Djurdjevi Stupovi e di Studenica nella regione di Rascia e il monastero di Hilandar sul Monte Athos.\nLa dinastia dei Nemanji\u0107 resse la Serbia in un periodo particolarmente importante e positivo della sua storia, con la costituzione di un potente stato indipendente, che raggiunse il suo apogeo con lo zar Stefano Du\u0161an nella met\u00e0 del XIV secolo, fino alla sconfitta definitiva operata dall'Impero Ottomano (con la regione di Zeta, l'ultimo bastione ribelle per gli Ottomani, caduta definitivamente nel 1499).\nA Stefano Nemanja succedette il figlio mediano Stefano II, mentre al primogenito, Vukan, venne affidato il controllo della regione di Zeta (l'attuale Montenegro). Il figlio pi\u00f9 giovane di Stefano Nemanja, Rastko, divenne un monaco nel monastero del Monte Athos e decise di prendere il nome di Sava, impegnando le sue energie alla diffusione del Cristianesimo tra il popolo serbo.\nPresso le autorit\u00e0 ecclesiastiche bizantine, Sava, fratello del re, si prodig\u00f2 per garantire lo status di autocefalia per la Chiesa ortodossa serba e divenne cos\u00ec il primo arcivescovo e primate ortodosso serbo nel 1219. Sava (1175 o 1176 - 1235 o 1236), creatore della Chiesa nazionale serba, divenne il pi\u00f9 importante santo della tradizione serba, patrono dell'educazione e della medicina.\nStefano II, secondo figlio di Stefano Nemanja e conosciuto anche come Stefan Prvoven\u010dani, venne incoronato re di Serbia dal papa Onorio III nel 1217.\nLa successiva generazione di sovrani serbi - i figli di Stefano Prvoven\u010dani - Radoslav, Vladislav e Uro\u0161 I, segnarono un periodo di stagnazione per lo stato serbo. Tutti e tre i re furono pi\u00f9 o meno in condizione di dipendenza rispetto a una delle grandi potenze che attorniavano la Serbia medievale, l'Impero Bizantino, la Bulgaria e l'Ungheria. I legami con l'Ungheria furono fondamentali per la successione al trono del figlio di Uro\u0161, Dragutin, in quanto egli spos\u00f2 una principessa ungherese. In seguito, quando Dragutin abdic\u00f2 in favore del fratello minore Milutin (1282), il re ungherese Ladislao IV don\u00f2 al sovrano serbo un territorio nel nord-est della Bosnia (la regione di Ma\u010dva) e la citt\u00e0 di Belgrado, mentre egli stesso si sforz\u00f2 di ampliare il Regno conquistando e annettendo territori nella Serbia nord-orientale.\nAlcune di queste regioni divennero pertanto parti della Serbia per la prima volta, unite in una nuova compagine statale chiamata Regno della Sirmia (\"Srem\"). A quel tempo il termine \"Srem\" indicava complessivamente due territori, la Sirmia (\"Srem\" superiore) e la regione di Ma\u010dva (\"Srem\" inferiore). Il Regno fondato da Stefan Dragutin corrispondeva allo Srem inferiore, ma alcune fonti storiche menzionano fra i territori sotto l'autorit\u00e0 di Stefan Dragutin anche lo Srem superiore e la Slavonia. Dopo la morte di Dragutin (1316), il nuovo re di Sirmia divenne il figlio, Vladislav II, che govern\u00f2 il Paese fino al 1325.\nCon il regno del fratello minore di Dragutin, Milutin, la Serbia divenne maggiormente potente e rilevante sulla scena europea, bench\u00e9 dovesse affrontare battaglie occasionali su ben tre fronti diversi. Il re Milutin era un abile diplomatico e seppe usare uno degli espedienti diplomatici pi\u00f9 utilizzati in et\u00e0 medievale per redimere le questioni internazionali, i matrimoni dinastici. Egli riusc\u00ec a sposarsi per ben cinque volte, con principesse ungheresi, bulgare e bizantine. \u00c8 inoltre famoso per aver fatto costruire numerose chiese, tra cui il monastero di Gracanica nel Kosovo, la Cattedrale nel monastero di Hilandar del Monte Athos, la Chiesa del Sant'Arcangelo a Gerusalemme. Soprattutto in riferimento alle sue opere in quest'ambito, re Milutin \u00e8 stato proclamato santo, nonostante egli abbia vissuto una vita abbastanza tumultuosa.\nA Milutin succedette il figlio Stefano di De\u010dani, con il quale il Regno di Serbia si espanse verso est, annettendo la citt\u00e0 di Ni\u0161 e i territori circostanti, e verso sud, acquisendo regioni nella Macedonia. Seguendo le orme del padre, anche Stefano De\u010danski mostr\u00f2 attenzione nei confronti della Chiesa nazionale e costru\u00ec il monastero di Visoki De\u010dani, nel Kosovo e Metochia - uno dei maggiori esempi dell'architettura medievale serba - che prese il proprio nome da un diminutivo proprio del re.\nI monasteri costruiti dalla dinastia Nemanji\u0107 dimostrano lo sviluppo e la creativit\u00e0 culturale raggiunti dalla nazione serba in questi secoli: all'influenza orientale bizantina, fortissima nei cicli di affreschi dipinti secondo il classicismo orientale, si intreccia infatti l'attenzione verso l'architettura romanico-gotica occidentale.\nL'Impero di Stefan Du\u0161an.\nIl Regno di Stefan Du\u0161an \u00e8 spesso ricordato come l'epoca pi\u00f9 gloriosa dell'intera storia serba. Anche grazie all'estensione e al consolidamento delle frontiere da parte dei primi Nemanji\u0107, Stefan Du\u0161an, grande condottiero, pot\u00e9 impegnarsi in un'audace politica estera e al tempo stesso garantire lo sviluppo economico del Paese. La Serbia medievale, pur essendo uno stato profondamente agricolo, era infatti uno dei pochi stati a non praticare il sistema feudale.\nStefan Du\u0161an fece redigere il \"Dusanov Zakonik\" (Codice di Du\u0161an, 1349) un importante documento giuridico unico fra gli stati europei contemporanei. Esso comprendeva infatti pi\u00f9 di duecento articoli, con la trattazione delle leggi tradizionali non scritte ma anche il diritto ecclesiastico e elementi di diritto pubblico che lo prefigurano come un'antica legge costituzionale. Lo zar Du\u0161an apr\u00ec nuove strade per il commercio, riutilizzando e ampliando anche le antiche strade romane che attraversavano i Balcani, facendo trasportare metalli, bestiame, legno, lana, pelli e altro genere di materiali.\nDu\u0161an raddoppi\u00f2 inoltre le dimensioni del Regno di Serbia, conquistando territori verso sud ed est, a scapito dell'Impero Bizantino. I territori conquistati comprendevano l'intera Grecia, con l'esclusione del Peloponneso e delle isole. La Bulgaria, sconfitta nel 1330, era divenuta una dipendenza del re serbo. Dopo aver conquistato la citt\u00e0 di Ser, egli venne incoronato a Skopje il giorno di Pasqua del 1346 \"imperatore dei Serbi e dei Greci\", titolo poi modificato in \"imperatore e autocrate dei Serbi, dei Greci, dei Bulgari e degli Albanesi\". Nel periodo immediatamente precedente alla sua improvvisa morte (avvenuta, si ipotizza per avvelenamento, nel 1355 all'et\u00e0 di 47 anni), Stefan Du\u0161an tent\u00f2 di aiutare il papa nell'organizzazione di una crociata contro i Turchi.\nA Stefan Du\u0161an succedette il figlio Uro\u0161, detto \"il Debole\", un termine che del resto pu\u00f2 ben indicare la condizione dell'intero Regno, che lentamente scivolava verso la disgregazione e l'anarchia. In questo inizi\u00f2 ad emergere del resto una nuova minaccia: l'impero ottomano, che lentamente sconfisse i bizantini ed inizi\u00f2 ad espandersi verso l'Europa sud-orientale.\nLa conquista turca.\nLa battaglia della Piana dei Merli.\nDurante il regno di Uro\u0161, due fra i pi\u00f9 potenti baroni dell'Impero Serbo, i fratelli Mrnjavcevi\u0107, organizzarono una lega per respingere l'invasione turca dell'Europa. Essi riuscirono infatti a penetrare nel territorio turco nel 1371 e cercarono pi\u00f9 volte di attaccare il nemico, ma dimostrarono eccessiva tracotanza e sicurezza nelle proprie forze. Allestirono infatti il loro campo a \u010cernomjan, vicino al fiume Marica, nell'odierna Bulgaria, abbandonandosi ai festeggiamenti e ubriacandosi. Nel corso della notte, un distaccamento delle truppe turche attacc\u00f2 i cavalieri serbi ubriachi, respingendoli dentro il fiume. La gran parte di loro anneg\u00f2 o venne uccisa e di conseguenza venne persa gran parte delle forze serbe che i fratelli Mrnjavcevi\u0107 avevano condotto verso sud-est.\nGli Ottomani sconfissero l'esercito serbo in due battaglie cruciali: sulle rive del fiume Marizza nel 1371, dove furono appunto battute le forze dei principi Mrnjavcevi\u0107 di Macedonia, ma soprattutto nella piana di Kosovo Polije (1389), dove le truppe comandate dal principe Lazar Hrebljanovi\u0107 - il pi\u00f9 forte nobile dell'intera Serbia del tempo - riuscirono ad uccidere il sultano Murad I ma subirono in seguito una sconfitta, dovuta (secondo la tradizione popolare) alla leggendaria partenza improvvisa delle truppe del traditore Brankovi\u0107, genero di Lazar.\nLazar Hreblijanovi\u0107, che si accontent\u00f2 del titolo di \"knez\", principe, e non rivendic\u00f2 quello di imperatore, aveva organizzato la resistenza ai Turchi, formando una lega panserba con Trvtko di Bosnia. Lo scontro decisivo tra musulmani e cristiani avvenne il 16 giugno 1389 nel campo di Kosovo Polje, la \"Piana dei Merli\". L'esercito guidato da Lazar, all'interno del quale combattevano uniti Serbi, Croati, Albanesi e Bulgari, venne sconfitto dai Turchi, determinando il crollo dell'Impero Serbo. Questo episodio segn\u00f2 la coscienza nazionale serba, ispirando diversi cicli di poesia epica popolare, tra i pi\u00f9 famosi d'Europa, basati sulla triste storia dei cavalieri cristiani. In Serbia l'anniversario della battaglia \u00e8 celebrato ogni anno nel giorno di San Vito (\"Vidovdan\", 28 giugno).\nLa battaglia del deline\u00f2 il destino dello stato serbo, poich\u00e9 dopo di essa non ci fu pi\u00f9 la forza e l'organizzazione in Serbia per fronteggiare la forza degli Ottomani. Ci fu un instabile periodo segnato dal governo del figlio del principe Lazar, il despota Stefan Lazarevi\u0107 - un cavaliere al tempo stesso poeta e condottiero militare - e dal nipote \u0110ura\u0111 Brankovi\u0107, che spost\u00f2 la capitale dello stato verso nord, nella nuova citt\u00e0 fortificata di Smederevo.\nNel frattempo i Turchi continuavano la loro conquista e la loro penetrazione nel territorio serbo e nel 1459 la stessa capitale Smederevo venne espugnata. Gli unici territori serbi liberi dall'occupazione turca erano dunque le regioni di Zeta e di Bosnia, che caddero per\u00f2 nel 1496. Le regioni che ora formano la Serbia rimasero all'interno dell'Impero Ottomano per i due secoli successivi.\nLa dominazione turca e l'emigrazione in Voivodina.\nDal XIV secolo un numero crescente di Serbi migr\u00f2 dalle regioni meridionali, occupate dai Turchi, verso nord, nel territorio ora noto come Voivodina, che era compreso al tempo nel Regno d'Ungheria. I re ungheresi incoraggiarono l'immigrazione di Serbi in quelle regioni, e impiegarono una buona parte di essi come soldati e guardie di confine. Perci\u00f2 la percentuale di Serbi nella zona crebbe significativamente in poco tempo.\nDurante la guerra tra l'Impero Ottomano e l'Ungheria, la popolazione serba stabilitasi nella zona tent\u00f2 di ricostituire le strutture dello stato serbo.\nNella battaglia di Moh\u00e1cs (29 agosto 1526), gli Ottomani distrussero l'esercito del re d'Ungheria e di Boemia Luigi II Jagellone, che venne ucciso in guerra. In seguito a ci\u00f2, il comandante delle truppe mercenarie serbe in Ungheria, lo zar Jovan Nenad, stabil\u00ec il proprio controllo sulle regioni di Rascia, sul nord del Banato e sulla Sirmia (ora parti della Voivodina). Egli cre\u00f2 un effimero stato indipendente, con capitale nella citt\u00e0 di Subotica (nord della Serbia). All'apice del suo potere, Jovan Nenad incoron\u00f2 s\u00e9 stesso imperatore serbo a Subotica. Il quadro militare e politico della regione era per\u00f2 molto confuso e in continua evoluzione: diversi nobili ungheresi poco tempo dopo si coalizzarono e sconfissero le truppe serbe unificate nell'estate del 1527. L'imperatore Jovan Nenad venne assassinato e il suo fragile stato collass\u00f2.\nLe potenze europee, e in particolare l'Austria, combatterono diverse guerre contro l'Impero Ottomano, godendo anche dell'aiuto dei Serbi che vivevano sotto la dominazione turca. Durante la Lunga Guerra (1593\u20131606), i Serbi organizzarono una sommossa nel Banato (la zona del Bassopiano Pannonico controllata dai Turchi) nel 1594. Il sultano Murad III si vendic\u00f2 bruciando le reliquie di San Saba, il pi\u00f9 venerato dei santi serbi, onorato anche dai musulmani di origine serba. I Serbi crearono un altro fiero centro di resistenza in Erzegovina, ma quando venne siglato il trattato di pace tra Turchi e Austriaci, nella regione si scaten\u00f2 la violenta vendetta turca sui Serbi.\nDurante la guerra 1683\u20131699 tra gli Ottomani e la Lega Santa, costituita con l'appoggio del papa e formata da Austria, Polonia e Venezia, le potenze europee incoraggiarono i Serbi a ribellarsi contro le autorit\u00e0 turche e presto vennero organizzate sommosse e attivit\u00e0 di guerriglia nell'intera regione dei Balcani occidentali, dal Montenegro alla costa della Dalmazia, dal bacino fluviale del Danubio, all'antica Serbia (Macedonia, Rascia, Kosovo e Metochia).\nTuttavia, quando gli Austriaci si ritirarono dai Balcani, essi invitarono i Serbi a spostarsi verso nord all'interno dei territori dell'Impero d'Austria. Dovendo scegliere tra la repressione turca e la possibilit\u00e0 di vivere in uno stato straniero ma cristiano, i Serbi abbandonarono le loro terre natali e, guidati dal patriarca Arsenije \u010carnojevi\u0107, si spostarono verso settentrione.\nUn altro episodio importante nella storia serba si ebbe nel periodo compreso tra il 1716 e il 1718, quando i territori etnicamente serbi che spaziano dalla Dalmazia, alla Bosnia e Erzegovina, al bacino del Danubio divennero di nuovo il teatro di una nuova guerra austro-turca condotta dal principe Eugenio di Savoia. I Serbi si schierarono ancora una volta a fianco degli Austriaci. Dopo il trattato di pace siglato a Po\u017earevac, gli Ottomani persero tutti i loro territori lungo il corso del Danubio, il nord della Serbia e della Bosnia, oltre a parte della Dalmazia e al Peloponneso.\nL'ultima guerra fra l'Austria e l'Impero Ottomano \u00e8 la cosiddetta Guerra di Dubica (1788\u201391), nel corso della quale gli Austriaci spinsero di nuovo i cristiani della regione di Bosnia a ribellarsi ai Turchi.\nLa Serbia moderna.\nLa rinascita dello Serbia indipendente. Le dinastie Obrenovi\u0107 e Kara\u0111or\u0111evi\u0107.\nLa Serbia ottenne la sua autonomia dall'Impero Ottomano con due rivoluzioni: quella del 1804 (guidata da \u0110or\u0111e Petrovi\u0107 - Kara\u0111or\u0111e) e quella del 1815 (capitanata da Milo\u0161 Obrenovi\u0107), anche se le truppe turche continuarono a presidiare la capitale, Belgrado, fino al 1867.\nL'Impero Turco era gi\u00e0 lacerato da una profonda crisi interna e si avviava verso un periodo di declino. I Serbi organizzarono non solo una rivoluzione a carattere nazionale e nazionalista, ma anche sociale, in quanto in Serbia, sebbene in ritardo rispetto alle altre nazioni europee, iniziavano ad emergere lentamente i valori della societ\u00e0 borghese.\nIl risultato delle due rivolte e delle conseguenti guerre con l'Impero Ottomano fu la formazione dell'indipendente Principato di Serbia, che ottenne il riconoscimento internazionale nel 1878.\nLa Serbia fu un Principato o \"kne\u017eevina\" (\"knja\u017eevina\"), tra il 1817 e il 1882, e un Regno tra il 1882 e il 1918. Durante tutto questo periodo la politica interna dello stato ruot\u00f2 soprattutto attorno alle rivalit\u00e0 e alle lotte dinastiche fra le due famiglie pi\u00f9 importanti, gli Obrenovi\u0107 e i Kara\u0111or\u0111evi\u0107.\nCi fu infatti un'alternanza al potere fra queste due dinastie, discendenti rispettivamente da \u0110or\u0111e Petrovi\u0107 - Kara\u0111or\u0111e, guida della prima rivolta serba, e Milo\u0161 Obrenovi\u0107, leader della seconda.\nNel XIX secolo lo sviluppo della Serbia si caratterizz\u00f2 per un generale progresso nell'economia, nella cultura e nelle arti, dovuta anche alla saggia politica dello stato serbo di mandare i giovani nelle capitali europee per la loro educazione ed istruzione, che spesso ritornavano in patria con un nuovo spirito e una nuova scala di valori.\nIl Principato venne proclamato Regno di Serbia nel 1882.\nDurante le rivoluzioni del 1848, i Serbi dell'Impero Austro-ungarico proclamarono la formazione di una provincia autonoma chiamata Voivodina serba.\nPer decisione dell'imperatore d'Austria questa provincia venne trasformata in un territorio della Corona d'Asburgo chiamato Vojvodina di Serbia e Tami\u0161-Banato. Contro la volont\u00e0 dei Serbi, la provincia venne in seguito abolita nel 1860, e i Serbi ottennero la possibilit\u00e0 di conseguire la loro unit\u00e0 politica solo nel 1918. Oggi questa regione \u00e8 conosciuta come provincia autonoma della Vojvodina.\nNella seconda met\u00e0 del XIX secolo la Serbia si integr\u00f2 fra gli stati sovrani europei e i primi partiti politici che vennero fondati segnarono l'inizio di una nuova epoca per la vita politica del Paese.\nIl colpo di Stato del 1903, con il quale il nipote di Kara\u0111or\u0111e ottenne il trono e divenne re con il nome di Pietro I, apr\u00ec una nuova storia per la democrazia parlamentare in Serbia. Avendo ricevuto un'educazione europea, Pietro I si dimostr\u00f2 un re liberale, che dette al Paese una costituzione democratica, dedicandosi anche alla traduzione dell'opera \"Sulla Libert\u00e0\" del filosofo inglese John Stuart Mill.\nQuesto permise l'inizio di un governo parlamentare per la Serbia, interrotto dallo scoppio delle guerre di liberazione.\nLe due Guerre Balcaniche (1912\u201313) segnarono il tramonto di ogni influenza turca sulla Penisola Balcanica. L'Impero Ottomano venne ricacciato sullo stretto del Bosforo e nei Balcani si rafforzarono i giovani stati nazionali (Serbia, Montenegro, Bulgaria, Romania, Grecia), mentre anche l'Albania ottenne l'indipendenza.\nLa Serbia durante la prima guerra mondiale.\nIl 28 giugno 1914 l'assassinio dell'arciduca Francesco Ferdinando nella capitale della Bosnia ed Erzegovina, Sarajevo da parte di un nazionalista serbo, Gavrilo Princip, serv\u00ec all'Austria come pretesto per la dichiarazione di guerra dell'Austria-Ungheria alla Serbia. Ci\u00f2 segn\u00f2 l'inizio della Prima guerra mondiale, nonostante la Serbia avesse accettato quasi tutte le richieste austriache il 25 giugno. Il primo ministro serbo, Nikola Pa\u0161i\u0107, si rifiut\u00f2 infatti di sottoscrivere solo il punto 6, che prevedeva il diritto per la polizia austriaca di fare indagini in territorio serbo, violando la sovranit\u00e0 del Regno.\nL'esercito serbo difese il Paese e riusc\u00ec a vincere numerose battaglie ma, essendo decisamente inferiore nei mezzi e negli uomini, venne sopraffatto dalle forze unite dell'Austria-Ungheria, della Germania e della Bulgaria, e costretto a ritirarsi dal territorio nazionale, stabilendosi tra la catena montuosa dell'Albania e il Mare Adriatico. \nTuttavia, fin dai primi giorni dell'ottobre del 1915, in seguito alla seconda avanzata austro-ungarica, l'esercito serbo si trov\u00f2 in gran difficolt\u00e0 e il governo italiano decise dapprima di rifornire i serbi di viveri e munizioni attraverso l'Albania. Queste operazioni di supporto, di cui la Marina si fece carico, imposero la costante scorta con le siluranti dei convogli per proteggerli da attacchi di sommergibili nemici.\nIl naviglio leggero italiano, sottoposto ad un elevato logoramento, potr\u00e0 poi vantarsi di aver efficacemente protetto, prima il rifornimento dei serbi, poi l'esodo dell'Esercito e il suo salvataggio. \nSi tratt\u00f2 di un elevatissimo numero di uomini, quasi 200.000, di un gran numero di cavalli (oltre 10.000) e di un non meno grande numero di mezzi.\nLe unit\u00e0 austro ungariche cercarono di ostacolare in numerose occasioni la complessa operazione, mediante attivit\u00e0 continua di mezzi aerei, con il minamento delle rotte di accesso ai porti, con azioni di contrasto di squadriglie di cacciatorpediniere con l'appoggio di esploratori e incrociatori ed infine con 19 attacchi condotti a termine da sommergibili. Tutti questi tentativi, resi ancor pi\u00f9 pericolosi dal fatto che il teatro delle operazioni era ristretto e che le rotte verso i porti d'approdo erano obbligate, furono mandati a vuoto dalle unit\u00e0 di scorta. Non si registr\u00f2 che l'affondamento di 3 piccoli piroscafi, due dei quali per urto contro mine, ed il terzo per siluramento avvenuto quando le operazioni di scarico erano gi\u00e0 terminate.\nA Brindisi quest'operazione \u00e8 ricordata con una targa commemorativa, quasi silenziosa, come silenziosa e generosa fu l'opera compiuta in ogni ora e in ogni circostanza dalle unit\u00e0 navali italiane:\n\"Dal dicembre 1915 al febbraio 1916 - le navi d'Italia - con 584 crociere protessero l'esodo dell'Esercito serbo e, con 202 viaggi trassero in salvo centoquindicimila dei centosettantacinque mila profughi che dall'opposta sponda tendevano la mano\".\nIl 16 agosto la Triplice intesa promise alla Serbia la Sirmia, la Ba\u010dka, la Baranja, la Slavonia orientale, la Bosnia Erzegovina e la Dalmazia orientale come ricompensa per la guerra intrapresa contro gli Imperi centrali.\nA Corf\u00f9 l'esercito serbo si riorganizz\u00f2 e ritorn\u00f2 a combattere nella zona di Salonicco, assieme ai Paesi alleati (Francia, Regno Unito, Russia, Italia e Stati Uniti). Durante la prima guerra mondiale, la Serbia ebbe 1.264.000 caduti, corrispondenti al 28% della sua popolazione complessiva, che si aggirava sui 4 milioni e mezzo e che rappresentava il 58% del genere maschile. Una perdita dalla quale il Paese non riusc\u00ec mai a riprendersi totalmente.\nIl Regno di Jugoslavia.\nDopo una positiva operazione delle forze occupate, nel settembre 1918 la Bulgaria fu costretta ad arrendersi e a questo segu\u00ec la liberazione dei territori occupati (novembre 1918). Il 25 novembre l'assemblea dei Serbi, Bunjevci e delle altre nazionalit\u00e0 della Voivodina votarono a Novi Sad per l'annessione alla Serbia. Pochi giorni dopo (29 novembre) anche il parlamento del Montenegro vot\u00f2 per unificare il Paese alla Serbia. Nel frattempo, il 29 ottobre 1918 si era formato lo Stato degli Sloveni, dei Croati e dei Serbi, un effimero stato nato nelle regioni prima parte dell'Austria-Ungheria abitate da Slavi meridionali. Questa entit\u00e0 comprendeva Sloveni, Croati, Bosniaci e i Serbi che risiedevano in Bosnia.\nLo Stato degli Sloveni, dei Croati e dei Serbi venne dunque fuso con il Regno di Serbia e il Regno del Montenegro, con la proclamazione ufficiale, il 1\u00ba dicembre 1918 della formazione del Regno dei Serbi, dei Croati e degli Sloveni (SHS), guidato dalla dinastia dei Kara\u0111or\u0111evi\u0107.\nL'idea jugoslava era stata coltivata a lungo dai circoli intellettuali delle tre nazioni che dettero in nome al Regno, ma il contesto e gli equilibri internazionali non permisero il progetto unitario sino alla conclusione della guerra. Tuttavia, dopo il conflitto, gli intellettuali idealisti lasciarono il passo ai politici e i pi\u00f9 influenti politici croati criticarono l'assetto dello stato fin dall'inizio. I Croati, ma anche gli Sloveni, sostennero la necessit\u00e0 di strutturare lo stato in maniera federale, o meglio, confederale, mentre i Serbi preferivano un assetto centralista e tentarono di assimilare culturalmente e serbizzare alcune regioni, come il Kosovo e la Macedonia.\nCercando di tenere unito il turbolento Paese, re Alessandro I sciolse i partiti nazionali nel 1929, assumendo il potere esecutivo e rinominando il Paese Regno di Jugoslavia. Egli sper\u00f2 cos\u00ec di stemperare le tendenze nazionaliste. Stavano per\u00f2 mutando gli equilibri internazionali: in Italia aveva preso il potere il Fascismo, mentre i Nazisti controllavano la Germania. Infine Stalin era divenuto la guida autoritaria e assoluta nell'Unione Sovietica. Nessuno di questi stati poteva sostenere la politica portata avanti da Alessandro di Jugoslavia. L'Italia voleva infatti rivedere i trattati internazionali di pace siglati dopo la guerra, mentre i Sovietici volevano rafforzare la loro posizione in Europa e intraprendere una politica internazionale pi\u00f9 attiva, specialmente verso Paesi tradizionalmente alleati, come la Serbia. Ma la Jugoslavia era un ostacolo a questi piani, e re Alessandro I era il pilastro di questa politica.\nDurante una visita ufficiale in Francia nel 1934 il re venne assassinato a Marsiglia da un membro dell'Organizzazione Interna Macedone Rivoluzionaria, un gruppo estremista e nazionalista attivo in Bulgaria che si batteva per l'annessione dei territori meridionali e orientali jugoslavi alla Bulgaria. L'organizzazione ebbe l'appoggio degli Usta\u0161a, il movimento fascista croato di Ante Paveli\u0107.\nIl Regno di Jugoslavia, sul modello francese, era stato strutturato in province (banovine) dal 1929, ciascuna delle quali prendeva nome da un fiume e non corrispondeva ai confini tra i gruppi etnici o a delimitazioni storiche. Questo caus\u00f2 una forte protesta fra i Croati, che miravano ad essere uniti in un ente unico. Nel 1939 il rappresentante croato Vladko Ma\u010dek ottenne la creazione della \"Banovina Hrvatska\" (Banovina di Croazia).\nLa Serbia durante la seconda guerra mondiale.\nAgli inizi degli anni quaranta, la Jugoslavia confinava con dei Paesi decisamente ostili e si trovava in una situazione di accerchiamento. Tutti gli stati confinanti (Ungheria, Bulgaria, Romania), con l'eccezione della Grecia, avevano infatti firmato accordi con la Germania nazista o l'Italia fascista. L'Albania era stata annessa all'Italia, mentre l'Austria al Terzo Reich. Lo stesso Hitler fece pressioni sul reggente principe Paolo perch\u00e9 si unisse alle truppe dell'Asse. Paolo, che pur era fedele amico e alleato di Inghilterra e Francia, cerc\u00f2 di raggiungere un compromesso militare con i Tedeschi per scongiurare una tragica aggressione armata, ma questo lo port\u00f2 a scontrarsi con il sentimento nazionale del popolo serbo.\nEnormi manifestazioni popolari scandivano slogan contro l'accordo (\"Meglio la tomba della schiavit\u00f9\") e il principe Paolo. In questo clima di tensione, venne organizzato un golpe che rovesci\u00f2 Paolo, tutore di Pietro II: si dichiar\u00f2 infatti il raggiungimento della maggior et\u00e0 di Pietro, che venne proclamato re.\nLa Luftwaffe bombard\u00f2 Belgrado e le altre maggiori citt\u00e0 nell'aprile del 1941, mentre le truppe dell'Asse occupavano la Jugoslavia e la disintegrarono. In Croazia, unita alla Bosnia e all'Erzegovina, venne creato lo Stato Indipendente di Croazia, retto dagli Usta\u0161a e sotto la sovranit\u00e0 formale di Aimone d'Aosta come Tomislavo II). In Serbia venne costituito uno stato fantoccio, il cosiddetto territorio del comandante militare in Serbia, governato prima da Milan A\u0107imovi\u0107 e poi dal generale serbo Milan Nedi\u0107. I territori serbi a nord vennero annessi all'Ungheria, mentre quelli ad est alla Bulgaria. Il Kosovo e la Metohija vennero annessi dagli all'Albania italiana, mentre il Montenegro venne occupato dalle truppe italiane. La Slovenia venne divisa fra Germania e Italia, la quale occup\u00f2 anche le isole del litorale adriatico.\nIn Serbia, l'occupazione tedesca organizz\u00f2 diversi campi di concentramento per Ebrei e membri della Resistenza partigiana. I pi\u00f9 grandi furono Banjica e Sajmi\u0161te, nei pressi di Belgrado. Si stima che circa il 90% degli Ebrei serbi vennero uccisi. Lo spietato atteggiamento delle truppe occupanti tedesche e la politica di genocidio del regime fascista usta\u0161a, che prevedeva l'eliminazione sistematica di ogni elemento non-croato (Serbi, Ebrei, Rom, e Croati anti-fascisti), port\u00f2 alla nascita di un forte movimento di resistenza anti-fascista. Il movimento era estremamente composito, con due formazioni principali: i Cetnici (da \"\u010deta\", banda) guidati da Dra\u017ea Mihailovi\u0107, monarchico e nominato ministro della guerra dal governo in esilio e i partigiani comunisti del croato-sloveno Josip Broz Tito, che si organizzarono nella Esercito Popolare di Liberazione della Jugoslavia.\nDopo una breve fase iniziale di collaborazione tra i due movimenti di resistenza, esplose nell'autunno 1941 la guerra civile che fu caratterizzata da brutali violenze e rappresaglie sui civili. In Serbia i partigiani di Tito ebbero inizialmente la meglio e organizzarono il primo territorio libero, la cosiddetta \"repubblica di U\u017eice\", ma il successo fu di breve durata. I tedeschi organizzarono un attacco in forze e schiacciarono in breve tempo il movimento partigiano che fu costretto a evacuare il territorio libero e lasciare la Serbia per continuare la lotta in Montenegro e Bosnia-Erzegovina. In Serbia per quasi tre anni i partigiani dell'Esercito popolare non furono pi\u00f9 attivi e la situazione venne dominata dagli occupanti tedeschi con la collaborazione delle milizie filo-fasciste di Nedi\u0107; Mihailovi\u0107 rinunci\u00f2 a opporsi militarmente ai tedeschi e rimase in attesa conservando le forze dei suoi cetnici che in Serbia mantennero un netto predominio. I partigiani di Tito continuarono a combattere accanitamente contro le forze dell'Asse e i collaborazionisti in Bosnia, Erzegovina, Montenegro e Sangiaccato e l'Esercito popolare di liberazione, tra i quali molti combattenti erano serbi inquadrati soprattutto nella 1\u00aa Brigata proletaria e nella 2\u00aa Brigata proletaria, divenne sempre pi\u00f9 numeroso ed efficiente. Infine i partigiani di Tito ritornarono in Serbia nel 1944 dove, dopo alcuni tentativi falliti, sconfissero i cetnici e attaccarono i tedeschi, riuscendo a liberare progressivamente tutto il territorio in collaborazione con le truppe dell'Armata Rossa. Belgrado fu liberata dall'Esercito popolare e dalle forze sovietiche il 20 ottobre 1944.\nI britannici inizialmente avevano supportato il movimento cetnico, ma in seguito sostennero Tito, pi\u00f9 efficiente e deciso nella lotta anti-nazista. Nella lotta di Liberazione, il capo comunista colp\u00ec duramente tutti i nemici politici dichiarati, ma anche i Serbi e gli Albanesi, accusati di essere stati troppo docili con i Nazisti. La Jugoslavia fu uno tra i Paesi che ebbero i maggior numero di caduti, 1\u00a0700\u00a0000 (10,8% della popolazione). I danni arrecati vennero calcolati in 9,1 miliardi di dollari, in accordo con il valore di allora.\nLa Serbia nella Repubblica Socialista Federale di Jugoslavia.\nMentre la guerra era ancora in corso, nel novembre 1943 il Consiglio anti-fascista dei popoli della Jugoslavia, guidato da Tito, stabil\u00ec il nuovo assetto istituzionale dello stato, abolendo la monarchia a favore di una Repubblica Socialista Federale (RSFJ), articolata in sei stati dotati di autonomia (Bosnia-Erzegovina, Croazia, Macedonia, Montenegro, Serbia e Slovenia).\nDa uno stato prettamente agricolo, la Jugoslavia venne trasformata in un Paese industrializzato, che godeva di una buona reputazione internazionale, dovuta al ruolo di paese-guida del Movimento dei Non-Allineati e al supporto dato al processo di decolonizzazione.\nAll'interno della Repubblica Socialista di Serbia vennero create due nuove entit\u00e0 politiche, la Voivodina e il Kosovo e Methojia che, in base alla loro particolarit\u00e0 etnica, ottennero lo status di province autonome. La costituzione federalista del 1974 accentu\u00f2 ancora di pi\u00f9 i poteri delle diverse repubbliche e province autonome. I Serbi erano all'interno della Federazione il popolo pi\u00f9 numeroso ed erano presenti, oltre che in Serbia, anche in Croazia, in Bosnia Erzegovina e nel Montenegro.\nAlla morte di Tito, avvenuta nel 1980, fu istituita una presidenza collegiale, che ruotava tra i membri delle diverse repubbliche e province autonome, in modo da rispettare la rappresentativit\u00e0 di ogni popolo, ridurre il centralismo e i legami fra le diverse repubbliche. Nel corso degli anni ottanta le repubbliche portarono avanti politiche economiche differenti: Slovenia e Croazia intrapresero riforme a favore del libero mercato, mentre la Serbia insistette sui programmi dell'autogestione economica e della propriet\u00e0 statale. Questo provoc\u00f2 delle tensioni nei rapporti fra nord e sud della Federazione e una crescita nel divario fra le repubbliche: in particolare la Slovenia conobbe un periodo di forte crescita.\nFine della Jugoslavia.\nLa Repubblica Federale Socialista di Jugoslavia si disintegr\u00f2 tra il 1991 e il 1992, a seguito dell'indipendenza di Slovenia, Croazia, Macedonia e Bosnia Erzegovina. Le altre due repubbliche jugoslave, Serbia e Montenegro, formarono nel 1992 una nuova federazione denominata Repubblica Federale di Jugoslavia, la cui struttura e nome vennero ridefiniti nel 2003, quando divenne Unione Statale di Serbia e Montenegro.\nNonostante le guerre etniche nelle vicine Croazia e Bosnia Erzegovina, il territorio della Repubblica di Serbia rimase sostanzialmente in pace fino al 1998, bench\u00e9 il governo di Slobodan Milo\u0161evi\u0107 e le istituzioni sostenessero, pi\u00f9 o meno ufficialmente, i Serbi di Croazia e di Bosnia, in guerra aperta con le altre nazionalit\u00e0, armando e consigliando le loro truppe, spesso affiancate da truppe paramilitari provenienti dalla Serbia di Milo\u0161evi\u0107. Lo stesso esercito federale jugoslavo, composto oramai solo da Serbi e Montenegrini, si rese protagonista di cruente operazioni militari in\nCroazia e Bosnia-Erzegovina.\nTra il 1998 e il 1999, continui scontri in Kosovo tra le forze di sicurezza serbe e l'Esercito di Liberazione del Kosovo (U\u00c7K), riportati dai media occidentali, portarono al bombardamento della NATO sulla Serbia (Operazione Allied Force). Gli attacchi vennero fermati da un accordo, firmato dal presidente Milo\u0161evi\u0107, che prevedeva la rimozione dalla provincia di ogni forza di sicurezza, incluso esercito e polizia, rimpiazzati da un corpo speciale internazionale su mandato delle Nazioni Unite. In base all'accordo, il Kosovo rimaneva sotto la sovranit\u00e0 formale della Repubblica Federale di Jugoslavia (\"vedi\": Guerra del Kosovo).\nBager Revolucija (Bulldozer Revolution).\nIl 24 settembre 2000 ci sono le elezioni presidenziali e l'opposizione guidata da Vojislav Ko\u0161tunica ottiene oltre il 50% dei voti, ma il Comitato Federale per le Elezioni, controllato dal regime, annuncia un secondo turno elettorale fra Ko\u0161tunica e Milo\u0161evi\u0107, affermando che nessun candidato ha ottenuto la maggioranza. Tuttavia, una lunga serie di discrepanze e anomalie nel conteggio dei voti rendono sospetto l'esito finale. La protesta comincia con lo sciopero nelle miniere di Kolubara, in cui si produce buona parte dell'energia elettrica della nazione, e raggiunge il suo culmine il 5 ottobre quando migliaia di manifestanti da tutta la Serbia si riuniscono a Belgrado. Il nomignolo di \u201cBulldozer Revolution\" deriva dall'iniziativa di Ljubisav \u201cJoe\u201d \u0110oki\u0107 di usare la sua pala caricatrice per forzare il palazzo della RTS (Radio-televizija Srbije), da sempre simbolo e veicolo del potere di Milo\u0161evi\u0107. Durante la manifestazione muoiono due persone, per cause accidentali, e i feriti sono 65.\nDopo le elezioni Milo\u0161evi\u0107 dichiar\u00f2 di prendere in considerazione il suo ritiro soltanto allo scadere del mandato (giugno 2001), ma gli eventi di Belgrado gli fanno anticipare le dimissioni al 7 ottobre 2000.\nIl 6 ottobre si insedi\u00f2 come presidente della Repubblica Federale di Jugoslavia Vojislav Ko\u0161tunica, lo sfidante di Milo\u0161evi\u0107. Con le elezioni parlamentari del 23 dicembre 2000, Zoran \u0110in\u0111i\u0107 divenne primo ministro. \u0110in\u0111i\u0107 venne assassinato mentre era in carica a Belgrado il 12 marzo 2003, da persone vicine al crimine organizzato. Subito dopo l'assassinio venne dichiarato lo stato di emergenza e i vice primi ministri Neboj\u0161a \u010covi\u0107 e \u017darko Kora\u0107 assunsero la carica di primo ministro facente funzione.\nNel 2002 il parlamento federale di Belgrado raggiunse un accordo su una ristrutturazione della Federazione, che attenuasse i legami fra Serbia e Montenegro. La Jugoslavia cessava cos\u00ec anche nominalmente di esistere, divenendo Unione di Serbia e Montenegro.\nA seguito del referendum per la piena indipendenza svoltosi il 21 maggio 2006 in Montenegro, che ha visto la vittoria di stretta misura degli indipendentisti, il Montenegro ha dichiarato la propria indipendenza il 3 giugno 2006. Anche la Serbia ha dichiarato la propria indipendenza dalla Confederazione, che evidentemente non esisteva pi\u00f9, due giorni dopo. Si \u00e8 quindi ricostituito uno stato nazionale serbo, come esisteva prima del 1918."}
{"id": "517997", "revid": "87843879", "url": "https://it.wikipedia.org/wiki?curid=517997", "title": "Imbarco", "text": "L'imbarco, in ambito aeroportuale, \u00e8 una procedura attraverso cui ogni passeggero viene condotto dal gate aeroportuale all'interno dell'aeromobile.\nDi norma la maggior parte delle compagnie aeree inizia l'imbarco 25-30 o 40 minuti prima dell'orario di partenza rispettivamente per aerei a fusoliera stretta o a fusoliera larga; in questo lasso di tempo vengono effettuati una serie di controlli atti a verificare che ogni passeggero sia stato regolarmente accettato.\nPer salire a bordo ogni passeggero deve esibire la sua carta di imbarco che gli addetti all'imbarco prendono e inseriscono in un lettore automatico che spunta il passeggero imbarcato dalla lista passeggeri. Al passeggero viene restituito un cedolino essenziale in cui \u00e8 indicato la fila e il numero di seggiolino in cui si dovr\u00e0 andare a sedere. In alternativa a questa procedura si sta diffondendo il check-in online per cui i passeggeri stampano la carta di imbarco o caricano sullo smartphone il codice a barre, il codice QR o un analogo codice a lettura ottica."}
{"id": "518005", "revid": "439868", "url": "https://it.wikipedia.org/wiki?curid=518005", "title": "Francesco Conti (pittore)", "text": "Biografia.\nFormatosi a Firenze nella cerchia di Simone Pignoni, si trasfer\u00ec poi a Roma come allievo, fino al 1705 di Giovanni Maria Morandi e Carlo Maratta. Tutta la sua vita artistica \u00e8 caratterizzata dall'assidua presenza dei marchesi Riccardi, che lo sostennero e lo stipendiarono per tutta la vita, commissionandogli numerose opere.\nLe opere.\nFra le prime tele del pittore le tre virt\u00f9 della \"Fama\", la \"Fede\" e la \"Pace\", realizzate intorno al 1709 per il casino dei Riccardi a Gualfonda, dopo le quali, con la sola eccezione di alcuni ritratti, si specializz\u00f2 quasi esclusivamente in soggetti sacri.\nInfluenzato da Sebastiano Ricci abbandon\u00f2 il classicismo romano per aumentare la gamma cromatica e sviluppare vividi giochi chiaroscurali, creando uno stile che lo caratterizz\u00f2 per tutta la sua produzione. Appartengono a questo periodo le tele della \"Madonna in gloria con Sant'Alessandro papa e San Giovanni Battista\" (1715) per la pieve di Sant'Alessandro a Giogoli, dai colori tipicamente sfavillanti, la \"Santa Caterina che si abbevera al costato del Signore\" in Sant'Abondio a Siena o la \"Lavanda dei piedi\" nella villa La Quiete a Firenze (entrambi 1729).\nLe sue tele sono spesso pale d'altare sia per chiese cittadine che per pievi del contado, e nella sua cospicua produzione si possono ricordare il \"Transito di San Giuseppe\" di San Martino a Gangalandi (1733-34), il \"San Rocco in gloria\" in Santa Maria alla Lastra, i \"Santi Pietro e Paolo\" di Santo Stefano a Cortine, dove figura lo stemma dei Riccardi e oggi esposto al Museo di Arte Sacra di Tavarnelle Val di Pesa.\nIl suo massimo capolavoro della maturit\u00e0 artistica \u00e8 generalmente considerato la tela della \"Madonna col Bambino e i Santi Silvestro papa, Paolo e Caterina d'Alessandria\" (1738 circa) eseguita commissione dei Rucellai per la chiesa di Sant'Andrea a Montecarlo di Lucca, caratterizzata da una sapiente modulazione della luce e uno spiccato senso della composizione. Sempre a questo periodo, dove ormai la tecnica del colore acquisita riesce a rendere dei notevoli effetti di luce, risale anche la tela della \"Santa Caterina d'Alessandria in gloria\" alla Pinacoteca Comunale di Prato.\nIn seguito la sua vena luministica si placa verso un'illuminazione pi\u00f9 diffusa e convenzionale, come nel dipinto dei \"Santi Anna, Giuseppe e Gioacchino in Sant'Agostino\" a Cortona (1745). Pi\u00f9 tarda ancora \u00e8 la sua attivit\u00e0 a Pisa, dove restano un \"San Domenico in prigione che conversa col vescovo di Ja\u00e9n\" e la \"Morte di San Giuseppe\"."}
{"id": "518008", "revid": "339392", "url": "https://it.wikipedia.org/wiki?curid=518008", "title": "Calza (araldica)", "text": ""}
{"id": "518010", "revid": "446353", "url": "https://it.wikipedia.org/wiki?curid=518010", "title": "Strage di Castello", "text": "La strage di Castello fu un eccidio nazista avvenuto nella tarda serata del 5 agosto 1944 a Castello, un sobborgo di Firenze. Il teatro del massacro furono i sotterranei dell'Istituto Chimico Farmaceutico Militare di via Reginaldo Giuliani, adibiti allora a rifugio antiaereo e dove gran parte della popolazione civile della zona si era nascosta per sfuggire alle cannonate. Va ricordato che in quei giorni era in pieno svolgimento l'offensiva angloamericana sul fronte dell'Arno che dopo pochi giorni avrebbe portato alla liberazione della citt\u00e0.\nAntefatto.\nVerso le 21 del 5 agosto un gruppo di soldati tedeschi si present\u00f2 ad una casa della zona con la scusa di chiedere del vino ma i tedeschi, fatti entrare in casa, tentarono di violentare una giovane donna. Mentre la donna cercava di difendersi, part\u00ec un colpo di pistola, non si sa bene se sparato da un soldato che cercava di impedire lo stupro o partito per caso, e il proiettile fer\u00ec uno degli aggressori. A questo punto i soldati si dettero alla fuga, mentre la donna con i propri familiari si nascose nel vicino ospedale di Careggi; il codice tedesco di guerra prevedeva l'impiccagione per il reato di stupro e va detto che da questo punto di vista la Wehrmacht era molto seria. I soldati aggressori, tornati al comando, dissero al loro comandante che il loro commilitone era stato ferito da un italiano in via Reginaldo Giuliani, in modo da evitare la corte marziale. Il capitano Kuhne, comandante della zona, dette ordine allora di fucilare dieci italiani per rappresaglia: un giovane italiano, Giorgio Pipoli, che lavorava come interprete per i tedeschi, ascolt\u00f2 l'ordine e subito cerc\u00f2 di avvertire la popolazione, correndo ad un rifugio l\u00ec vicino, ma il suo generoso sforzo fu inutile, dato che gli ostaggi vennero presi dallo scantinato dell'Istituto Chimico Farmaceutico Militare.\nStrage.\nGli italiani furono presi nello scantinato dell'Istituto Chimico Farmaceutico Militare, dopo che i tedeschi avevano trovato vuoto lo Stabilimento SAIVO, da essi precedentemente visitatoVerso le ventidue e trenta un plotone di soldati tedeschi buss\u00f2 alla porta del rifugio dell'Istituto Chimico Farmaceutico Militare; la porta fu aperta da Silvano Fiorini, che venne preso a pugni con l'accusa di essere un partigiano: il ragazzo prov\u00f2 a difendersi ma fu ucciso con un colpo alla testa. Negli scantinati i tedeschi lanciarono bombe lacrimogene per fare uscire la gente nascosta e prelevarono alcuni uomini. La fortuna aiut\u00f2 una parte di questi a salvarsi, infatti due riuscirono a scappare da una porta secondaria e si nascosero in un casotto lungo la linea ferroviaria per Prato. Un uomo si rifugi\u00f2 in un magazzino, dopo essersi sottratto all'inseguimento di un soldato tedesco; un altro venne salvato da un tedesco, commosso dalla vista della sua bambina piccola.&lt;br&gt;Nel frattempo un gruppetto di uomini fu fatto uscire dall'Istituto e, dopo avere subito una perquisizione, fu disposto vicino ad un muro. Alcuni uomini tentarono una fuga disperata attraverso una presa d'aria, due di essi riuscirono a scappare, ma il partigiano Beppino Mazzola fu ucciso. Altri ostaggi si salvarono in maniera fortunosa, uno fingendosi morto dopo essere caduto dalle scale; un altro nascondendosi tra i cadaveri dei fucilati. Un giovane invalido si salv\u00f2 grazie ad un tedesco che cedette alle preghiere della mamma; un altro ostaggio riusc\u00ec a scappare da un ufficio, mentre un soldato gli proponeva di salvargli la vita se avesse accettato di lavorare per i tedeschi a Verona. Giorgio Biondo, preso come ostaggio, fu lasciato libero da un soldato, ma poi cadde nuovamente nelle mani dei tedeschi e fu mandato al plotone di esecuzione.&lt;br&gt;La fucilazione, che si svolse dalle ventidue e trenta circa alle ventitr\u00e9 e trenta di quella tragica notte, caus\u00f2 la morte di dieci uomini.\nNomi delle vittime.\nLe vittime furono:\nSaccheggi.\nLa rabbia dei soldati tedeschi prosegu\u00ec dopo la strage con il saccheggio delle case della zona e altre minacce ai superstiti. Dei fucilati, pare che solo tre di loro fossero effettivamente dei partigiani, Silvano Fiorini, Mario Lippi e il giovanissimo Vittorio Nardi, ma che in quel periodo non fossero attivi. La notizia dell'eccidio all'Istituto Chimico Farmaceutico militare, non si diffuse subito nella citt\u00e0 isolata\nIndagini.\nIn tanta sicurezza, nei giorni successivi i tedeschi ormai in rotta non si accorsero di lasciare tracce utilissime per risalire ai responsabili della strage, infatti alcune fotografie scattate da un fotografo locale, permisero alla donna che aveva subito il tentativo di stupro di riconoscere gli aggressori. Servirono allo scopo anche una ricevuta per un sequestro ai danni di una signora ed altre testimonianze.&lt;br&gt;Al momento della liberazione della zona, i soldati inglesi aprirono una indagine, condotta dal sergente Smedley, conclusa nel giugno 1945, che giudic\u00f2 colpevoli del massacro il capitano Kuhne ed il maggiore Grundman. Come tante stragi naziste in Italia, anche questa rimase impunita. Le testimonianze di Giorgio Pipoli e quelle di una donna che aveva dovuto ospitare il comando tedesco in casa, affermano che uno dei due responsabili fu ucciso nel centro di Firenze dai partigiani, durante l'insurrezione della citt\u00e0 una settimana dopo.\nCollegamenti esterni.\nLapide dedicata alla strage di Castello, all'interno dell'Istituto Chimico Farmaceutico Militare"}
{"id": "518018", "revid": "76680", "url": "https://it.wikipedia.org/wiki?curid=518018", "title": "Campini-Caproni CC.2", "text": ""}
{"id": "518019", "revid": "1372005", "url": "https://it.wikipedia.org/wiki?curid=518019", "title": "Volfango di Ratisbona", "text": "Il suo principale biografo fu Otolone (Otloh) dell'abbazia di Sant'Emmeram che, di poco pi\u00f9 giovane, fu testimone diretto della gran parte degli eventi narrati. Un'altra \"Vita\", ricca di episodi e miracoli, fu scritta da Arnoldo che, come Otolone, fu suo allievo.\nBiografia.\nAppartenente ad una famiglia benestante, ebbe un chierico come precettore nei primi anni; fu quindi allievo della famosa scuola dell'abbazia di Reichenau dove si distinse per talento e modestia sotto la guida di Stefano da Novara, illustre maestro dell'epoca. Strinse, in questi anni, una duratura amicizia con Enrico che successivamente divenne vescovo di Treviri e che fu determinante nelle successive decisioni della sua vita.\nDurante gli studi, proseguiti poi a W\u00fcrzburg, Volfango matur\u00f2 una chiara vocazione monastica cui per\u00f2 non diede immediato seguito per le pressioni dell'amico Enrico, che lo volle con s\u00e9 a Treviri come decano del Capitolo e scolastico.\nAnche come insegnante Volfango si distinse, attirando frotte di giovani chierici alle sue lezioni.\nPer tutta la durata del suo episcopato Enrico cerc\u00f2 di convincere Volfango ad assumere cariche pubbliche ed onorifiche, ottenendone per\u00f2 sempre un rifiuto. Alla morte dell'amico, Volfango si fece finalmente monaco scegliendo il monastero di Einsiedeln, noto per la rigidit\u00e0 con cui veniva applicata la regola benedettina. Era il 964 e Volfango aveva circa quarant'anni.\nIntorno al 970 il vescovo Ulrico di Augusta lo ordin\u00f2 sacerdote durante una visita al monastero. Dopo questo avvenimento e a seguito di una visione Volfango sent\u00ec un forte impulso a lasciare il monastero e a dedicarsi all'evangelizzazione di quei grandi territori dell'Europa centrale che stavano, in quegli anni, entrando in contatto con il Cristianesimo, come la Boemia e la Pannonia, attuale Ungheria. Come monaco errante ebbe scarso successo presso i Magiari e la sua missione port\u00f2 pochissimi frutti. Non pass\u00f2 per\u00f2 inosservata al vescovo di Passavia Pellegrino, che convocatolo ne conobbe le grandi qualit\u00e0 e lo propose ad Ottone I per la nomina a vescovo di Ratisbona.\nCon qualche resistenza nel 972 Volfango accett\u00f2 di essere nominato vescovo di Ratisbona con un'autorit\u00e0 che copriva tutta la Boemia.\nIn qualit\u00e0 di vescovo si distinse per una condotta di vita santa, frugale e saggia. Contro le abitudini del tempo, tese ad accumulare poteri temporali, prese due coraggiose decisioni che consentirono lo sviluppo del Cristianesimo nelle terre a lui affidate: rinunci\u00f2 alla Boemia per erigerla come diocesi autonoma con sede a Praga e rinunci\u00f2 al priorato di Raichenau. In entrambi i casi volle infatti che nuovi giovani pastori (il vescovo e il priore) fossero a pi\u00f9 stretto contatto con il popolo loro affidato per meglio sostenerne la fede. Quando nel 976 esplose una dura lotta tra Enrico il Litigioso e Ottone II, cui Volfango era fedele come a legittimo imperatore, si ritir\u00f2 presso l'abbazia di Mondsee per poi rientrare a Ratisbona una volta terminato il conflitto. Questo breve ritiro \u00e8 all'origine di una leggenda che lo vuole, in quel periodo, eremita tra i boschi, cosa che in seguito lo far\u00e0 ritenere patrono dei boscaioli.\nNel 994, durante un viaggio pastorale lungo il Danubio, fu colto da una grave malattia; sentendosi vicino alla morte si fece trasportare nella vicina chiesa di Pupping dove si confess\u00f2, si comunic\u00f2 e spir\u00f2 ai piedi dell'altare la notte del 31 ottobre. Le sue spoglie furono trasferite solennemente nel monastero di Sant'Emmeram per la sepoltura. Attualmente le sue reliquie riposano nella cattedrale di Ratisbona.\nEredit\u00e0 di uomini.\nBench\u00e9 dotto e letterato e per lungo tempo insegnante, non si conoscono scritti di San Volfango; le parole che di lui si conoscono sono solo quelle tramandate dai suoi biografi. Decisiva e storicamente rilevabile \u00e8 invece l'impronta che lasci\u00f2 su quanti seguirono i suoi insegnamenti.\nL'imperatore Enrico II, che divenne a sua volta santo, fu educato in giovent\u00f9 proprio da San Volfango, assieme al fratello Bruno. Il suo discepolo prediletto, Tagino, divenne vescovo di Magdeburgo, mentre altri suoi tre condiscepoli lo divennero di Treviri, Liegi e Merseburgo. Un'altra sua discepola, Gisella, divenne moglie di Stefano I, re di Ungheria anch'egli santo.\nCulto.\nVolfango venne canonizzato il 7 ottobre 1052 da papa Leone IX durante una visita a Ratisbona, della quale Volfango era stato vescovo. La sua Memoria liturgica cade il 31 ottobre.\nMoltissimi sono i miracoli a lui attribuiti sulla sua tomba."}
{"id": "518020", "revid": "119781841", "url": "https://it.wikipedia.org/wiki?curid=518020", "title": "Lago di Mezzola", "text": "Il lago di Mezzola (in lombardo \"Lagh de Mezzoeula\") \u00e8 posto a settentrione del lago di Como, dal quale \u00e8 separato dall'ultimo corso del fiume Mera che scorre nel lembo occidentale del Pian di Spagna, ultimo pianoro della Valtellina formatosi dai sedimenti deltizi dell'Adda e del Mera stesso. \nCirca il 20% delle acque del lago di Como proviene da questo lago.\nLa portata in entrata della Mera \u00e8 di circa 20 metri cubi al secondo, in uscita di circa 24, grazie al contributo degli altri affluenti che, pur avendo un corso relativamente breve, portano al lago un discreto volume d'acqua.\nBalneabilit\u00e0.\nNel 2004 il ministero della salute ha classificato come non balneabile il lago di Mezzola. L\u2019agenzia regionale per l\u2019ambiente nel 2016 ha classificato come \u201cnon buono\u201d lo stato chimico del lago, a causa di alte concentrazioni di cromo e altri metalli.\nDal portale acque salute governo, nel 2020 i prelievi in due punti del lago (Fronte campeggio corsi e Sud Arsena), hanno dato esito eccellente per la balneazione. http://www.portaleacque.salute.gov.it/PortaleAcquePubblico/mappa.do\nL'origine.\nNell'Antichit\u00e0, fino al Medioevo, i due laghi erano uniti e il ramo settentrionale veniva detto Lago di Chiavenna, terminando nei pressi dell'odierno paese di Samolaco dove \u00e8 presente un antico porto fluviale, anticamente il \"Summo Laco\" del Lario, come documentato anche nella Tavola Peutingeriana, ed ora distante qualche chilometro a Nord del Lago. Successivamente i sedimenti dell'Adda e dei torrenti locali crearono il Pian di Spagna, separando i due bacini lacustri.\nPer secoli l'Adda fu il maggiore immissario del Lago di Mezzola (in localit\u00e0 Bocca, nel comune di Dubino) e l'unico emissario, attraverso l'odierno letto della Mera. Nel 1520 l'Adda disalve\u00f2, scaricando le acque nel Lario presso l'attuale Ponte del Passo: il Pian di Spagna, completamente impaludato, si spopol\u00f2 e la Mera assunse l'attuale corso, diventando un immissario diretto del Lario. \nNel 1858 l'Amministrazione Austriaca rettific\u00f2 il corso dell'Adda secondo l'attuale configurazione, distogliendolo definitivamente dal Lago di Mezzola.\nSulle rive del Lago sono presenti i centri abitati di Novate Mezzola (che viene associato al Lago dandogli il nome) e Verceia, situati nella provincia di Sondrio nonch\u00e9 Dascio, piccola frazione di Sorico in provincia di Como.\nNel Lago si immettono, oltre al Mera, il Codera, il Ratti, il Pericchio (l'emissario del Lago chiamato Pozzo di Riva situato poco pi\u00f9 a Nord) e l'Albonico. Grazie a questi 4 immissari il Mera aumenta la portata passando da fiume alpino a fiume di pianura nei suoi ultimi 4 km.\nLa sua fauna.\nIl Lago di Mezzola \u00e8 popolato da numerose specie ittiche tra le quali la trota di lago (ormai bisognerebbe parlare solo di trote fario o mediterranee, discese dal Mera o dai torrenti circostanti il lago, \"lacustrizzate\", in quanto le vere trote di lago, probabilmente marmorate lacustri, non sono pi\u00f9 presenti), il lavarello (introdotto dai paesi del Nord-Europa), l'agone, il luccio, il persico, il persico sole, il cavedano, il pigo, la scardola, il triotto, il vairone l'alborella, la sanguinerola, la carpa e la tinca, il lucioperca, la bottatrice e l'anguilla, rare savette e barbi, temoli (non pi\u00f9 italici pinna blu, bens\u00ec di ceppo austriaco, importato da decenni), discesi dal Mera.\nIl Lago di Mezzola rappresenta anche un punto di interesse per il birdwatching vista la notevole quantit\u00e0 di uccelli acquatici e limicoli che popola le sue sponde.\nMonumenti religiosi.\nFino all'alluvione del 1520 la sponda occidentale era attraversata dalla via Regina e ospitava il piccolo paese di Olonio, poi sommerso dall'Adda. In prossimit\u00e0 della riva \u00e8 stato eretto nel IX secolo il piccolo tempio romanico detto il san Fedelino sul luogo del martirio di san Fedele."}
{"id": "518023", "revid": "125448045", "url": "https://it.wikipedia.org/wiki?curid=518023", "title": "\u00d8", "text": "La \"\u00d8\" (minuscolo: \"\u00f8\"), chiamato aptang, \u00e8 un fono e una lettera degli alfabeti danese, faroese e norvegese.\nL'origine della lettera deriva dalla legatura, usata in tipografia, per il dittongo \"oe\" (rappresentato fino ad allora dalla runa ethel), con la linea orizzontale della \"e\" sovrapposta alla lettera \"o\", divenuto esso stesso un'unica lettera.\nNel danese, faroese e norvegese moderno, la lettera \"\u00f8\" \u00e8 un monottongo e una vocale anteriore semichiusa arrotondata: il simbolo IPA della lettera \u00e8 .\nNella lingua danese (e nel Bokm\u00e5l, una forma scritta del norvegese), \"\u00f8\" \u00e8 anche una parola e significa \"isola\".\nSi pu\u00f2 digitarlo, su Windows, con la tastiera tramite la combinazione codice_1 e codice_2.\nSi pu\u00f2 digitarlo, su MacOS, con la tastiera tramite la combinazione codice_3 e codice_4.\nSi pu\u00f2 digitarlo, su Linux, la tastiera tramite la combinazione codice_5 e codice_6,\nIn geografia.\n\"\u00d8\" o \"\u00d8 bakker\" (\"colline-isola\") \u00e8 un'area pianeggiante dello Jutland orientale nella valle del fiume \"N\u00f8rre\u00e5\", con rilievi collinari inclusi nell'alveo fluviale. Si tratta di una morfologia d'origine glaciale, derivata dall'azione erosiva combinata di due ghiacciai confluenti.\nIn musica.\nIn musica il segno \u00f8 si usa per siglare l'accordo semidiminuito, ovvero un accordo di settima di terza specie, con la terza minore, la quinta diminuita e la settima minore. \nAltri usi.\nUn simbolo simile veniva usato nei mosaici romani accanto al nome di un gladiatore morto in combattimento. "}
{"id": "518025", "revid": "767487", "url": "https://it.wikipedia.org/wiki?curid=518025", "title": "Cynwyd Cynwydion", "text": "Era il primogenito di Cunbelin figlio di Arthuis dell'Ebrauc. Non si sa quale porzione del regno del nonno gli fu affidata, forse quella attorno a \"Caer-Lerion\" (Leicester). Forse l'area non fu chiamata Cynwydion da lui. Il figlio Cadrod sembrerebbe aver regnato su un territorio pi\u00f9 a sud, forse incentrato nell'area di St Albans. Si pensa che abbia sposato Peren, figlia di Greidal ab Arthrwys ap Garmon e non si sa quanti figli abbia avuto."}
{"id": "518026", "revid": "9", "url": "https://it.wikipedia.org/wiki?curid=518026", "title": "Mezzola", "text": ""}
{"id": "518027", "revid": "599013", "url": "https://it.wikipedia.org/wiki?curid=518027", "title": "Ice", "text": ""}
{"id": "518031", "revid": "640389", "url": "https://it.wikipedia.org/wiki?curid=518031", "title": "SS-1 Scud", "text": "L'SS-1 Scud o R-11M (in cirillico: \u0420-11M, nome in codice NATO: SS-1b Scud-A), noto in alternativa come 8K11, \u00e8 una famiglia di missili balistici tattici a corto raggio di fabbricazione sovietica, entrata in servizio nei ranghi delle Forze armate sovietiche a partire dagli anni cinquanta ed il cui nome in codice \u00e8 divenuto, in Occidente, pi\u00f9 noto dell'originale denominazione di progetto.\nProgettato per infliggere considerevoli danni in profondit\u00e0 delle linee nemiche neutralizzando infrastrutture, centri industriali ed altri obiettivi sensibili, \u00e8 stato impiegato in numerosi conflitti regionali tra cui in Yemen, nella Guerra del Golfo, nelle guerre civili libica e siriana e nel conflitto del Nagorno-Karabakh. Ha ricevuto il battesimo del fuoco negli anni ottanta, nel corso della Guerra Iran-Iraq.\nAggiornato nel corso del tempo, le versioni introdotte negli anni a seguire sono state denominate: R-17 (in cirillico: \u0420-17; nome in codice NATO: SS-1c Scud-B), R-17M Elbrus (in cirillico: \u0420-17M; nome in codice NATO: SS-1d Scud-C) ed R-17 VTO (in cirillico: \u0420-17BTO; nome in codice NATO: SS-1e Scud-D) caratterizzate da carico utile e gittata sempre maggiori.\nEsportato attivamente, ha conosciuto un notevole successo commerciale tra le forze armate di paesi mediorientali e del continente africano, nonch\u00e9 tra le ex-repubbliche sovietiche. \u00c8 stato inoltre oggetto di ripetuti tentativi di imitazione che hanno dato origine ai sistemi missilistici indigeni Hwasong (Corea del Nord), Al-Hussein (Egitto) e Shabab (Iran).\nAl 2021 \u00e8 ancora in servizio, anche se in numeri limitati, in numerose forze armate.\nStoria.\nSviluppo.\nLo Scud \u00e8 stato concepito a partire dall'idea delle V2, missili balistici sviluppati dalla Germania nazista durante la seconda guerra mondiale.\nCaratteristiche.\nPreparazione al lancio.\nIl missile viene dotato di testata, issato su un unico veicolo TEL ovvero trasportatore-elevatore-lanciatore, rifornito di carburante ed \u00e8 pronto per muoversi senza rifornimento fino a 250\u00a0km di distanza e tornare; sebbene la velocit\u00e0 massima non sia elevata (60 km/h), la mobilit\u00e0 consente di operare in zone di aperta campagna. La precisione dello \"Scud\" \u00e8 notoriamente scarsa, ma sufficiente per un CEP [Circular error probability o Circular error probable - probabilit\u00e0 di errore circolare, misura della precisione di un'arma in balistica] di 900 metri a 180\u00a0km, contro i 4\u00a0km a 300 della \"V2\", pertanto il rapporto precisione-gittata \u00e8 di 200:1 contro 80:1 dei V2. Questo consente di ridurre la superficie interessabile dall'attacco di circa 5 volte. Lo \"Scud-C\", migliorato e con una testata ridotta a 500\u00a0kg, ha un CEP stimato di 1100 metri a 440\u00a0km. Lo \"Scud\", nell'ottica d'una guerra batteriologica o atomica, grazie alla disponibilit\u00e0 di testate chimiche o nucleari pu\u00f2 praticamente annullare l'imprecisione anche a colpo singolo, su bersagli non molto protetti, mentre la \"V2\" era un'arma esclusivamente convenzionale, con un'impossibilit\u00e0 pratica di assicurare la distruzione di bersagli puntiformi persino con testate NBC."}
{"id": "518037", "revid": "80598", "url": "https://it.wikipedia.org/wiki?curid=518037", "title": "Bootleg (Francesco De Gregori)", "text": "Bootleg \u00e8 il quinto album dal vivo di Francesco De Gregori.\nPoco prodotto, dal suono elettrico e asciutto, apparentemente trascurato anche nell'aspetto grafico, l'album ha un titolo che rimanda all'estetica rock and roll e costituisce un documento fedele di una tourn\u00e9e di cui si ricorda il suono particolarmente scarno e la voglia di divertirsi e far divertire.\nNel disco \u00e8 presente una cover di Anidride solforosa di Lucio Dalla, cantata insieme ad Angela Baraldi (che nel tour faceva da spalla a De Gregori, presentando in ogni concerto alcune canzoni tratte dal suo repertorio), ed inoltre una versione acustica di \"Mannaggia alla musica\", canzone che De Gregori aveva scritto nel 1980 per Ron (che l'aveva incisa nell'album Una citt\u00e0 per cantare).\nSeguir\u00e0 una pausa, dopo la quale De Gregori torner\u00e0 a sperimentare, dal punto di vista musicale e letterario, col successivo \"Prendere e lasciare\".\nTracce.\nTutti i brani sono di Francesco De Gregori tranne (1) di De Gregori - Locasciulli, (2) di Grechi e (3) di Dalla - Roversi."}
{"id": "518039", "revid": "1305772", "url": "https://it.wikipedia.org/wiki?curid=518039", "title": "Galaxy", "text": ""}
{"id": "518042", "revid": "767487", "url": "https://it.wikipedia.org/wiki?curid=518042", "title": "Cadrod Calchfynedd", "text": "Il suo regno \u00e8 uno dei pi\u00f9 misteriosi tra i primi reami di Britannia.\nIl nome, letteralmente, significa \"montagne di gesso\" o \"colline del calcare\". W.F. Skene ha argomentato in maniera anche convincente, che questo si riferisce all'area di Kelso, nella Scozia meridionale. L'antica poesia in lingua gallese che questo regno si trovava nel sud del Powys. Successive descrizioni di Cadrod, che lo definiscono come \"Earl\" di Dunstable e signore di Northampton mostrano che si riteneva comunemente che fosse vissuto nel Chilterns. Calchfynedd potrebbe dunque essere stato quel regno poi conquistato dai sassoni e conosciuto con il nome di Chilternset.\nCadrod era figlio di Cynwyd Cynwydion e spos\u00f2 Gwrygon Goddeu, una delle molte figlie di re Brychan del Brycheiniog. Divennero parenti di re Yspwys, nonni di Yspwys Mwyntyrch e antenati diretti per linea maschile della dinastia reale dei Tudor."}
{"id": "518057", "revid": "92723", "url": "https://it.wikipedia.org/wiki?curid=518057", "title": "Dmytro Stepanovy\u010d Bortnjans'kyj", "text": "Compose in svariati stili musicali, tra i quali composizioni corali in francese, italiano, latino, tedesco, slavo ecclesiastico e russo.\nBiografia.\nBortnjans'kyj nacque a Hluchiv nell'Impero Russo. All'et\u00e0 di sette anni dimostr\u00f2 il suo prodigioso talento musicale nel coro della chiesa locale che gli offr\u00ec l'opportunit\u00e0 di andare nella capitale dell'impero per cantare nel Coro della Cappella Imperiale. Qui egli studi\u00f2 musica e composizione sotto la guida del maestro della cappella imperiale, il compositore veneziano Baldassarre Galuppi, con il quale ebbe un legame profondo. Quando Galuppi lasci\u00f2 la Russia per tornare in Italia nel 1769, Bortnjans'kyj lo segu\u00ec. In Italia Bortnjans'kyj guadagn\u00f2 grande successo componendo opere: \"Creonte\" (1776) e \"Alcide\" (1778) a Venezia e \"Quinto Fabio\" (1779) a Modena. Compose anche lavori sacri in latino e in tedesco, a cappella e con accompagnamento orchestrale (incluso anche un \"Ave Maria\" per due voci e orchestra).\nBortnjans'kyj ritorn\u00f2 alla corte di San Pietroburgo nel 1779 dove fior\u00ec creativamente. Egli compose almeno 4 opere (tutte in francese, con libretti di Franz-Hermann Lafermi\u00e8re: \"Le Faucon\" (1786), \"Le Fete du Seigneur\" (1786), \"Don Carlos\" (1786) e \"Le Fils-Rival ou La Moderne Stratonice\" (1787). Nello stesso tempo scrisse alcune composizioni strumentali, tra i quali sonate per fortepiano e un quintetto per fortepiano e arpa, e un ciclo di canzoni francesi. Inoltre compose musica liturgica per la Chiesa ortodossa russa, combinando lo stile della musica sacra dell'Europa occidentale con quello della musica sacra dell'Europa orientale incorporando anche la polifonia che aveva studiato in Italia; alcuni suoi lavori erano policorali, nei quali veniva impiegato lo stile discendente del policoro veneziano di Gabrieli. Nel 1796 ricevette la nomina a Direttore del Coro della Cappella Imperiale, il primo russo a ricoprire tale carica. Grazie al grande strumento che ebbe a sua disposizione produsse moltissime composizioni, tra i quali, oltre 100 lavori sacri, 35 concerti sacri per coro a quarti parti e 10 per doppio coro, nonch\u00e9 cantate e inni.\nDmytro Stepanovy\u010d Bortnjans'kyj mor\u00ec a San Pietroburgo il 10 ottobre 1825, e fu sepolto nel Monastero di Aleksandr Nevskij."}
{"id": "518058", "revid": "339392", "url": "https://it.wikipedia.org/wiki?curid=518058", "title": "FIAT Y 0160", "text": ""}
{"id": "518070", "revid": "36426", "url": "https://it.wikipedia.org/wiki?curid=518070", "title": "Dirigente Locale", "text": "Il Dirigente Movimento delle ferrovie italiane \u00e8 una figura professionale, di solito con qualifica di capostazione, che opera in una stazione ferroviaria per dirigervi la circolazione dei treni e/o il movimento delle manovre. In relazione alle altre figure professionali come il Dirigente Centrale, il Dirigente Unico ed il Dirigente Centrale Operativo, preposte alla gestione di intere linee, viene chiamato Dirigente Locale.\nStoria ed evoluzione delle qualifiche.\nPrima della separazione tra gestore infrastruttura e imprese di trasporto, il Dirigente Locale delle piccole stazioni era incaricato delle mansioni commerciali come la tassazione per le spedizioni di colli e perfino di interi carri merci o, in certi casi, di interi treni. Altra mansione del Dirigente Locale di piccole e medie stazioni riguardante la parte commerciale era la vendita di biglietti e abbonamenti, l'assistenza alla clientela compresa l'informazione sugli orari e sulle coincidenze. In tali casi al capostazione era demandato il compito di tenere la contabilit\u00e0 dell'attivit\u00e0 di vendita e di versare i ricavi alle casse dell'azienda. \nCon le modifiche istituzionali delle Ferrovie dello Stato e il successivo scorporamento in singole societ\u00e0 per azioni, come Rete Ferroviaria Italiana e Trenitalia, tale mansione commerciale (rimasta in altre ferrovie in Italia e in Europa) \u00e8 stata in linea di massima tolta al Dirigente Locale.\nFino al 1985 (ultimo anno di esistenza dell'Azienda Autonoma Ferrovie dello Stato), il Dirigente Locale aveva la possibilit\u00e0 di inviare e ricevere telegrammi, incombenza risalente al periodo in cui i D.L. erano obbligatoriamente in possesso dell'abilitazione al telegrafo (per comunicare con i colleghi e gestire la circolazione dei treni).\nDalla Nascita delle Ferrovie dello Stato nel 1905 alla nascita di Rete Ferroviaria Italiana, Azienda del Gruppo FS nel 2001, la figura del Capostazione ha subito grandi mutamenti.\nIn origine l'organizzazione ferroviaria seguiva una gerarchia rigida ed il neo assunto nel Settore Movimento delle Ferrovie, ovvero il settore specializzato nella circolazione dei treni, aveva la qualifica di Alunno d'Ordine. Al completamento della formazione, si veniva promossi a Sotto-Capo, con abilitazione al Movimento, In seguito si poteva diventare Capostazione di Terza, Seconda o Prima Classe in base alle responsabilit\u00e0 ed all'organizzazione dell'Impianto di assegnazione. La carriera si concludeva con il Capostazione Principale. Dalla II Classe a salire si poteva acquisire la Titolarit\u00e0 d'Impianto. Un Capostazione titolare gestiva il lato amministrativo della stazione, la manutenzione e la turnazione degli altri Capistazione. Nei grandissimi impianti il Titolare era Capostazione Superiore, riconoscibile per le foglie di quercia ricamate che avvolgevano il suo Berretto a Cilindro.\nCon l'avanzare della tecnologia e la semplificazione del lavoro sono diminuite gradualmente le qualifiche ferroviarie, si \u00e8 avuta nel corso degli anni 50 e 60 del 900 l'abolizione degli alunni d'ordine, dei sottocapi, poi delle Tre classi della qualifica di Capostazione e si \u00e8 arrivati con la riforma del 1985 ad avere il Capostazione, il Capostazione Superiore ed il Capostazione Sovrintendente. Nel 1997 con il nuovo contratto si \u00e8 arrivati alla semplificazione ancora in uso, Capostazione, e Capostazione livello Quadro, per il personale di grandi impianti. Mentre in passato per ogni qualifica era previsto un berretto specifico per il grado, con un diverso numero di galloni sul berretto o sul soggolo, dal 1997 in poi, Il Capostazione ha un berretto dotato di soggolo a treccia semplice.\nMansioni.\nIl Dirigente Movimento, diviene tale, dopo aver acquisito la prescritta abilitazione a seguito degli opportuni corsi di studio ed il superamento dei relativi esami, che gli consentono di gestire la circolazione dei treni all'interno di una stazione ferroviaria, di operare per l'invio o il ricevimento degli stessi nelle tratte attigue e di dirigere opportunamente le manovre e la circolazione dei carrelli di servizio. Il personale impiegato come Dirigente Movimento ai tempi delle Ferrovie dello Stato poteva avere qualifiche diverse da Capostazione, come ad esempio, Assistente di Stazione abilitato al Movimento. A seguito di un determinato periodo continuativo in tale mansione si veniva promossi a Capostazione. Attualmente, in ambito RFI, le qualifiche di Ausiliario e Assistente sono sparite e tutti i Dirigenti Movimento hanno la qualifica di Capostazione, tale situazione pu\u00f2 essere diversa negli altri Gestori Infrastruttura presenti in Italia che seguono regole interne leggermente diverse. La figura del capostazione \u00e8 da sempre sinonimo di autorit\u00e0 in ambito ferroviario, la sua uniforme comprende un berretto rosso ed il suo strumento di lavoro, dove ancora previsto, \u00e8 la \"paletta di comando\".\nCompito fondamentale del \"Dirigente Movimento\" di una stazione \u00e8 la sicurezza e la regolarit\u00e0 della circolazione dei treni nell'area di sua pertinenza. Infatti deve saper gestire l'invio e il distanziamento dei treni in caso di malfunzionamenti dei sistemi di sicurezza, in caso di abbattimento delle barriere dei passaggi a livello in stazione e in linea e in generale in tutte le eventualit\u00e0 impreviste relative al traffico ferroviario, sostituendosi all'Apparato guasto e gestendo il movimento dei treni con prescrizioni scritte, da consegnare al macchinista del treno che parte in condizioni di guasto.\nOrganici.\nData la vasta tipologia delle stazioni e degli scali merci, il numero di capistazione \u00e8 variabile a seconda dell'importanza dell'impianto. La configurazione minima \u00e8 data dal capostazione che, da solo o semplicemente coadiuvato da un \"operatore della circolazione\" cui \u00e8 demandata la parte fisica del lavoro, gestisce il traffico nella sua stazione; una stazione di media importanza (in relazione al traffico gestito) pu\u00f2 vedere Dirigente Operatore, Dirigente Esterno, Dirigente Interno, Dirigente Piazzalista e svariate figure, ognuna con professionalit\u00e0 specifica e dedicata a un particolare settore della gestione del traffico dei treni e delle manovre. \nIn stazioni di grande importanza, al capostazione veniva fatto carico anche della quotidiana gestione della modulistica da consegnare al personale di macchina e al personale di bordo che \u00e8 per questi necessaria nel tragitto che vanno a intraprendere. In tali prescrizioni sono presenti informazioni fondamentali per la sicurezza come rallentamenti in atto sulla linea e le caratteristiche specifiche della tratta che verr\u00e0 percorsa del treno. In alcune realt\u00e0 di Gestori Infrastruttura diversi da RFI tale compito \u00e8 ancora svolto dal DM in turno, in ambito FS tali prescrizioni attualmente sono affidate ad un nucleo specifico di RFI SpA di nome Aster M3M40, dove personale anch'esso con qualifica di Capostazione elabora e fornisce per via informatica alle Imprese ferroviarie le prescrizioni specifiche per le linee percorse. Tali prescrizioni giungono al personale di macchina attraverso i Tablet in dotazione. Al Dirigente Movimento rimane in carico la consegna delle prescrizioni solo in caso di guasto ai sistemi."}
{"id": "518071", "revid": "30232", "url": "https://it.wikipedia.org/wiki?curid=518071", "title": "SNFT", "text": ""}
{"id": "518121", "revid": "400694", "url": "https://it.wikipedia.org/wiki?curid=518121", "title": "Noonien Soong", "text": "Il dottor Noonien Soong \u00e8 un personaggio immaginario dell'universo fantascientifico di \"Star Trek\". \u00c8 uno scienziato cibernetico umano che visse sulla colonia della Federazione Omicron Theta per diversi anni, dove cre\u00f2 sette androidi dotati di cervello positronico, tra i quali vi furono B-4, Lore e Data, il cui aspetto fisico venne da lui modellato secondo le proprie fattezze da giovane. Egli era il pronipote del criminale scienziato genetista e cibernetico del XXII secolo, il dottor Arik Soong.\nSebbene nei film e nei racconti di Star Trek non si faccia esplicitamente cenno alle origini del dottor Noonien Soong, il suo cognome proviene dall'Asia Orientale, precisamente dalla Cina o dalla Corea. Soong (romanizzato in S\u00f2ng: \u5b8b ) \u00e8 il nome cinese di una \"dinastia imperiale\" che resse la Cina dal 960 al 1279, oltre che un cognome coreano (\uc1a1).\nCome per Khan Noonien Singh, il nome di Noonien Soong deriv\u00f2 da un uomo che Gene Roddenberry aveva conosciuto durante la Seconda guerra mondiale, \"Kim Noonien Singh\".\nLa vita.\nGli anni giovanili.\nPronipote dello scienziato Arik Soong, prosegue i suoi studi e porta avanti il progetto cibernetico di suo bisnonno che aveva iniziato nel 2154 l'ideazione di una forma di vita androide ispirandosi ai Potenziati. All'inizio della sua carriera il dottor Soong venne acclamato a gran voce come il pi\u00f9 importante scienziato stellare terrestre esperto di robotica. Egli afferm\u00f2 di poter trasformare in realt\u00e0 il sogno di Isaac Asimov della creazione di un cervello positronico e si mise alacremente al lavoro per realizzare la sua affermazione. A quanto si riporta il suo progetto fall\u00ec miseramente e Soong, caduto in disgrazia e profondamente umiliato, scomparve poco dopo da tutti i circoli accademici e scientifici (come viene raccontato nell'episodio \"Datalore\" della serie \"Star Trek - The Next Generation). Viaggiando sotto falso nome per non farsi riconoscere giunse alla colonia della Federazione dei Pianeti Uniti sul pianeta Omicron Theta e vi si stabil\u00ec, riprendendo le sue ricerche e sperimentazioni all'insaputa di tutti tranne che dei suoi vicini.\nSu Omicron Theta Soong incontr\u00f2 la dottoressa Juliana Tainer (il cognome da ragazza era O'Donnell), una scienziata esperta di cibernetica, e se ne innamor\u00f2, sposandola in segreto nel 2328 sul pianeta Mavala IV. Insieme, essi si dedicarono a perfezionare il suo progetto originario e crearono degli androidi di aspetto umanoide pienamente funzionali, dotati di intelligenza artificiale.\nGli androidi.\nCiascuno degli androidi creati dai coniugi Soong rappresentava un avanzamento e un raffinamento delle potenzialit\u00e0 a loro attribuite.\nB-4 era un androide relativamente primitivo, capace solamente di esprimersi in un linguaggio di base e di muoversi. Lore, il quarto tentativo, manifest\u00f2 un enorme avanzamento nella capacit\u00e0 cognitive e di interazione, ma ebbe difficolt\u00e0 ad adattarsi al \"sottoprogramma etico\" progettato per facilitare i rapporti con gli esseri umani; inoltre, era emotivamente instabile. Il quinto tentativo, Data, fu quello che ebbe maggiore successo. Nonostante fosse privo di capacit\u00e0 emotive e richiedesse un periodo di \"istruzione\", Data progred\u00ec assai pi\u00f9 velocemente di quanto il dottor Soong avesse sperato in origine.\nL'entit\u00e0 cristallina e l'androide \"Juliana\".\nNel 2336 la colonia su Omicron Theta venne attaccata e completamente distrutta dall'entit\u00e0 cristallina, una creatura dello spazio con poteri enormi caratterizzata da una struttura cristallina somigliante ad un gigantesco fiocco di neve, in grado di raggiungere la velocit\u00e0 a curvatura e capace di consumare ogni forma di vita presente su un pianeta o in un'astronave. Durante l'attacco Noonien Soong e sua moglie fuggirono dal pianeta, abbandonando nel loro laboratorio il corpo inerte di Data e quello disassemblato di Lore, ma Juliana venne mortalmente ferita, cadendo in coma.\nIncapace di separarsi dall'amatissima moglie, in un estremo tentativo di preservare almeno la sua memoria, Noonien costru\u00ec un nuovo androide dall'aspetto perfettamente identico a quello di Juliana, e prima che la moglie morisse trasfer\u00ec in esso l'intera memoria di lei, utilizzando una tecnica di scansione sinaptica. Dopo la morte di Juliana, Soong attiv\u00f2 l'androide, che rimase all'oscuro della sua reale essenza. Soong aveva deliberatamente progettato l'androide perch\u00e9 restasse ignaro della sua vera natura, e lo programm\u00f2 perch\u00e9 si disattivasse nell'improbabile eventualit\u00e0 che scoprisse di essere un androide. Esso fu anche programmato perch\u00e9 disattivasse e autodistruggesse la sua matrice positronica, avendo quindi una morte che sembrasse il pi\u00f9 possibile umanamente \"naturale\".\nL'\"androide-Juliana\", quantunque fosse ancora un modello dall'aspetto umano simile ai precedenti, rappresent\u00f2 un \"significativo e decisivo avanzamento\" verso la riproduzione e l'espansione delle capacit\u00e0 umane.\nL'aspetto del nuovo androide era cos\u00ec perfetto che ella non si rese mai conto di non essere la Juliana originale.\nTuttavia, la relazione tra i due si inaspr\u00ec, e Juliana lasci\u00f2 Soong andandosene e giungendo al pianeta Atrea IV, dove incontr\u00f2 lo scienziato atreano Pran Tainer, che spos\u00f2 e di cui divenne assistente.\nSul pianeta Terlina III.\nQuando il massacro avvenuto su Omicron Theta venne scoperto, nel 2364, tutti credettero che anche Noonien Soong e sua moglie fossero stati uccisi durante l'attacco dell'entit\u00e0 cristallina. Tuttavia, nel 2367 egli fu scoperto ancora in vita, appartato in un laboratorio costruito in mezzo alla giungla del pianeta Terlina III, dove Noonien e l'androide-Juliana erano riusciti a fuggire e dove continuarono il loro lavoro fino a creare un perfetto \"chip emozionale\" destinato al loro \"figlio\" Data.\nNell'intento di richiamare Data perch\u00e9 tornasse da lui, al fine di installargli il chip emozionale, Soong attiv\u00f2 con un segnale subspaziale un dispositivo che spinse Data a prendere il controllo dell'astronave Enterprise e a dirigersi verso Terlina III. Sfortunatamente, il medesimo segnale fu captato anche da Lore, che all'insaputa di Soong era stato riassemblato e riattivato nel 2364 dall'equipaggio dell'Enterprise.\nEbbe quindi luogo un vivace dialogo tra i due \"fratelli\" ed il loro \"padre\", in cui Lore manifest\u00f2 il suo disappunto per essere stato trascurato e dimenticato da Soong, che gli avrebbe anteposto Data (il chip emozionale era stato infatti progettato per Data), ma Noonien afferm\u00f2 di essere stato ignaro della riattivazione di Lore e di avere avuto l'intenzione di occuparsi ancora di lui per ripararlo e correggerne i difetti, ma di non averlo potuto fare a causa della precipitosa fuga da Omicron Theta in seguito all'attacco dell'entit\u00e0 cristallina. Data chiese a Soong perch\u00e9 lo avesse creato, e attraverso una serie di passaggi logici lo scienziato gli spieg\u00f2 che il motivo che l'aveva guidato era lo stesso che spingeva gli esseri umani a generare un figlio: il desiderio di continuare a vivere in lui, dopo la morte.\nIn seguito Lore riusc\u00ec a disattivare Data prendendone il posto, e non accorgendosi dell'accaduto Soong impiant\u00f2 a lui il chip. Lore, che apprendendo come il suo creatore fosse ormai vicino alla morte era stato sinceramente turbato ed aveva provato un profondo dolore, fu tuttavia sopraffatto dalla sua inclinazione malvagia e colp\u00ec violentemente Soong, fuggendo e lasciandolo morente. Data fece in tempo a ricevere un ultimo saluto da Noonien, e l'ultima parola che lo scienziato si sent\u00ec dire dall'androide prediletto prima di morire fu: \"Padre\" (TNG: Fratelli - le parti di Data, Lore e Noonien Soong sono tutte recitate da Brent Spiner).\nEredit\u00e0.\nIn seguito nella serie si viene a sapere che ebbe un figlio, Altan Inigo Soong, scienziato cibernetico, anch'esso interpretato da Brent Spiner, che port\u00f3 avanti i suoi studi creando e migliorando androidi umanoidi estremamente avanzati, un'intera comunit\u00e0 di esseri sintetici senzienti sul pianeta Gulion IV.\nSogni e ricordi.\nNonostante la morte di Soong, questo non fu l'ultimo incontro che Data ebbe con suo padre. Noonien aveva installato nella memoria di base dell'androide una subroutine che gli avrebbe permesso di sognare quando egli avesse raggiunto un certo livello di sviluppo.\nIl circuito dei sogni venne prematuramente attivato durante un esperimento a cui Data fu sottoposto dal dottor Julian Bashir, della stazione spaziale Deep Space Nine. I sogni di Data inclusero delle immagini di Noonien Soong da giovane che come un fabbro forgiava un uccello, che rappresentava Data medesimo. (TNG: La voce del sangue, parte 1).\nQuando la USS Enterprise giunse ad Atrea IV nel 2370 per fornire assistenza agli esperimenti che venivano fatti sul nucleo del pianeta, Data e l'androide-Juliana si reincontrarono, sebbene Data non fosse a conoscenza del contributo di lei alla sua progettazione e creazione, poich\u00e9 la sua memoria era stata cancellata durante l'attacco dell'entit\u00e0 cristallina su Omicron Theta.\nAlcuni ricordi dell'androide-Juliana relativi a Noonien Soong erano frammentari, come quello sulla morte di Soong e quello sulla sua creazione come androide.\nDurante la missione, Juliana venne ferita, e la sua vera natura venne quindi alla luce. Dopo aver visto un ologramma di Noonien Soong registrato per spiegare quanto era accaduto realmente in merito alla creazione sia di Data che dell'androide-Juliana, in cui Soong diceva al \"figlio\" Data che si era sempre rammaricato di aver considerato il suo lavoro pi\u00f9 importante di sua moglie, Data decise di non rivelare a Juliana la sua vera essenza (TNG: )."}
{"id": "518135", "revid": "124435733", "url": "https://it.wikipedia.org/wiki?curid=518135", "title": "Alfabeto aramaico", "text": "L'alfabeto aramaico \u00e8 un \"abjad\", un alfabeto consonantico, usato per la scrittura delle lingue: aramaica, ebraica, siriaca e mandaica.\nStoria.\nSi svilupp\u00f2 dall'alfabeto fenicio, e da esso si distinse attorno all'VIII secolo a.C."}
{"id": "518143", "revid": "729019", "url": "https://it.wikipedia.org/wiki?curid=518143", "title": "Pierre Clostermann", "text": "Biografia.\nFiglio di un diplomatico francese, frequent\u00f2 le scuole secondarie a Parigi e successivamente studi\u00f2 negli Stati Uniti, dove ottenne la laurea in ingegneria.\nA soli diciassette anni ottenne il brevetto di volo.\nLa seconda guerra mondiale.\nNel 1942 rispose all'appello del generale Charles de Gaulle arruolandosi nelle Forces a\u00e9riennes fran\u00e7aises libres, la componente aerea della Francia libera.\nRaggiunta la Gran Bretagna, frequent\u00f2 come allievo pilota il Royal Air Force College di Cranwell, dove complet\u00f2 il corso teorico-pratico di primo addestramento dei piloti della Royal Air Force. In seguito si trasfer\u00ec presso la base di Rednal, Galles presso il \"61\u00b0 Operational Training Unit\" (Scuola caccia).\nNel gennaio del 1943, Clostermann, assieme a tutti i piloti francesi addestrati in quel periodo, venne assegnato al 341\u00ba Gruppo Caccia \"\"Alsazia\" presso l'aeroporto di Turnhouse e poi in zona operativa presso l'aeroporto di Biggin Hill, a sud di Londra. A partire da tale base ottenne le sue prime vittorie in combattimento.\nNel mese di settembre 1943 venne trasferito ad Ashford presso il 602\u00ba gruppo \"City of Glasgow\"\". Tale gruppo era formato da piloti di varie nazionalit\u00e0 e volava su caccia Supermarine Spitfire V/d, versione predisposta per missioni di scorta dei bombardieri alleati.\nNel gennaio 1944, Clostermann e Remlinger, pilota francese che lo aveva seguito nel trasferimento al 602\u00ba gruppo, vennero assegnati presso le isole Orcadi insieme all'intero gruppo, dove svolsero compiti di protezione della flotta britannica ormeggiata nella base di Scapa Flow.\nDopo aver partecipato a missioni di appoggio alle truppe alleate nei giorni successivi allo sbarco in Normandia, Clostermann venne assegnato a Longues presso una delle basi alleate in territorio francese.\nIl 2 luglio 1944 una formazione ridotta di Spitfire intercett\u00f2 e venne attaccata da quaranta Focke-Wulf Fw 190 tedeschi. In questa occasione Clostermann abbatt\u00e9 tre Fw-190 e ne danneggi\u00f2 altri due. In seguito a queste vittorie venne decorato dal ministro dell'aria inglese con la \"Distinguished Flying Cross\".\nAllo stesso tempo, avendo effettuato il numero di missioni previste ed essendo sull'orlo del collasso psicofisico, gli venne imposto di ritirarsi immediatamente dalle operazioni di combattimento per prestare servizio presso lo Stato Maggiore.\nNel luglio del 1944 la RAF riun\u00ec tutti i piloti di un certo livello, appartenenti anche ad altre forze aeree alleate (tra i quali l'asso statunitense Richard I. Bong con 40 vittorie e quello canadese George Beurling con 32 vittorie), e li fece confluire presso il Royal Air Force College di Cranwell per studiare, perfezionare e mettere a punto nuove tecniche di combattimento aereo.\nAlla fine del 1944 Clostermann chiese ed ottenne il permesso di ritornare in combattimento presso il 122\u00ba stormo, unit\u00e0 dotata dei nuovi caccia Hawker Tempest.\nQuesti velivoli erano poco maneggevoli e difficili da pilotare, ma avevano il pregio d'essere particolarmente veloci e bene armati, adatti quindi a tentare di competere con i nuovi Messerschmitt Me 262, i velocissimi caccia a reazione tedeschi.\nIl 27 aprile 1945, Clostermann ottenne il comando del 122\u00b0 \"Wing\" (Stormo caccia) del \"Fighters Command\" della RAF (nonostante fosse solamente un tenente dell'aeronautica francese: un Wing era di norma comandato da un Wing Commander equivalente ad un tenente colonnello dell'aeronautica italiana), presso la base di Volkel.\nAl termine del conflitto, Clostermann era il pilota francese pi\u00f9 decorato della seconda guerra mondiale ed aveva al suo attivo circa duemila ore di volo, circa seicento missioni di guerra e 33 vittorie (23 quelle riconosciute dalla R.A.F.).\nDopo la guerra.\nNel 1946 Clostermann entr\u00f2 in politica e fu un convinto sostenitore dell'Unione europea.\nNel 1956-1957 prest\u00f2 ancora servizio durante la guerra d'Algeria.\nScrisse anche diversi libri ispirati alla sua esperienza di pilota da caccia.\nI pi\u00f9 noti sono \"Le feux du ciel\" e \"Le grand cirque\". Quest'ultimo ebbe un certo successo anche grazie alla buona capacit\u00e0 di narratore di Clostermann e dal fatto di essere stati tratti direttamente dai dettagliati diari che l'autore tenne durante il periodo bellico.\nPierre Clostermann \u00e8 morto il 22 marzo 2006 a Montesquieu-des-Alb\u00e8res."}
{"id": "518144", "revid": "68105", "url": "https://it.wikipedia.org/wiki?curid=518144", "title": "Thierry Daniel Henry", "text": ""}
{"id": "518146", "revid": "767487", "url": "https://it.wikipedia.org/wiki?curid=518146", "title": "Bill Rieflin", "text": "Biografia.\nPartecip\u00f2 a molti progetti di \"industrial rock\" come Revolting Cocks, KMFDM, Swans oltre al supergruppo da lui creato, i Pigface, che vide la presenza di decine di musicisti tra cui Trent Reznor, Flea e John Lydon.\nNel 1999 usc\u00ec il suo primo disco solista, \"Birth of a Giant\", dove suonava con Robert Fripp e Trey Gunn dei King Crimson. Dalle sessioni di registrazione scatur\u00ec un altro disco, \"The Repercussions of Angelic Behavior\", a nome Rieflin\\Fripp\\Gunn.\nNel 2005 fond\u00f2 un nuovo supergruppo, gli Slow Music, dove venne affiancato da Robert Fripp e Peter Buck alla chitarra, Hector Zazou alle tastiere, Fred Chalenor al basso e Matt Chamberlain alla batteria.\nFu coinvolto nel progetto musicale The Minus 5, band proveniente da Seattle capitanata da Scott McCaughey alla chitarra, Peter Buck dei R.E.M. al basso, John Ramberg alla chitarra e Rieflin alla batteria. \nInsieme ai due colleghi dei R.E.M., Peter Buck e Scott McCaughey, affianc\u00f2 il musicista inglese Robyn Hitchcock nel progetto \"Robyn Hitchcock and the Venus 3\"\nIndiscrezioni piuttosto insistenti lo volevano ufficialmente membro dei R.E.M. alla fine del loro tour per l'album \"Around the Sun\", ma non arrivarono mai conferme dalla band di Athens.\nDal 2013 faceva parte dei King Crimson nella formazione sperimentale che comprendeva 3 batteristi.\nBill Rieflin \u00e8 morto per cancro il 24 marzo del 2020, a 59 anni.\nEra vedovo dell'artista Francesca Sundsten."}
{"id": "518147", "revid": "51127", "url": "https://it.wikipedia.org/wiki?curid=518147", "title": "William Rieflin", "text": ""}
{"id": "518148", "revid": "57342", "url": "https://it.wikipedia.org/wiki?curid=518148", "title": "Alberto Bertuzzi", "text": "Biografia.\nLaureatosi in scienze agrarie, si specializz\u00f2 in enologia e dal 1936 diresse stabilimenti vinicoli in Bulgaria. Dedicatosi contemporaneamente a studi di biofisica, condusse ricerche scientifiche per conto del Consiglio Nazionale delle Ricerche. Durante un soggiorno negli Stati Uniti, acquis\u00ec cognizioni che gli consentirono di dar vita a un ufficio tecnico per la progettazione di macchine e impianti destinati all'industria alimentare, trasformato nel 1945 in uno stabilimento industriale a Brugherio provincia di Milano. Al fianco dell'attivit\u00e0 imprenditoriale, continu\u00f2 a occuparsi di ricerca tecnologica e scientifica, interessandosi particolarmente dei nuovi problemi dell'ecologia.\nLe implicazioni politico amministrative connesse alla salvaguardia dell'ambiente lo portarono, verso la fine degli anni sessanta, ad accrescere il proprio impegno civico e a intraprendere un'attivit\u00e0 volontaristica in difesa dei diritti della collettivit\u00e0, denunciando industrie inquinanti e amministratori pubblici conniventi. Autonominatosi \"difensore civico\" (concetto introdotto da Bertuzzi per la prima volta in Italia sulla falsariga dell'\"Ombudsman\" dei paesi scandinavi), diede vita a un apposito Ufficio-studi per la promozione civica, avendo individuato nelle leggi e nelle norme costituzionali uno strumento di controllo democratico, contro gli abusi e i soprusi del potere centrale e periferico. Convinto della necessit\u00e0 di colmare la frattura tra \"Paese reale\" e \"Paese legale\", s'impegn\u00f2 in una serie di battaglie in favore dei diritti individuali e collettivi, senza legarsi a nessuna formazione partitica e portando alla luce scandali, illeciti amministrativi e malversazioni.\nMolto nota fu l'esilarante \"Operazione Roma\" che vide Bertuzzi in persona convocare sette ministri per esaminare le loro competenze e la loro conoscenza della Costituzione; ma ancora pi\u00f9 celebre fu la sua battaglia contro il termine \"onorevole\" usato/inteso come sinonimo della carica di deputato (secondo un vezzo diffuso tra i politici e i giornalisti italiani) e non come appellativo di cortesia. Norma di civismo che, fra l'altro, \u00e8 stata recepita da due presidenti della Camera, Irene Pivetti e Fausto Bertinotti i quali nelle sedute di Montecitorio hanno sempre e solo usato l'appellativo di \"deputato\" nel nominare i membri dell'assemblea.\nValendosi della collaborazione di consulenti legali e di esperti nei vari settori, intensific\u00f2 la propria attivit\u00e0, proponendosi come esempio di \"cittadino scomodo\", e dimostrando con il proprio operato l'utilit\u00e0 per chiunque di conoscere le leggi e le norme costituzionali, per servirsene ed esigere il loro rispetto da parte dei rappresentanti del potere. Forte del consenso di un numero sempre crescente di \u00abonorevoli cittadini\u00bb (questi s\u00ec \"onorevoli\", secondo Bertuzzi), intraprese nuove battaglie, ampliando la sfera del proprio intervento e impegnandosi anche in azioni di disobbedienza civile con lo scopo di promuovere la modifica di leggi ritenute ingiuste o anticostituzionali. Il suo libro \"Scusate signori del Palazzo\" \u00e8 annoverato come uno dei testi fondamentali di educazione civica.\nNel 1987 venne anche eletto deputato come indipendente nelle liste dell'allora Partito Radicale, un'esperienza che per\u00f2 si rivel\u00f2 amara.\nIl Partito Radicale infatti lo mise in lista sicuro che non sarebbe mai stato eletto in quella circoscrizione (e in ogni caso, essendoci allora un sistema elettorale proporzionale, erano solo le segreterie dei partiti a decidere chi veniva eletto parlamentare facendo dimettere chiunque avesse eventualmente preso pi\u00f9 voti del prescelto dal partito o cooptando quest'ultimo attraverso le candidature in pi\u00f9 circoscrizioni dei capilista).\nIn quel caso il Partito Radicale aveva deciso che nella circoscrizione Milano-Pavia dovesse essere eletto il tesoriere del partito Giuseppe Calderisi ma, a sorpresa, Alberto Bertuzzi prese quasi 5\u00a0000 voti contro i poco meno di 3\u00a0000 di Calderisi.\nScatt\u00f2 a questo punto nella dirigenza radicale la prassi partitocratica di costringere alle dimissioni Alberto Bertuzzi ma quest'ultimo (caso pi\u00f9 unico che raro) non si dimise (\"gli onorevoli cittadini hanno eletto me e non Calderisi\" comment\u00f2) scatenando le ire dei dirigenti del Partito Radicale.\nFu orchestrata allora una campagna di attacchi violenti e ingiuriosi a Bertuzzi su ogni media da parte dei leader radicali (in particolare da Marco Pannella e Marco Taradash) con tanto di conferenze stampa e annunci sulla televisione pubblica di dossier in preparazione che avrebbero dovuto raccogliere tutte le presunte malefatte di Bertuzzi (oramai soprannominato da Marco Pannella come \"il truffatore civico\"). Il tutto per convincere Bertuzzi a dimettersi per lasciar spazio a Calderisi.\nGli attacchi veementi da parte della dirigenza radicale si fermarono solo quando, dopo qualche settimana dallo svolgimento delle elezioni, vennero a sapere che Bertuzzi era ammalato di cancro e aveva ancora pochi mesi di vita. Calderisi subentr\u00f2 a Bertuzzi il 17 febbraio del 1988, dopo la sua scomparsa.\nNel 2001 il CICAP (Comitato Italiano per il Controllo delle Affermazioni sul Paranormale), che nel 1999 aveva istituito il premio giornalistico \"In difesa della Ragione\", ha deciso di intitolare il premio alla memoria di Alberto Bertuzzi, in accordo con il figlio Massimo, cambiandone la denominazione in \"Premio Alberto Bertuzzi, in difesa della Ragione\"."}
{"id": "518151", "revid": "287204", "url": "https://it.wikipedia.org/wiki?curid=518151", "title": "Gerard Houllier", "text": ""}
{"id": "518153", "revid": "68105", "url": "https://it.wikipedia.org/wiki?curid=518153", "title": "Gerrard Houllier", "text": ""}
{"id": "518154", "revid": "767487", "url": "https://it.wikipedia.org/wiki?curid=518154", "title": "Matt Chamberlain", "text": "Oltre ad essere un fedele collaboratore di Tori Amos, sia in studio che dal vivo, ha coadiuvato vari artisti: Morrissey, Pearl Jam, Fiona Apple, Alanis Morissette, Christina Aguilera, Critters Buggin', Weapon of Choice, Lorde, Edie Brickell and the New Bohemians, Tim and Neil Finn, David Bowie, Elton John, Peter Gabriel, The Wallflowers, Joe Cocker, Natalie Merchant, Kenny Rogers, Bill Frisell, the Saturday Night Live Band, Robbie Williams, Kanye West, Garbage, Anika Moa, Shakira, John Mayer, Brad Mehldau, Liz Phair, Chris Isaak, Dave Navarro, Bill Rieflin, Sam Phillips, William Shatner, Bruce Springsteen, Elisa, Tiziano Ferro e Zucchero Fornaciari."}
{"id": "518155", "revid": "121945383", "url": "https://it.wikipedia.org/wiki?curid=518155", "title": "Federico di Utrecht", "text": "Biografia.\nNipote del re dei Frisi Radbodo, fu ordinato prete della diocesi di Utrecht e fu incaricato dell'educazione dei catecumeni: succedette nell'episcopato al vescovo Ricfrido e si occup\u00f2 del completamento dell'evangelizzazione dei Frisi, della quale incaric\u00f2 sant'Odulfo (che fu poi il suo biografo); fu anche consigliere dell'imperatore Ludovico il Pio.\nSecondo una tradizione, fu assassinato mentre celebrava la messa dai sicari dell'imperatrice Giuditta di Baviera (seconda moglie di Ludovico), di cui aveva pubblicamente condannato i costumi; per altri, fu ucciso dai pagani dell'isola zelandese di Walcheren che si opponevano alla sua missione: \u00e8 per questo venerato come martire.\nMemoria liturgica il 18 luglio."}
{"id": "518157", "revid": "1632387", "url": "https://it.wikipedia.org/wiki?curid=518157", "title": "Backyard Babies", "text": "I Backyard Babies sono un gruppo rock svedese, formatosi nella citt\u00e0 di N\u00e4ssj\u00f6 nel 1987. La band ha prodotto sette album, di cui due hanno vinto il Grammy Award svedese.\nStoria del gruppo.\nLa band \u00e8 stata fondata nel 1987 come Tyrant da Tobias \"Tobbe\" Fischer alla voce e al basso, Dregen e Johan Blomqvist alle chitarre e Peder Carlsson alla batteria. Questa formazione si esib\u00ec in alcuni concerti a livello locale e registr\u00f2 la prima demo.\nNel 1989 ci furono una serie di cambiamenti: Tobbe venne allontanato dal gruppo e sostituito dall'attuale cantante Nicke Borg, Blomqvist pass\u00f2 al basso e la band cambi\u00f2 nome in Backyard Babies. A questo cambio di line up seguirono 2 demo con un tour nazionale, e nel 1991, l'esordio con il primo EP \"Something To Swallow\". Qualche tempo dopo (1993), la band firm\u00f2 il primo contratto discografico con l'etichetta svedese Megarock e l'anno seguente venne pubblicato il loro primo full length, \"Diesel and Power\". Poco dopo l'uscita del disco per\u00f2, Dregen form\u00f2 una nuova band, gli Hellacopters, insieme all'allora batterista degli Entombed, Nicke Andersson. Questo progetto parallelo rallent\u00f2 e non di poco, i piani dei Backyard Babies che nonostante tutto, nel 1998, si ritrovarono di nuovo in studio per le registrazioni del nuovo album \"Total 13\". Immediatamente dopo l'uscita del disco segu\u00ec un nuovo tour promozionale, e fu cos\u00ec che nel 1999, Dregen torn\u00f2 sui suoi passi e decise di lasciare definitivamente gli Hellacopters per dedicarsi a tempo pieno alla band. I Backyard Babies hanno successivamente pubblicato gli album: \"Making Enemies Is Good\" nel 2001, \"Stockholm Syndrome\" nel 2003 (entrambi vincitori del Grammy Award svedese), \"People like People like People like Us\" nel 2006 e l'omonimo \"Backyard Babies\" datato 2008.\nDurante gli anni la band ha preso parte a numerose compilation e album tributo, incidendo anche numerose cover, quali: \"Mommy's Little Monster\" dei Social Distortion (1996) contenuta in uno split tributo alla band californiana al quale ha preso parte anche la band finlandese dei The 69 Eyes, \"Pet Sematary\" (2002) dei Ramones contenuta nell'album tributo \"The Song Ramones the Same\", \"Teenagers From Mars\" dei Misfits, \"Babylon\" dei Faster Pussycat, \"One Track Mind\" di Johnny Thunders e \"Taxi Driver\" degli Hanoi Rocks, quest'ultima registrata live e contenuta nel singolo \"Electric Suzy\". Nel dicembre del 2009 per festeggiare i 20 anni di carriera, la band pubblica un box dal nome Them XX. Al termine del tour celebrativo per i 20 anni d'attivit\u00e0 la band annuncia un periodo di pausa indeterminata dovuta alla necessit\u00e0 dei quattro membri di dedicarsi alla propria vita privata e/o a progetti paralleli (vedi Homeland, progetto solista del cantante Nicke Borg).\nNel maggio 2015, dopo sei anni di pausa, il gruppo pubblica il singolo \"Th1rt3en or Nothing\", annunciando che il settimo album in studio verr\u00e0 pubblicato il 28 agosto 2015."}
{"id": "518158", "revid": "125147071", "url": "https://it.wikipedia.org/wiki?curid=518158", "title": "Castelli Romani", "text": "Con la denominazione di Castelli Romani si indica un insieme di paesi o cittadine dei Colli Albani posti a breve distanza da Roma, in parte del territorio del \"Latium Vetus\". Come ha ricostruito lo storico Giuseppe Tomassetti (1848-1911), la denominazione risale al XIV secolo quando molti abitanti di Roma, per sfuggire alle difficolt\u00e0 economiche e politiche derivanti dalla Cattivit\u00e0 avignonese, si rifugiarono nei castelli delle famiglie feudali romane dei Savelli (Albano e Castel Savello, Ariccia, Castel Gandolfo, Rocca Priora), degli Annibaldi (Molara, Monte Compatri, Rocca di Papa), degli Orsini (Marino) e dei Colonna (Monte Porzio Catone, Nemi, Colonna, Genzano e Civita Lavinia).\nGeografia fisica.\nTerritorio.\nIl territorio dei Castelli Romani \u00e8 un'area di natura vulcanica, originata dal crollo del Vulcano Laziale alcune centinaia di migliaia di anni fa. La bocca principale del Vulcano Laziale occupava l'intera aerea della \"cintura interna\" dei Castelli: in seguito collass\u00f2 dando origine a varie bocche secondarie, di cui la pi\u00f9 importante era l'attuale Monte Cavo (949 ). Le altre bocche minori del Vulcano sono divenute dei bacini lacustri tra i 100.000 e i 20.000 anni or sono, e in gran parte sono stati prosciugati nel corso dei secoli.\nSecondo la classificazione data dal \"Servizio Geologico d'Italia\" la maggior parte del territorio dei Castelli Romani \u00e8 composta da terreni classificati come \"v\", cio\u00e8 materiale eruttivo finale che ha dato origine al famoso \"peperino\". Le zone di estrazione pi\u00f9 note del peperino sono a Marino, ad Albano, ad Ariccia e in alcune aree della Valle Latina.\nI Castelli possono essere suddivisi in diverse sottozone: l'area tuscolana (Colonna, Frascati, Grottaferrata, Monte Porzio Catone, Monte Compatri, Rocca di Papa, Rocca Priora) facente perno su Frascati, l'area appia o albana (Albano Laziale, Ariccia e Castel Gandolfo) facente perno su Albano Laziale e l'area lanuvina (Lanuvio, Genzano di Roma, Nemi) facente perno nominalmente su Lanuvio ma effettivamente su Genzano di Roma. Velletri e Lariano, che potremmo chiamare area artemisia, sono un'area a s\u00e9 stante, cos\u00ec come Marino, che rappresenta l'anello di raccordo tra area tuscolana e albana.\n\u00c8 ancora in corso un dibattito acceso sull'esatta determinazione dei confini dei Castelli Romani. Elio Migliorini elenca quattordici comuni includendo anche le due localit\u00e0 di Colonna e Lanuvio, indicandole come estremit\u00e0 periferiche che presentano gi\u00e0 elementi di separazione; anche Lidia Piccioni elenca quattordici comuni. Entrambi gli autori escludono Velletri che tuttavia condivide alcune prerogative dei Castelli, pur avendo una storia sostanzialmente differente. Armando Ravaglioli invece elenca tredici comuni menzionando anche Velletri e Lanuvio per la tendenza contemporanea ad includerli.\nAd ogni modo, i comuni \"storici\" dei Castelli Romani sono quattordici:\nPer quanto riguarda Velletri, ci\u00f2 che rende problematico includerla a pieno titolo tra i Castelli, nonostante la sua collocazione geografica, \u00e8 il fatto che dal Medioevo fino al XVI secolo la citt\u00e0 mantenne sempre lo \"status\" di Libero comune, distinguendosi dunque dalla totalit\u00e0 della localit\u00e0 della zona e non essendo mai infeudata a nessun signore, dunque non essendo mai un \"castello\".\nLariano invece, pur essendo stata un importante castello infeudato alla famiglia Colonna, dal 1436, anno della sua distruzione, fino al 1969 rimase una frazione di Velletri. \nAltri considerano anche la citt\u00e0 di Ciampino, che nel 1974 si distacc\u00f2 dal comune di Marino, nonostante Ciampino sia nata, anche come toponimo, solo nel XVII secolo da una tenuta di monsignor Giovanni Giustino Ciampini (1633-1698), chiamata appunto \"vigna Ciampini\" e ubicata nel territorio di Marino.\nLa superficie totale dei Castelli Romani, considerando i sedici comuni sopra elencati, \u00e8 di 435,86 km\u00b2, con una popolazione di 291.056 abitanti. Il comune dei Castelli con la maggiore estensione territoriale \u00e8 Lanuvio (se non si considera Velletri), seguito da Rocca di Papa, mentre il comune pi\u00f9 piccolo \u00e8 Colonna; il comune con il maggior numero di abitanti \u00e8 ancora Velletri, seguita da Albano Laziale e da Marino, invece il comune con il minor numero di abitanti \u00e8 Nemi. Velletri \u00e8 il settimo comune della provincia di Roma per numero di abitanti, mentre Albano Laziale \u00e8 il decimo e Marino il dodicesimo.\nOrografia.\nLa cime pi\u00f9 elevate dei Colli Albani sono le seguenti:\nTuttavia, sotto i 600 si elevano un po' dovunque altre alture importanti, come Colle Tondo (596 ) e Colle Caldaro (467 ) in comune di Genzano di Roma, Monte Gentile (568 ) in comune di Ariccia, l'altura del centro storico di Nemi (521 ), le alture del centro storico di Castel Gandolfo (392 ) e di Villa Vaselli (381 ) in comune di Castel Gandolfo, Monte Crescenzio (379 ) e Belpoggio (376 ) in comune di Marino, il Colle dei Cappuccini (380 ) e Colle degli Olmi (405 ) in comune di Velletri e Monte Savello (280 ) in comune di Albano Laziale. Sono da menzionare anche le altitudini dei centri storici di Monte Compatri (576 ), Monte Porzio Catone (451 ), Lanuvio (327 ) e Colonna (364 ).\nIdrografia.\nLa principale risorsa idrica dei Castelli \u00e8 rappresentata dai due laghi vulcanici Albano e di Nemi. Entrambi i laghi, insieme ad altri bacini in seguito prosciugati, sono nati durante la \"fase idromagmatica\" del Vulcano Laziale, dall'incontro del magma e dell'acqua nel sottosuolo, tra i 100.000 e i 20.000 anni fa.\nOltre al Lago Albano ed al Lago di Nemi vanno menzionati i laghi prosciugati di \"Campovecchio\" a Grottaferrata, del \"Laghetto di Turno\" o \"di Pavona\" a Castel Gandolfo e del \"Laghetto di Giuturna\" (diventato in seguito \"Valle Pozzo\") ad Albano Laziale, di \"Vallericcia\" ad Ariccia, del \"Pantano della Doganella\" a Rocca Priora, di \"Pantano Secco\" e di \"Prata Porci\" a Monte Porzio Catone, e del leggendario \"Lago Regillo\" a Frascati.\nTutto il territorio dei Castelli Romani \u00e8 bagnato da piccoli corsi d'acqua a carattere torrentizio, chiamati fossi o marane. Fra questi ricordiamo:\nIl territorio castellano abbonda di acque sorgive: tra le sorgenti idriche pi\u00f9 conosciute ricordiamo quelle di:\nStoria.\nLa storia dei Castelli Romani intesi come area particolare incomincia solo dopo la caduta dell'Impero romano d'Occidente, con la disgregazione del potere centrale e il progressivo fenomeno dell'incastellamento che si verific\u00f2 in questa area in maniera molto intensa.\nDopo la caduta dell'Impero Romano, nell'area dei Colli Albani, iniziarono ad essere costruiti punti fortificati di propriet\u00e0 di varie famiglie baronali romane, che si evolsero in seguito anche in veri e propri castelli durante l'et\u00e0 medioevale. Il toponimo di \"Castelli Romani\" per indicare i quattordici -o sedici- comuni dei Colli Albani si inizi\u00f2 a diffondere a partire dal XIX secolo, divenendo d'uso comune durante il XX secolo.\nL'area dei Castelli Romani nel corso del medioevo \u00e8 stata territorio di confronto in quasi tutte le guerre scatenate dal particolarismo dei baroni romani. Nel 1118 probabilmente Albano Laziale venne assediata dai Pierleoni che stavano combattendo contro papa Pasquale II, rifugiatosi in citt\u00e0; Albano venne alla fine distrutta dal popolo romano alla fine del 1167, a causa dell'appoggio dato dagli albanensi all'imperatore Federico Barbarossa nella sua lotta contro papa Alessandro III culminata nella battaglia di Prata Porci, combattuta il 29 maggio 1167 presso Monte Porzio Catone. Nel 1347 Cola di Rienzo assedi\u00f2 gli Orsini a Marino e nel 1379 sotto lo stesso castello si combatteva la battaglia di Marino, tra le milizie francesi fedeli all'antipapa Clemente VII e le milizie italiane fedeli a papa Urbano VI, nel quadro del devastante Scisma d'Occidente..\nNel marzo 1436 -o 1435- Albano Laziale, assieme a Castel Gandolfo, Castel Savello ed il Borghetto di Grottaferrata -tutti feudi della famiglia Savelli- fu rasa al suolo dalle milizie pontificie comandate dal cardinale Giovanni Maria Vitelleschi, durante una delle guerre tra papa Eugenio IV e le famiglie baronali romane; nel 1501 venne rasa al suolo Marino, per ordine di papa Alessandro VI in odio ai Colonna; tra il 1526 ed il 1527, in concomitanza con il sacco di Roma ed il transito dei lanzichenecchi, nelle alterne vicende di quel conflitto vennero saccheggiate Marino e Velletri, e Frascati si salv\u00f2 dal saccheggio lanzichenecco solo grazie alla miracolosa e leggendaria intercessione della Madonna.\nA partire dalla seconda met\u00e0 del Cinquecento fino alla seconda met\u00e0 del Settecento, non si combatterono conflitti armati nell'area castellana: ci\u00f2 port\u00f2 i feudatari ad investire nell'abbellimento dei loro feudi e nel miglioramento delle condizioni di vita dei loro vassalli. I Colonna a Marino e Rocca di Papa, i Chigi magistralmente ad Ariccia, gli Sforza -poi Sforza-Cesarini- a Genzano di Roma e Lanuvio, i Borghese e gli Altemps a Monte Porzio Catone e Monte Compatri fecero opere in questo senso, mentre la Camera Apostolica acquis\u00ec nuovi feudi -oltre a Frascati e Velletri- grazie all'impoverimento dei Savelli, che furono costretti a vendere Castel Gandolfo, Albano Laziale e Rocca Priora. I Colonna nel corso del Seicento si disfecero dei loro beni nell'area prenestina -inclusa Colonna- vendendoli ai Rospigliosi -poi Rospigliosi-Pallavini-, mentre i Frangipane e poi i Braschi ressero le sorti del feudo di Nemi. Nei beni camerari, e soprattutto tra Frascati, Grottaferrata -possesso dell'abbazia di Santa Maria- e Castel Gandolfo -dunque nell'area pi\u00f9 prossima a Roma- sorsero grandi residenza patrizie e cardinalizie come le celebrate ville tuscolane -villa Aldobrandini, villa Torlonia, villa Sora- oltre alla residenza pontificia di Castel Gandolfo.Alla fine del Settecento, i Castelli Romani furono nuovamente sconvolti dalle vicende della guerra di successione napoletana combattuta da austriaci e spagnoli, che si affrontarono nel 1744 nella battaglia di Velletri: un'altra storica battaglia venne combattuta a Velletri circa un secolo dopo, durante la sfortunata vicenda della Repubblica Romana del 1849.\nTra 1798 e 1799 i centri castellani furono sconvolti dall'invasione francese e dalla Repubblica Romana (1798-1799), e poi dall'occupazione napoleonica.Dopo la parentesi della restaurazione pontificia durata fino al 1870, i Castelli furono annessi dal Regno d'Italia ed inizi\u00f2 un proficuo periodo di sviluppo grazie al potenziamento delle linee ferroviarie -la ferrovia Roma-Frascati e la ferrovia Roma-Velletri erano gi\u00e0 state inaugurate da papa Pio IX, mentre la ferrovia Roma-Albano venne completata nel 1889- e ad inizio Novecento con la fondazione della Tranvie dei Castelli Romani. L'area si qualific\u00f2 come meta turistica per le scampagnate dei romani, oltre che come zona residenziale alle porte della Capitale. Durante la seconda guerra mondiale, i centri castellani si trovarono sulla linea di fronte e furono duramente colpiti -soprattutto Velletri e Lanuvio soffrirono i bombardamenti anglo-americani, ma anche Genzano di Roma, Ariccia, Albano Laziale, Marino, Frascati e persino la residenza pontificia di Castel Gandolfo patirono bombardamenti massicci-. Nel secondo dopoguerra, l'economia ha ripreso a girare e non solo sul settore primario e sulla rinomata viticoltura: in alcune zone lo sviluppo industriale \u00e8 stato esteso e \nMonumenti e luoghi d'interesse.\nCastelli e fortificazioni.\nI Castelli Romani devono il loro toponimo alle fortificazioni edificate sulle alture di questi luoghi da varie famiglie baronali romane. La maggior parte di quelle fortificazioni sono state tuttavia distrutte o \"ingentilite\" e tramutate in residenze estive.\nAd oggi, l'unica vera fortificazione completamente conservata della zona \u00e8 rappresentata dalla cerchia muraria dell'Abbazia di San Nilo a Grottaferrata, realizzata nel XVI secolo dall'abate commendatario Giuliano Della Rovere.\nRimangono visibili parti pi\u00f9 o meno consistenti delle antiche fortificazioni anche nei centri storici di: Marino, con le torri della \"Rocca Frangipane\" in piazza Giacomo Matteotti, scampate sia agli sventramenti seicenteschi che ai bombardamenti del 1944; Genzano di Roma, con la torre \"saracinesca\" del Corso Vecchio, salvatasi dall'estetizzazione ottocentesca; Lanuvio, con la cinta muraria del centro storico e le torri del XVI secolo ancora presenti; e Nemi, con la torre di Palazzo Ruspoli, inglobata in quest'ultima struttura.\nGli antichi castelli baronali che invece sono stati riadattati a residenza patrizia a partire dal XV secolo, sono:\nNumerose sono le fortificazioni erette nelle campagne a controllo di vie di comunicazioni importanti o siti strategici, e tra questi vanno menzionati:\nFontane e monumenti.\nTra le fontane pi\u00f9 note dei Castelli c'\u00e8 sicuramente la seicentesca fontana dei Quattro Mori di piazza Giacomo Matteotti a Marino, risalente al 1632 e nota per il \"miracolo del vino\", che si ripete ogni anno per la Sagra dell'Uva. Ancora, a Marino \u00e8 presente la fontana del Tritone, opera dello scultore Michele Tripisciano risalente al 1889.\nUn'altra nota fontana del Vino \u00e8 situata a Genzano di Roma, in piazza Tommaso Frasconi, e risale al XIX secolo.\nLa fontana degli Scogli a Lanuvio \u00e8 una celebre opera dell'architetto Carlo Fontana risalente al 1675, situata in piazza Giuseppe Mazzini e commissionata da Filippo Cesarini che la inglob\u00f2 in una serie di opere di restauro e costruzione di edifici. Filippo Cesarini, infatti, commission\u00f2 all'architetto-scultore Carlo Fontana di riorganizzare il sistema idrico di Lanuvio e di realizzare una fontana fuori dalle mura medievali. Carlo Fontana realizz\u00f2 una grande vasca semicircolare all'interno della quale cre\u00f2 una finta scogliera con grandi massi di peperino, qui l'acqua sgorgava da ben undici getti. Tra il secondo e il quarto getto a destra scolp\u00ec due serpenti di mare che con il resto della scena, richiamavano alla mente i miti della dea Giunone Sospita.\nI materiali utilizzati nella costruzione della fontana sono: scogliera di tufo locale color grigio con inserti di quarzo e altri materiali opachi, un basamento a bordo vasca in peperino di Marino e degli intonaci a base cementizia. Le informazioni pervenuteci e qui riportate, vengono dalla ricerca e dallo studio approfondito di Alberto Galieti, storico e archeologo dei primi del Novecento e ricavate dall'archivio storico comunale, andato distrutto durante la seconda guerra mondiale. La fontana, come si mostra oggi, \u00e8 frutto di un restauro effettuato nel 2001-2002 che ne ha rimesso in luce la struttura precedente al bombardamento del 1944 che l'aveva danneggiata.\n\u00c8 monumentale anche la fontana di piazza San Pietro a Frascati, risalente al XVII secolo e costruita in abbinamento alla vicina Cattedrale di San Pietro.\nGian Lorenzo Bernini forse realizz\u00f2 il progetto della \"Barcaccia\" di piazza Giuseppe Garibaldi a Rocca di Papa, realizzata in un unico blocco tufaceo. Sempre a Rocca di Papa, sono notevoli la fontana di piazza della Repubblica, risalente al XIX secolo, e il fontanile di piazza XX settembre, gi\u00e0 piazza Vecchia, risalente all'epoca di edificazione del castello.\nA Velletri, molte fontane monumentali furono realizzate nel XVII secolo dopo che l'ingegnere Giovanni Fontana porto a termine la costruzione dell'acquedotto: tra le altre, ricordiamo la fontana monumentale di piazza Cairoli, edificata nel 1622, originariamente accoppiata sulla stessa piazza ad una fontana gemella rimasta incompiuta e quindi distrutta, e la fontana monumentale di piazza Mazzini, realizzata nel 1612 con la raffigurazione di alcune scene mitologiche.\nResti archeologici.\nIl territorio dei Castelli Romani \u00e8 una delle aree pi\u00f9 ricche di reperti archeologici della provincia di Roma. Sono da menzionare particolarmente:\nAltri siti di interesse archeologico sono quello di \"Bovillae\", in comune di Marino, in cui sono venuti alla luce resti del circo romano, e di \"Aricia\", in comune di Ariccia, dove sono visibili i resti del monumentale viadotto della via Appia.\nIn et\u00e0 romana, vennero edificate varie ville suburbane sui Colli Albani. Oltre alla grande Villa di Domiziano a Castel Gandolfo, sono visibili alcune di queste ville, mentre altre sono andate distrutte. Fra le pi\u00f9 importanti:\nSi pensa che una villa romana sorgesse anche in prossimit\u00e0 dell'attuale cimitero di Genzano di Roma. Invece l'ubicazione di una villa di Marco Tullio Cicerone \u00e8 poco chiara, forse perch\u00e9 possedeva due tenute, una villa vera e propria a Grottaferrata, nel sito dell'Abbazia di San Nilo, e un fondo sul Tuscolo.\nDue catacombe sono state scoperte nel territorio castellano:\nUna terza catacomba venne scoperta nel XVIII secolo sulla via Appia in comune di Marino, ma se ne \u00e8 persa l'ubicazione.\nInfine luoghi molto importanti dal punto di vista archeologico sono:\nAlcuni resti risalgono anche all'et\u00e0 preistorica: interessanti reperti sono conservati presso il Museo civico di Albano e presso il Museo civico \"Oreste Nardini\" di Velletri, mentre a Villa Cavalletti, tra Frascati e Grottaferrata, \u00e8 stata rinvenuta una necropoli neolitica che con una cinquantina di tombe \u00e8 la necropoli neolitica pi\u00f9 grande del Lazio; altri resti preistorici sono stati trovati a Marino, localit\u00e0 San Rocco, a Castel Gandolfo, localit\u00e0 Pascolari, ad Albano, localit\u00e0 Castel Savello e Colle dei Cappuccini, ad Ariccia, localit\u00e0 Ginestreto, a Rocca Priora, presso il Monte Algido, a Monte Porzio Catone, sul Tuscolo, e a Velletri.\n\u00c8 stata scoperta nel territorio comunale di Albano Laziale, localit\u00e0 Cecchina, l'ubicazione dell'antico \"Lucus Ferentinus\", cio\u00e8 il luogo sacro dove si riuniva la federazione delle citt\u00e0 appartenenti alla Lega Latina. Secondo altre ipotesi, il \"Lucus\" potrebbe essere ubicato in localit\u00e0 Prato della Corte, tra i comuni di Marino e Rocca di Papa, dove gi\u00e0 \u00e8 stato identificato comunemente il \"Caput Aquae Ferentinum\".\nAmministrazione.\nAmministrativamente, i comuni dei Castelli Romani sono parte integrante della provincia di Roma, dal 1870 erede della pi\u00f9 antica Comarca di Roma, istituita da papa Pio VII nel \"motu proprio\" del 6 luglio 1816. In precedenza, i Castelli Romani erano inclusi nel territorio, puramente teorico e a cui non corrispondeva alcuna forma di governo, della provincia di Campagna e Marittima.\nIl 14 giugno 2001 \u00e8 stata presentata dall'onorevole Mario Pepe alla Camera dei deputati una proposta di legge sull'istituzione di una \"provincia dei Castelli Romani\"\nNella proposta dell'onorevole Pepe, i comuni che sarebbero dovuti entrare nella \"provincia dei Castelli Romani\" erano Albano Laziale, Anzio, Ardea, Ariccia, Artena, Carpineto Romano, Castel Gandolfo, Cave, Colleferro, Colonna, Gavignano, Genazzano, Genzano di Roma, Grottaferrata, Lanuvio, Lariano, Marino, Monte Compatri, Montelanico, Monte Porzio Catone, Nemi, Nettuno, Olevano Romano, Palestrina, Pomezia, Rocca di Papa, Rocca Priora, San Cesareo, San Vito Romano, Segni, Valmontone, Velletri e Zagarolo. Il capoluogo della provincia istituenda sarebbe stato Velletri, sia a ragione della posizione baricentrica che \"del ruolo e dell'importanza strategica di Velletri\". Le risorse finanziarie assegnate alla provincia, una volta costituita, erano state preventivate in 4600 milioni di lire.\nEconomia.\nAgricoltura.\nIl settore primario \u00e8 stato per lungo tempo la principale risorsa economica dei Castelli Romani, vista la grande fertilit\u00e0 del terreno vulcanico dei Colli Albani.\nLa pastorizia \u00e8 stata praticata soprattutto nell'area della \"Valle Latina\", mentre le vie Pedemontana e Nettunense hanno rappresentato per lungo tempo la via di transumanza dai pascoli invernali appenninici ai pascoli estivi.\nL'agricoltura \u00e8 incentrata fin dall'et\u00e0 antica sulla produzione vitivinicola, che \u00e8 universalmente riconosciuta. , ed entrambi sono conosciuti ed apprezzati fin dall'et\u00e0 romana in tutte le loro varianti (Frascati superiore, Frascati novello, Marino superiore, Marino spumante). Tuttavia, altri vini di qualit\u00e0 sono i vini di Velletri (Velletri rosso riserva, Velletri bianco) e di Lanuvio (Colli Lanuvini, Colli Lanuvini superiore), assieme a quelli di Monte Porzio Catone, Monte Compatri e Colonna (Montecompatri Colonna). Inoltre, sono a Denominazione di Origine Controllata anche il Castelli Romani bianco, il Castelli Romani rosso e il Colli Albani spumante.\nIndustria.\nL'industrializzazione in senso moderno dell'area dei Castelli Romani \u00e8 stato un fenomeno abbastanza recente, risalente in gran parte al secondo dopoguerra.\nL'industria pi\u00f9 fiorente dei Castelli \u00e8 quella legata alla produzione vitivinicola, che \u00e8 presente in tutto il territorio con grosse cantine sociali che producono vini apprezzati in Italia e all'estero. Le principali cantine sociali del territorio sono:\nOltre a queste cantine sociali, in tutta l'area dei Castelli sono diffuse aziende vitivinicole in gran numero. Tuttavia, negli ultimi anni si \u00e8 registrata una notevole diminuzione delle piccole aziende di produzione vinicola come fenomeno generalizzato in tutta l'area castellana.\nL'attivit\u00e0 estrattiva nei Castelli Romani fu un tempo fiorente, perch\u00e9 legata all'estrazione di materiali da costruzione diffusi nella vicina citt\u00e0 di Roma: selce, tufo, peperino, basalto, pietra sperone. Il peperino di Marino era chiamato dai Romani \"lapis Albanus\", ed \u00e8 di rarissima disponibilit\u00e0 a causa della chiusura delle grandi Cave di Marino nel 1960; il basalto era chiamato \"lapis Tusculanus\", mentre la pietra sperone del Tuscolo era denominata \"lapis Gabinum\" o \"lapis Tusculanus\". Questo testimonia la rilevanza dei materiali costruttivi presenti nell'area castellana. Le uniche cave attive a pieno regime sono quelle di basalto presso Colonna, lungo la Strada statale 6 Via Casilina.\nLe cave pi\u00f9 importanti dei Castelli sono dislocate un po' dovunque, ma soprattutto nell'area tuscolana:\nTurismo.\nI Castelli Romani sono una delle zone turistiche pi\u00f9 frequentate della provincia di Roma. Fin dal Duecento, i monaci cistercensi dell'abbazia di Sant'Anastasio alle Tre Fontane in Roma, a causa dell'insalubre ambiente malarico presente presso il loro convento, avevano come luogo di villeggiatura il convento di Santa Maria \"ad Nives\" di Palazzolo, in comune di Rocca di Papa, e papa Alessandro IV concesse loro la residenza estiva presso il castello di Nemi. Le celebri Ville Tuscolane che sorgono nei comuni di Frascati, Grottaferrata e Monte Porzio Catone, e la villa pontificia di Castel Gandolfo, sono la prova pi\u00f9 conosciuta e lampante della predilezione che Papi e facoltosi nobili romani avevano per il clima castellano. Tuttavia, tutti i Colli Albani sono disseminati di ville e tenute, dalle molte residenze che la famiglia Colonna si fece erigere tra Cinquecento e Seicento nei propri feudi di Marino e Rocca di Papa -Villa Colonna di Belpoggio, Villa Colonna di Bevilacqua, Giardini Colonna, Barco Colonna, Villa della Sirena, Villa del Cardinale- ai monumentali Palazzo Chigi di Ariccia e Palazzo Sforza-Cesarini di Genzano di Roma. Ad Albano Laziale, presso Palazzo Savelli, nel corso del Settecento villeggiarono Giacomo Francesco Edoardo Stuart, pretendente al regno d'Inghilterra e di Scozia con la consorte Maria Clementina Sobieska, Enrico Benedetto Stuart, cardinale vescovo della sede suburbicaria di Frascati, Giulia Santacroce Falconieri e l'abate e storico Giovanni Antonio Ricci. Nell'Ottocento e nel Novecento, si moltiplicarono i villini di villeggiatura per molti borghesi facoltosi, soprattutto nell'area tra Albano, Ariccia e Genzano lungo la via Appia Nuova, e tra Marino, Grottaferrata, Rocca di Papa e Frascati.\nIl turismo moderno, pi\u00f9 che alla bont\u00e0 dell'aria, \u00e8 orientato alla bellezza dei luoghi, all'offerta dell'enogastronomia e dell'intrattenimento: ad Ariccia riscuotono grande successo le \"fraschette\", divenute un simbolo del paese e motivo di notoriet\u00e0 nazionale. La Sagra dell'Uva di Marino e l'Infiorata di Genzano; la Sagra dell'Uva Italia di Colonna e la Festa dell'Uva di Velletri, le Notti bianche di Albano Laziale, Grottaferrata e Frascati; la -Mostra Intercontinentale delle Orchidee- a Monte Porzio Catone; Monte Compatri -Sfida dei Borghi-, Rocca Priora -Sagra della Polenta- -Festa del Narciso-, Lariano -Sagra del Pane-, Nemi -Sagra delle Fragole- e Lanuvio -Festa della Musica- la -Mangialonga- Rocca di Papa, attirano sempre pi\u00f9 visitatori da Roma ai Castelli Romani.\nAree naturali.\nIl Parco Regionale dei Castelli Romani \u00e8 un ente di tutela ambientale regionale istituito nel 1984 dalla Regione Lazio nell'area dei Colli Albani. In origine, i territori dei comuni facenti parte del parco erano integralmente inclusi nel perimetro dell'area protetta (legge regionale n\u00ba 2 del 13 gennaio 1984), ma gi\u00e0 il 28 settembre 1984 le aree assegnate al parco furono drasticamente ridotte, per ovvi motivi legati all'espansione edilizia futura dei centri abitati inclusi. I confini del parco, stabiliti nel 1998, sono pi\u00f9 vasti dei confini precedenti, per un totale di 15.014 ettari.\nTra le aree naturali pi\u00f9 interessanti, ci sono quelle che non sono state colpite dall'espansione del castagno, pianta introdotta a scopi economici tra Seicento e Settecento: il bosco misto -chiamato Q.T.A., querce, tigli ed aceri- sopravvive soprattutto al bosco del Cerquone (Rocca Priora), al bosco dei Cappuccini (Albano Laziale), al Parco Chigi di Ariccia, al bosco Ferentano e al Barco Colonna (Marino), sulle coste del Lago Albano e del Lago di Nemi, sulle sommit\u00e0 di Monte Cavo e del Maschio dell'Ariano, presso la Macchia dello Sterparo (Frascati) e la Selva Rustica (Grottaferrata).\nSociet\u00e0.\nLingue e dialetti.\nOgni paese dei Castelli ha elaborato, nel corso dei secoli, una sua parlata caratteristica che ne contraddistingueva, e spesso ancora contraddistingue, gli abitanti rispetto a quelli dei paesi vicini. Possiamo distinguere i seguenti dialetti dei Castelli Romani:\nTutta la zona verso nord-ovest dei Castelli, tra Frascati ed Ariccia, \u00e8 caratterizzata dalla penetrazione del dialetto romanesco, che \u00e8 in effetti l'idioma dialettale pi\u00f9 diffuso nelle zone di recente urbanizzazione, da Finocchio a Pavona, passando per Santa Maria delle Mole, Vermicino, Frattocchie, ed in maniera appena percettibile a Cecchina.\nReligione.\nLa religione pi\u00f9 professata nell'area dei Castelli Romani \u00e8 il Cristianesimo nella confessione cattolica.\nIl territorio \u00e8 suddiviso per la Chiesa cattolica in tre diocesi, tutte e tre sedi suburbicarie di antica fondazione (III e IV secolo d.C.), a loro volta divise in 128 parrocchie. Nei territori delle tre diocesi -che si estendono anche oltre i Castelli Romani, includendo i comuni di Ciampino, Segni, Pomezia, Ardea, Aprilia, Nettuno ed Anzio- il cattolicesimo \u00e8 professato da 625.790 persone su un territorio di 1219\u00a0km\u00b2. Le diocesi sono:\nIl 22 novembre del 1948 \u00e8 stata fondata ad Ariccia la prima comunit\u00e0 protestante in et\u00e0 contemporanea dei Castelli Romani: la Chiesa Cristiana Evangelica Battista di Ariccia, tutt'ora attiva, \u00e8 chiesa membro dell'Unione Cristiana Evangelica Battista d'Italia.\nDal 1998 ad Ariccia \u00e8 presente una comunit\u00e0 evangelica ecumenica, frutto della fusione tra il gruppo della Chiesa evangelica battista locale con il Gruppo ecumenico di Albano. La Chiesa evangelica battista di Albano \u00e8 sorta con un Patto costitutivo nel 1993, mentre il Gruppo ecumenico ha avuto origine nel 1995. La Comunit\u00e0 evangelica ecumenica albanense aderisce alla \"Rete ecumenica dei Castelli Romani\" e all'UCEBI (Unione cristiana evangelica battista d'Italia).\nDal periodo medioevale al Seicento \u00e8 attestata la presenza ad Ariccia di una comunit\u00e0 ebraica. Nell'archivio della Basilica di Santa Maria in Via Lata a Roma il canonico e storico ariccino Emanuele Lucidi vide un atto di donazione del 1235, da parte di una \"Ebrea vidua religiosa\" alla Chiesa di San Nicola in Ariccia. Nonostante la bolla \"Hebraeorum gens\", promulgata da papa Pio V nel 1569, ordinasse l'allontanamento delle comunit\u00e0 ebraiche da tutte le citt\u00e0 dello Stato della Chiesa -eccetto Roma, Ancona ed Avignone-, sembra che la locale comunit\u00e0 ebraica abbia continuato a risiedere in Ariccia fino all'inizio del Seicento. Infine, ancora alla fine del Settecento presso il ghetto di Roma alcuni ebrei venivano chiamati \"dell'Ariccia\".\nFolclore.\nFeste e sagre.\nI Castelli Romani sono ricchi di eventi, specialmente nei mesi estivi e durante l'Ottobrata Romana. Fra le festivit\u00e0 pi\u00f9 importanti, vanno menzionate l'Infiorata pi\u00f9 antica del mondo a Genzano di Roma, festeggiata fin dal 1778; e una delle sagre profane pi\u00f9 antiche d'Italia, la Sagra dell'Uva di Marino, festeggiata fin dal 1925.\nLa festa della Madonna del Santissimo Rosario \u00e8 festeggiata solennemente il 7 ottobre ad Albano Laziale e Marino: a Marino la festa viene spostata alla prima domenica di ottobre per farla coincidere con la Sagra dell'Uva.\nIn tutti i centri dei Colli Albani nei mesi estivi si svolgono eventi legati alla manifestazione \"Giochi d'acqua e di verde\".\nIstituzioni, enti e associazioni.\nL'intero territorio dei Castelli \u00e8 incluso nella ASL RMH, che comprende tutta la parte meridionale della provincia di Roma. L'ASL \u00e8 stata divisa in vari distretti sanitari, quattro dei quali coprono l'area castellana. Sette ospedali dei nove ospedali pubblici dell'intera ASL sono situati ai Castelli.\nInoltre, tra le strutture sanitarie private pi\u00f9 notevoli vanno menzionate l'Ospedale \"Regina Apostolorum\" di Albano Laziale, l'Istituto Neurotraumatologico Italiano a Grottaferrata, la Casa di Cura \"San Raffaele\" a Velletri e l'omonima di Rocca di Papa, la Casa di cura Villa delle Querce a Nemi e l'Ospedale San Giovanni di Dio a Genzano di Roma.\nCultura.\nIstruzione.\nUniversit\u00e0.\nA Velletri \u00e8 ospitata la sede della Facolt\u00e0 di Agraria dell'Universit\u00e0 della Tuscia, che oltre ad essere l'unica facolt\u00e0 universitaria di questo tipo nel Lazio \u00e8 stata per diversi anni anche la miglior facolt\u00e0 italiana secondo la classifica de \"La Repubblica\"-Censis.\nA Marino invece, in localit\u00e0 \"Due Santi\", \u00e8 ospitata dal 1996 la sede italiana della \"University of Texas at Dallas\".\nA Frascati \u00e8 ospitata l'Universit\u00e0 Popolare dei Castelli Romani, (UPCAR) di cui il Presidente \u00e8 Massimo Marciano.\nSeminari.\nNei Castelli Romani sono storicamente attivi tre seminari diocesani per la formazione dei nuovi sacerdoti cattolici, a Frascati, Albano Laziale e Velletri, ovvero nelle tre sedi vescovili suburbicarie.\nIl seminario vescovile di Albano Laziale venne creato nel 1628 dal cardinale vescovo Carlo Emanuele Pio di Savoia e rimase aperto tra alterne vicende fino al 1921. Fu riaperto nel 1949 nel vasto complesso situato presso la Chiesa di San Paolo, come \"Pontificio Seminario Interdiocesano Pio XII\".\nA Frascati \u00e8 rimasto un Istituto superiore di scienze religiose, ospitato nei locali attigui al Santuario di Santa Maria del Capocroce. Un altro istituto simile \u00e8 presente anche a Velletri.\nRicerca.\nA Frascati \u00e8 collocato l'ESRIN\" (European Space Research Institute)\", uno dei pi\u00f9 importanti centri di ricerca spaziale dell'Agenzia Spaziale Europea: i compiti della base di Frascati includono la raccolta, l'archiviazione e la distribuzione di dati satellitari agli altri \"partner\" dell'ESA; oltre a ci\u00f2, la struttura agisce come centro di informazione tecnologica per l'intera agenzia.\nIl centro ESA di Frascati non \u00e8 l'unico centro di osservazione satellitare presente ai Castelli: a Monte Porzio Catone \u00e8 situato un famoso osservatorio astronomico, la cui costruzione inizi\u00f2 nel 1939 e venne portata a termine nel 1965: l'edificio era una sede distaccata dell'Osservatorio Astronomico Nazionale di Roma, e venne concepito come struttura divulgativa e da destinare ad usi didattici, tanto che ospita il Museo dell'Osservatorio di Monte Porzio.\nFrascati ospita anche una sede dell['Istituto nazionale di fisica nucleare (Laboratori nazionali di Frascati), e dell'ENEA (Ente per le nuove tecnologie, l'energia e l'ambiente).\nA Rocca di Papa nel 1889 lo scienziato Michele Stefano De Rossi fond\u00f2 l'Osservatorio Geodinamico Reale, ospitato nei locali dell'antica fortezza pontificia, che ospit\u00f2 tra l'altro alcuni esperimenti di Guglielmo Marconi tra il 1922 ed il 1935. Nella struttura dell'ex-Osservatorio ha sede il Museo di geofisica di Rocca di Papa.\nPresso il Palazzo Pontificio di Castel Gandolfo, in territorio vaticano, ha sede dal 1935 la \"Specola Vaticana\", l'osservatorio astronomico della Santa Sede. Nel 1955 i religiosi gesuiti che si occupano della \"Specola\" parteciparono alla realizzazione della \"Carta del Cielo\" assieme ai maggiori osservatori del mondo; a partire dal 1995 tuttavia il peggioramento della visibilit\u00e0 nel cielo fortemente inquinato dei Castelli ha spinto i religiosi a trasferirsi in Arizona, negli Stati Uniti d'America.\nPer quanto riguarda il controllo dei cambiamenti climatici, nei Castelli Romani sono installate molte stazioni meteorologiche: la stazione meteorologica di Colonna, quella di Grottaferrata, la quella di Ciampino, la stazione di Rocca di Papa, la stazione di Ariccia, la stazione di Genzano di Roma e la stazione meteorologica di Velletri.\nA Monte Porzio Catone \u00e8 situato il Centro di Ricerca dell'INAIL che si occupa di Salute e Sicurezza del Lavoro.\nBiblioteche.\nNel 1991 \u00e8 nato il Sistema Bibliotecario dei Castelli Romani (SBCR), primo consorzio bibliotecario della Regione Lazio. Il 31 luglio 1995 undici comuni dei Castelli danno vita ufficialmente al Consorzio SBCR, dal 1998 i comuni membri sono sedici.\nLe biblioteche comunali che fanno parte del Consorzio SBCR sono:\nE altri 7 fra punti di lettura e di prestito.\nMusei.\nI Castelli Romani ospitano numerose strutture museali:\nMedia.\nStampa nazionale.\nLe notizie provenienti dai Castelli Romani trovano a volte spazio in testate giornalistiche nazionali come \"il Tempo\" e \"Il Messaggero\". Proprio quest'ultimo dedica ogni giorno la seconda pagina dell'edizione locale di Roma all'area dei Castelli Romani; anche \"La Repubblica\" e \"Il Corriere della Sera\" menzionano spesso notizie castellane nelle pagine riservate alla cronaca di Roma.\nStampa locale.\nI Castelli Romani vantano un'antica tradizione di stampa locale. Il primo giornale locale stabilmente pubblicato fu \"Il Bullettino di Velletri e del Lazio\", risalente al 1870. In seguito, sono stati pubblicati \"Il Censore\" (a Velletri, 1878-1879), \"La Falce\", quindicinale pubblicato a Velletri e Frosinone tra il 1881 ed il 1886, \"L'Avvenire del Lazio\", quotidiano di Albano Laziale, Frascati e Velletri uscito tra il 1881 ed il 1888, \"Il Nuovo Censore\", settimanale edito tra il 1882 ed il 1915 a Velletri, \"La Gazzetta di Velletri\" (1884), \"Camicia Rossa\", giornale repubblicano a frequenza irregolare tra il 1884 ed il 1887 nel velletrano, \"La Sfinge Volsca\", mensile di enigmistica pubblicato nel decennio 1890-1900, \"La Favilla\" (1897-1913), \"L'incubo\" (1905-1907), \"In Alto!\" (1908), \"Abbattiamo per riedificare\", quindicinale socialista del Lazio edito tra il 1908 ed il 1909, il settimanale \"La Democrazia\" (1910-1911), \"Il Fargo\" (1912), \"Lo studente\" (1913), \"Il lavoratore\" (1913-1914), \"Velester\" (1929-1930), \"L'Araldo\" (1961) ed infine \"La Torre\", edito a Velletri e Lariano, assieme a \"Il Cittadino\", \"Velletri Oggi\", \"L'Artemisio\" e \"Milleluci\".\nStampa \"free-press\".\nI giornali \"free-press\", ovvero gratuiti, sono molto diffusi ai Castelli Romani. L'unico quotidiano \u00e8 \"Cinque Giorni\", gratuito con sede operativa a Roma, diffuso in tutti comuni del quadrante meridionale e di quello orientale della provincia di Roma.\nAltri importante giornale gratuiti sono \"Controluce\", mensile d'attualit\u00e0 e cultura con sede a Montecompatri, \"Il Mamilio\", specializzato soprattutto in sport, con sede a Frascati, \"Il Tuscolo\", \"Il Catone\", mensile dell'area tuscolana, con sede a Colonna, \"Il Corriere Tuscolano\" con sede a Grottaferrata. Diffuso invece sia a Roma che in molti centri dei Castelli Romani il mensile \"Quaderni Tuscolani\", magazine patinato generalista, protagonista di numerose interviste a personaggi del mondo dello spettacolo, dello sport, della cultura e della politica; ha la sede legale a Rocca Priora. Anche \"Il Caff\u00e8\", quindicinale di Aprilia, ha una sua edizione appositamente pensata per l'area. Si occupa di Castelli, oltre che dell'area tiburtina, anche il settimanale \"Citt\u00e0 Metropolitana\".\nA Velletri vi \u00e8 Free News, Lo Specchio Civico, Il Corriere del Cittadino. Tutti i giornali free press veliterni si occupano anche di argomenti inerenti ai paesi limitrofi.\nA Rocca di Papa viene diffuso \"La Spiga\", un bimestrale \"free-press\" con tiratura di 6500 copie ad uscita, operativo fin dal 1992.\nA Marino, Ciampino, Albano Laziale, Castel Gandolfo, Frascati e Grottaferrata \u00e8 pubblicato il mensile \"Giorno per giorno\", che ha sede operativa a Marino; oltre al sempre mensile \"La Voce dei Castelli\", distribuito anche in zone limitrofe e frazioni minori, come Santa Maria delle Mole.\nLe Amministrazioni Comunali di Marino, Rocca di Papa e Ciampino garantiscono un servizio di informazione al cittadino chiamato \"Comune Informa\". Ad Albano Laziale un sistema di informazione simile \u00e8 on-line sul sito del Comune, Inform@albano.. Ariccia pubblica allo stesso modo il suo \"Aricia\".\nRiviste locali.\nEsistono varie riviste d'area dei Castelli Romani. Una delle pi\u00f9 importanti \u00e8 \"Vivavoce\", con uscita mensile e sede operativa a Frascati.\nNel 1956 Vincenzo Misserville fond\u00f2 la rivista mensile \"Castelli Romani\", il cui sottotitolo \u00e8 \"vicende - uomini - folclore\", che tra alterne vicende \u00e8 stampata ancor oggi ad Ariccia.\nTelevisione.\nEra attiva nella zona l'emittente televisiva \"TeleTuscolo\". Questa emittente inizia le trasmissioni nel 1976 da Frascati, servendo anche la zona sud-est della citt\u00e0 di Roma. Nel 1988 l'emittente si affilia al circuito nazionale Supersix, e nei primi anni novanta trasferisce la sua sede a Morena. Nel 2006 l'emittente cessa le trasmissioni. Pochi anni dopo il marchio viene rilevato dal Gruppo Amici per la Tv che lo ripropone prima col nome Canale 23-Teletuscolo, poi solo Teletuscolo.\nL'emittente televisiva regionale \"Lazio TV\" ha attivato una redazione dedicata ai Castelli Romani con sede a Velletri che trasmette notiziari quotidiani nel telegiornale delle 13:00, in quello delle 20:00 e in quello delle 23:30.\nCinema.\nIl Comune di Marino in collaborazione con l'associazione Archivi del '900 ha deciso di creare entro la fine del 2008 un \"Polo Museale Cinematografico sul '900\" a Marino, con sede in Palazzo Colonna.\nDurante la Festa del Cinema di Roma 2007, alcuni eventi sono stati ospitati presso gli spazi espositivi delle Scuderie Aldobrandini di Frascati.\nA Velletri agli inizi del XX secolo sorsero gli stabilimenti cinematografici Helios Film. Il primo film uscito da questi stabilimenti \u00e8 stato del 1911, col titolo L'Inferno, basato sull'inferno dantesco: film muto, in bianco e nero, della durata di 15', \u00e8 stato girato interamente nelle campagne di Velletri e presso il lago di Giulianello, sotto Cori; \u00e8 stato rinvenuto nella Filmoteca Vaticana e presentato restaurato nel \"I festival del cinema dei Castelli Romani\" a Ciampino. La Helios perse per questo film una causa con la Milano Films, autrice di un altro \"Inferno\" praticamente coevo di questo, che viene considerato il primo lungometraggio della storia del cinema italiano.\nTeatro.\nL'attivit\u00e0 teatrale ai Castelli Romani \u00e8 sempre stata molto vitale, soprattutto nei centri pi\u00f9 grandi come Velletri, Albano Laziale, Frascati e Marino.\nA Velletri gi\u00e0 a partire dal Medioevo era stato costruito il Teatro della Passione, che consisteva in un grande palco situato nell'attuale piazza Metabo, sul quale durante la Settimana Santa venivano rappresentate appunto le vicende della Passione di Ges\u00f9. Il Teatro della Passione, di propriet\u00e0 della Confraternita del Gonfalone di San Giovanni in Plagis, venne raso al suolo da quest'ultima nel 1765 per erigere al suo posto un granaio. Le rappresentazioni teatrali pubbliche tuttavia vennero spostate al piano terra del Palazzo Comunale. Sempre a Velletri, gi\u00e0 nel 1850 era stata fondata una Societ\u00e0 Accademica Filodrammatica ospitata presso Palazzo Graziosi.\nI teatri aperti nelle varie localit\u00e0 castellane sono numerosi:\nMusica.\nTra le curiosit\u00e0 che riguardano il comprensorio \u00e8 da segnalare la celebre canzone popolare \"'Na gita a li Castelli\", scritta da Franco Silvestri nel 1926 e cantata tra gli altri da Claudio Villa e Lando Fiorini. La zona dei Castelli romani rivestiva evidentemente gi\u00e0 nei primi anni del XX secolo un grande interesse, soprattutto per la bellezza del paesaggio e per la qualit\u00e0 dei suoi vini, oltre che per la buona tavola.\nCucina.\nLa gastronomia dei Castelli Romani \u00e8 sempre stata rinomata nel panorama regionale e nazionale: basti pensare alle tradizionali scampagnate fuori porta che portavano abitanti e visitatori di Roma sulle tavole delle \"fraschette\" castellane. Ancora negli anni cinquanta Renato Rascel in \"Arrivederci Roma\" decantava il celebre ristorante La Tranquillit\u00e0 di Squarciarelli, in comune di Grottaferrata. Grottaferrata ed Ariccia sono conosciute per il turismo gastronomico, la prima localit\u00e0 per i numerosi ristoranti dove si pu\u00f2 mangiare cucina caratteristica romana, la seconda grazie alle \"fraschette\", fenomeno di costume che ormai caratterizza il paese. Frascati invece \u00e8 rinomata per la cucina d\"\u00e9lite\", data la presenza di diversi ristoranti prestigiosi a livello regionale; tuttavia locali prestigiosi sono diffusi in tutti i Castelli Romani: a Velletri il ristorante \"Benito al bosco\" \u00e8 il cuoco ufficiale della Presidenza del Consiglio dei ministri.\nGrande importanza ha senz'altro il celebre pane casareccio di Genzano, unico prodotto con Indicazione geografica protetta della zona \n\u00c8 da ricordare anche il rinomato Pane di Lariano.\nInfrastrutture e trasporti.\nStrade.\nL'Autostrada del Sole \u00e8 raccordata al Grande Raccordo Anulare dalla A1 Diramazione Sud, lunga venti chilometri. La diramazione parte a San Cesareo e attraversa il territorio dei comuni di Rocca Priora, Monte Compatri e Monte Porzio Catone, in cui al chilometro 10 si trova uno svincolo. Al chilometro 14, in comune di Frascati, c'\u00e8 un'area di servizio che porta il nome del comune, prima di entrare nel territorio di Roma.\nLa strada statale pi\u00f9 importante che attraversa il territorio castellano \u00e8 la Strada statale 7 Via Appia, che solca i comuni di Marino, Castel Gandolfo, Albano Laziale, Ariccia, Genzano di Roma e Velletri. Sono state realizzate, in corrispondenza dei centri abitati di Albano Laziale, Genzano di Roma e Velletri, delle vie tangenziali all'abitato che garantiscono maggiore scorrevolezza al traffico. Una tangenziale \u00e8 anche in progettazione ad Ariccia.\nUn'altra strada statale \u00e8 la Strada statale 140 del Lago Albano, o del Lago Olimpico, estesa circa due chilometri tra i comuni di Marino e Castel Gandolfo.\nL'unica ex-strada statale regionalizzata presente sul territorio dei Castelli Romani \u00e8 la Strada Regionale 207 Nettunense, che attraversa i comuni di Marino, Castel Gandolfo, Albano Laziale, Ariccia e Genzano di Roma. Per un breve tratto lambisce inoltre una porzione di territorio del comune di Lanuvio.\nSono strade provinciali competenti alla provincia di Roma le ex-strade statali:\nInoltre, altre strade di competenza provinciale e di una certa importanza sono:\nFerrovie.\nLa ferrovia Roma-Frascati, lunga 23.58 chilometri, \u00e8 stata la prima linea ferroviaria dello Stato Pontificio, inaugurata da papa Pio IX il 14 luglio 1856. Dopo Ciampino, l'unica stazione in territorio castellano \u00e8 Frascati.\nLa ferrovia Roma-Velletri, inaugurata da papa Pio IX nel 1863, fino al 1892 proseguiva verso Valmontone e Napoli. Lunga 41.01 chilometri, attraversa i comuni di: Marino con la stazione di Santa Maria delle Mole, Castel Gandolfo, Albano Laziale con la stazione di Pavona, Ariccia con la stazione di Cancelliera, di nuovo Albano Laziale con la stazione di Cecchina, Lanuvio con la stazione omonima, Genzano di Roma con la stazione San Gennaro e Velletri con le stazioni Sant'Eurosia e Velletri.\nLa ferrovia Roma-Albano, inaugurata nel 1880 nel tracciato fino a Marino e nel 1889 fino ad Albano Laziale, fino al 1927 arrivava a Nettuno. Lunga 28.41 chilometri, attraversa i comuni di Marino, con la stazione omonima, Castel Gandolfo, con la stazione omonima, ed Albano Laziale, con le stazioni di Villetta e Albano Laziale.\nLe Tranvie dei Castelli Romani, costruite tra il 1906 ed il 1916 dalla \"Societ\u00e0 delle Tramvie e Ferrovie Elettriche di Roma\" (STFER), sono state la prima linea tranviaria del Lazio e una delle pi\u00f9 efficienti reti regionali. A partire dal 1944 inizi\u00f2 la chiusura delle varie tratte, completata il 3 gennaio 1965 con la Roma-Albano Laziale-Genzano di Roma.\nAeroporti.\nDurante la seconda guerra mondiale i tedeschi costruirono un aeroporto militare di fortuna nella Valle Latina ai piedi del Tuscolo, in localit\u00e0 \"Molara\", tra i comuni di Rocca di Papa e Grottaferrata.\nMobilit\u00e0 urbana.\nLa COTRAL, compagnia regionalizzata dei trasporti pubblici, assicura numerose corse interurbane nei Castelli e di collegamento con Roma.\nCalcio.\nI Castelli Romani sono calcisticamente rappresentati da diverse squadre che hanno raggiunto anche campionati nazionali.\nTra queste squadre, hanno militato o militano in serie D:\nSono presenti anche altre squadre calcistiche attive ai Castelli Romani, militanti nelle categorie minori:\nCalcio a 5.\nAnche il calcio a 5 ha ampia diffusione in zona: da citare le vittorie nella stagione 1986-87 del Marino Calcio a 5 di Marino che vinse lo scudetto e dell'Intercart Genzano di Genzano di Roma che nella stagione 1999-2000 vinse scudetto e Coppa Italia.\nPallavolo.\nNel 1974/1975 l'Ariccia Volley Club vinse uno scudetto in serie A1: tra i grandi campioni che militavano in questa squadra, come Mario Mattioli, c'era il nazionale statunitense Kirk Kilgour, che dopo un terribile incidente sub\u00ec la paralisi degli arti. Dal 1976/1977 l'Ariccia Volley Club venne trasferita a Roma, e divent\u00f2 Accademia dello Sport Roma.\nLa pallavolo \u00e8 comunque uno sport abbastanza diffuso nell'area dei Castelli Romani, ed esistono diverse societ\u00e0 pallavolistiche nella zona:\nCanoa.\nPer la XVII Olimpiade di Roma nel 1960, il CONI fece costruire lo Stadio Olimpico ed il Centro Federale di Canoa/Kayak sul Lago Albano, incluso nel territorio di Castel Gandolfo. Presso questo stadio si tennero le gare di questa disciplina e la Federazione Italiana Canoa/Kayak lo considera uno dei suoi stabilimenti pi\u00f9 importanti.\nDal 2005 \u00e8 attiva la Associazione Sportiva Master Line Canoa Kayak, che oltre ad aver totalizzato risultati importanti fino ad ora ed avere un vivaio valido, svolge anche attivit\u00e0 di avviamento alla disciplina sportiva. Un'altra scuola di kayak \u00e8 tenuta dalla A.S.D. Polisportiva Giovanile Salesiana Castel Gandolfo.\nGolf.\nNegli anni settanta del XX secolo \u00e8 stato inaugurato il Country Club Castel Gandolfo nel Laghetto di Turno a Pavona, noto centro sportivo della zona. Il complesso, situato nel cratere dell'antico lago prosciugato e nell'area dell'antica villa del cardinal Flavio Chigi, \u00e8 dotato di vasti campi da golf.\nTennis.\nLa UISP Castelli Romani raccoglie otto circoli presenti nel territorio castellano e nelle sue immediate vicinanze, per un totale di dieci squadre di tennis:\nInoltre su tutto il territorio castellano sono presenti molti campi adatti per giocare a tennis a livello dilettantistico.\nEquitazione.\nAi \"Pratoni del Vivaro\", localit\u00e0 di Rocca di Papa, fin dal 1959 sorge il centro equestre federale del CONI, utilizzato la prima volta in occasione delle Olimpiadi di Roma 1960. Il centro \u00e8 la pi\u00f9 importante scuola di equitazione del Lazio e uno dei pi\u00f9 importanti centro sportivi del suo genere d'Italia. A Velletri sono presenti numerosi centri equestri."}
{"id": "518161", "revid": "1318658", "url": "https://it.wikipedia.org/wiki?curid=518161", "title": "Olympiakos Leuk\u014dsias", "text": "L'Olympiakos Leuk\u014dsias, (), noto in italiano come Olympiakos Nicosia, \u00e8 una societ\u00e0 calcistica cipriota con sede nella citt\u00e0 di Nicosia, capitale di Cipro, militante nella Divisione A cipriota, la massima divisione del campionato cipriota.\nPer titoli vinti \u00e8 la terza squadra pi\u00f9 importante di Nicosia, tra le prime a livello nazionale.\nStoria.\nIl club fu costituito nel 1931 ed \u00e8 uno dei membri fondatori della federcalcio cipriota. La prima maglia \u00e8 nera e verde. Nei primi anni di storia \u00e8 finito sempre nelle ultime posizioni del campionato (spesso ultima).\nIl periodo di maggiore splendore l'ha avuto tra la fine degli anni sessanta e l'inizio degli anni settanta, quando vinse tre campionati e una Supercoppa, partecipando per tre volte al Campionato di calcio greco (per altro retrocedendo subito in tutte e tre le occasioni).\nHa vinto in tutto 3 campionati ciprioti, una Coppa di Cipro e una Supercoppa di Cipro.\nLe sue partecipazioni alle coppe europee (tre volte nella Coppa Campioni, una nella Coppa delle Coppe, due in Coppa Uefa e due nella Coppa Intertoto) si sono tutte risolte con eliminazioni al primo turno e sconfitte piuttosto nette, tanto che la migliore prestazione pu\u00f2 essere considerata quella del 2001-2002, quando super\u00f2 il turno preliminare contro il Dunaferr (ottenendo l'unica vittoria in campo europeo), per poi essere eliminati al primo turno.\nNella sua storia ha partecipato sempre al massimo campionato cipriota, tranne 1937-'38 e 1947-'48 (non attivo) e nei campionati di Seconda Divisione 1983-'84, 1997-'98 (entrambi vinti), 2008-'09 (unico campionato di Seconda Divisione concluso senza promozione) e 2009-'10.\nColori e simboli.\nLa prima maglia \u00e8 di colore nero e verde: tali colori sono richiamati anche nella seconda e da essi vengono soprannominati i giocatori (in greco \u039c\u03b1\u03c5\u03c1\u03bf\u03c0\u03c1\u03b1\u03c3\u03b9\u03bd\u03bf\u03b9 cio\u00e8 Verdeneri).\nNello stemma \u00e8 rappresentata una tenda.\nStrutture.\nStadio.\nL'Olympiakos gioca le partite in casa nello Stadio Neo GSP di Nicosia (23.400 posti a sedere).\nOrganico.\nRosa 2020-2021.\n\"Aggiornata al 6 settembre 2020.\"\nRosa 2019-2020.\n\"Aggiornato al 30 settembre 2019.\""}
{"id": "518166", "revid": "256896", "url": "https://it.wikipedia.org/wiki?curid=518166", "title": "Lazzaristi", "text": ""}
{"id": "518167", "revid": "287204", "url": "https://it.wikipedia.org/wiki?curid=518167", "title": "Queercore", "text": "Il queercore \u00e8 un movimento culturale, musicale e sociale relativo al genere punk rock, emerso durante la prima met\u00e0 degli anni ottanta. Si distingue per le posizioni contro la societ\u00e0 ed \u00e8 sostenuto dalla comunit\u00e0 gay e lesbica, si esprime attraverso l'etica DIY tramite fanzine, musica, scrittura, arte e film. \nOrigini.\nIl magazine \"J.D.s\", creato da G.B. Jones e Bruce LaBruce, ebbe secondo molti un ruolo fondamentale nella nascita del movimento. Cresciuti con idee anarchiche, inizialmente i direttori di \"J.D.s\" scelsero il termine \"homocore\" per identificare il movimento, ma presto sostituirono \"homo\" con \"queer\", per marcare la differenza sessuale degli appartenenti al movimento e distanziarsi dalla comunit\u00e0 gay e lesbica ortodossa.\nIl primo numero della rivista fu pubblicato nel 1985, rapidamente seguito da un articolo su \"Maximumrocknroll\" intitolato \"Don't Be Gay\". Molte fanzine furono ispirate dalle prime pubblicazioni, tra cui \"Holy Titclamps\", diretta da Larry-bob, \"Homocore\" di Tom Jennings e Deke Nihilson, \"Chainsaw\" di Donna Dresch e \"Outpunk\" di Matt Wobensmith.\nCaratteristiche.\nIl queercore non \u00e8 definito propriamente come un genere musicale punk preciso, ma come musica punk che tratta temi come il pregiudizio, l'oppressione e l'attrazione fra persone dello stesso sesso, e talvolta, come nel caso di Sta-Prest e Team Dresch, anche temi pi\u00f9 convenzionali come il rifiuto delle regole della societ\u00e0.\nI testi si differenziano dalla maggior parte del punk anche per il rifiuto del nichilismo e la celebrazione dell'omosessualit\u00e0."}
{"id": "518169", "revid": "237256", "url": "https://it.wikipedia.org/wiki?curid=518169", "title": "Vadim Chernobrov", "text": ""}
{"id": "518173", "revid": "1318658", "url": "https://it.wikipedia.org/wiki?curid=518173", "title": "Arrondissement di Cognac", "text": "L\"arrondissement\" di Cognac \u00e8 un \"arrondissement\" dipartimentale della Francia situato nel dipartimento della Charente, nella regione della Nuova Aquitania.\nStoria.\nFu creato nel 1800 sulla base dei preesistenti distretti. Nel 1926 vi fu integrato l'arrondissement soppresso di Barbezieux-Saint-Hilaire. Il 1\u00ba gennaio 2008 vi \u00e8 stato trasferito il cantone di Rouillac, che in precedenza faceva parte dell'arrondissement di Angoul\u00eame.\nComposizione.\nL\"arrondissement\" \u00e8 composto da 112 comuni raggruppati in 9 cantoni:"}
{"id": "518174", "revid": "697352", "url": "https://it.wikipedia.org/wiki?curid=518174", "title": "Libro d'artista", "text": ""}
{"id": "518175", "revid": "1543377", "url": "https://it.wikipedia.org/wiki?curid=518175", "title": "Camillo Serafini", "text": "Biografia.\nNel 1898 fu nominato conservatore del gabinetto numismatico della Biblioteca Vaticana e pubblic\u00f2 dal 1910 al 1928 l'intero catalogo della raccolta vaticana. Fu presidente del Circolo San Pietro.\nRicopr\u00ec la carica di Governatore della Citt\u00e0 del Vaticano dalla fondazione dello Stato nel 1929 fino alla sua morte nel 1952.\nQuale Governatore sottoscrisse la convenzione del 6 settembre 1932 tra la Santa Sede ed il Regno d'Italia. Tra il settembre e l'ottobre 1943 sigl\u00f2 con l'occupante tedesco di Roma, la garanzia di extraterritorialit\u00e0 anche per gli edifici religiosi non rientranti nel Trattato del Laterano \nLa figura del Governatore dello Stato della Citt\u00e0 del Vaticano \u00e8 stata ufficialmente abolita nel 2000, anche se, in pratica, la carica era gi\u00e0 stata eliminata da Pio XII nel 1952, alla morte del titolare. Il Papa non provvide a nominare un successore, e la carica rimase vacante. L'ultimo Governatore effettivo, infatti, \u00e8 stato proprio il Marchese Serafini, deceduto nel 1952.\nOggi a capo del Governatorato esiste una Commissione apposita, la Pontificia commissione per lo Stato della Citt\u00e0 del Vaticano e il cardinale che la presiede ha, di fatto, i poteri dell'antico Governatore."}
{"id": "518186", "revid": "120992694", "url": "https://it.wikipedia.org/wiki?curid=518186", "title": "Marcellino e Pietro", "text": "I santi Marcellino e Pietro (morti a Roma nel 304), rispettivamente presbitero ed esorcista della Chiesa romana, sono venerati \"ab antiquo\" come santi dalla Chiesa cattolica e da quella ortodossa per aver subito il martirio durante le persecuzioni di Diocleziano.\nAgiografia.\nSecondo la \"passio\" scritta da papa Damaso I (366 - 384), i due vennero condotti in un luogo chiamato \"Selva Nera\" (poi ribattezzato \"Silva Candida\", sulla via Cornelia) e decapitati dopo essere stati sottoposti a varie torture; i loro corpi sarebbero stati ricomposti dalla matrona Lucilla e deposti nelle catacombe \"Ad Duas Lauros\" (oggi a Torpignattara), sulla via Labicana. Alla loro agiografia \u00e8 legata quella dei santi martiri Artemio, Candida e Paolina, da loro convertiti e battezzati.\nCulto.\nSul luogo della loro sepoltura, papa Siricio fece erigere una basilica, detta appunto basilica dei Santi Marcellino e Pietro, poi divenuta anche sede di titolo cardinalizio.\nLe loro reliquie vennero inviate in Francia da papa Gregorio IV e vennero poi traslate nell'abbazia di Seligenstadt sul Meno, presso Magonza, da Eginardo, consigliere di Carlo Magno, ed autore dell'opera \"De Translatione et miraculis sanctorum Marcellini et Petri\" (La traslazione ed i miracoli dei santi Marcellino e Pietro). Un frammento osseo di san Marcellino \u00e8 conservato nella chiesa di San Giovanni Battista a Monteodorisio.\nNon tutte le reliquie di San Marcellino erano state portate in Germania. Alcune erano rimaste a Roma. Durante il trasporto si osserv\u00f2 che il cuscino con le ossa del martire era pi\u00f9 piccolo dell'altro di S. Pietro. Nell'849 quel che era rimasto della catacomba fu trasferito dentro Roma da Papa Leone IV.\nUna porzione del cranio attribuito a San Marcellino fu donato nel 1641 dal vescovo di Alife Pier Paolo de Medici della Casa granducale di Toscana che la port\u00f2 a Piedimonte Matese, e l'anno dopo la don\u00f2 alla Chiesa di Santa Maria Maggiore. L'Universit\u00e0 di Piedimonte lo elesse patrono nel 1643 ed il 26 agosto 1645 Papa Urbano VIII lo proclamava \" \"Avvocato e difensore dei piedimontesi presso Dio\"\".\nI santi Marcellino e Pietro ebbero grande popolarit\u00e0 nei primi secoli del cristianesimo, tanto che i loro nomi vengono citati nel Canone romano.\nMemoria liturgica il 2 giugno."}
{"id": "518188", "revid": "1516566", "url": "https://it.wikipedia.org/wiki?curid=518188", "title": "San Marcellino", "text": ""}
{"id": "518195", "revid": "287204", "url": "https://it.wikipedia.org/wiki?curid=518195", "title": "Seligenstadt", "text": "Seligenstad \u00e8 una citt\u00e0 di circa 20000 abitanti sulla riva sinistra del Meno, nel Land dell'Assia (distretto di Darmstadt).\nStoria.\nSono presenti sul suo territorio le rovine di un forte di epoca romana appartenente al sistema difensivo del limes germanico-retico.\nSorge sul sito del villaggio preesistente di \"Oberm\u00fchlheim\", dove Eginardo, consigliere e biografo di Carlo Magno, fece costruire nell'814 l'abbazia in cui trascorse i suoi ultimi giorni e dove fece traslare le reliquie dei santi martiri romani Marcellino e Pietro.\n\u00c8 patria del pittore Hans Memling."}
{"id": "518197", "revid": "34392", "url": "https://it.wikipedia.org/wiki?curid=518197", "title": "Peer 2 Peer", "text": ""}
{"id": "518199", "revid": "34392", "url": "https://it.wikipedia.org/wiki?curid=518199", "title": "Peer 2 peer", "text": ""}
{"id": "518200", "revid": "34392", "url": "https://it.wikipedia.org/wiki?curid=518200", "title": "Peer2peer", "text": ""}
{"id": "518206", "revid": "119993350", "url": "https://it.wikipedia.org/wiki?curid=518206", "title": "Politica dell'immigrazione negli Stati Uniti d'America", "text": "Durante il periodo pionieristico, la preoccupazione principale negli USA era di occupare il territorio (anche per contrastare la resistenza dei nativi) e quindi non posero filtri all'immigrazione. Solo a partire dal 1875 si cominci\u00f2 a disciplinare l'ingresso escludendo indigenti ed analfabeti, infermi, dementi, prostitute, anarchici e comunisti. Nel 1882 furono esclusi i cinesi e dal 1907 anche i giapponesi, preferendo loro gli europei. Dal 2020 viene nuovamente vietata la naturalizzazione ai comunisti.\nStoria.\nIn generale la legislazione sull'immigrazione degli Stati Uniti pu\u00f2 essere divisa nei seguenti periodi:\nNegli ultimi decenni un importante flusso migratorio, soprattutto illegale, proviene anche dall'America latina, specialmente dal Messico. Questo flusso \u00e8 difficile da contrastare a causa del lunghissimo confine che divide i due stati, da cui il nomignolo di border-hopper, river-crosser, ecc. dato ai clandestini, mentre gli immigrati di ordine latino-americana vengono generalmente definiti latinos (termine un tempo riservato anche agli italiani) o Chicanos.\nL'ordine esecutivo 13769 del 2017.\nL'ordine esecutivo 13769, dal titolo \"Proteggere la nazione da ingressi terroristici stranieri negli Stati Uniti\", \u00e8 un ordine esecutivo firmato dal presidente degli Stati Uniti Donald Trump il 27 gennaio 2017.\nL'ordine ha limitato gli arrivi di rifugiati ad una quota massima di 50.000 persone annue ed ha sospeso l'ammissione del programma statunitense per i rifugiati (USRAP) per 120 giorni, dopo di che il programma riprenderebbe per singoli paesi, con la priorit\u00e0 per le domande di asilo avanzate da minoranze religiose perseguitate. L'ordine ha anche indefinitamente sospeso l'ingresso di profughi siriani. Inoltre, l'ordine ha sospeso l'ingresso dei cittadini alieni provenienti da sette paesi a maggioranza musulmana - Iraq, Iran, Libia, Somalia, Sudan, Siria e Yemen - per 90 giorni, dopo i quali verr\u00e0 effettuata una lista aggiornata degli Stati ammessi. L'ordine consente eccezioni a queste sospensioni caso per caso. Il \"Department of Homeland Security\" degli Stati Uniti, in seguito alla prima applicazione dell'ordine esecutivo, ha esonerato dal divieto i legittimi residenti permanenti (i possessori di \"carta verde\"). \nDecine di viaggiatori, a decorrere dal giorno di prima applicazione, sono stati arrestati e trattenuti per ore senza accesso alla famiglia o assistenza legale. Inoltre, fino a 60.000 visti sono stati \"provvisoriamente revocati\", secondo il Dipartimento di Stato. Cause legali contro la politica di immigrazione di Donald Trump sono state immediatamente avanzate, sostenendo che l'ordine, o le azioni adottate a norma l'ordine, violerebbero la Costituzione degli Stati Uniti, le leggi federali e gli obblighi dei trattati. Dopo che alcuni tribunali federali hanno emesso ordini di emergenza - che disponevano la semplice sospensione di detenzione, espulsione o del blocco dei viaggiatori legali, in attesa di sentenze definitive - una sentenza del tribunale distrettuale di Stato di Washington, con base a Seattle, ha sospeso temporaneamente le principali disposizioni del decreto a livello nazionale, tra cui il divieto di viaggio e dei rifugiati della sospensione, salvo il limite di 50.000 ingressi. il \"Department of Homeland Security\" ed il dipartimento di Stato hanno smesso di far rispettare l'ordine e ripristinato i visti revocati.\nIl governo federale ha preannunciato immediato appello contro la sentenza del giudice federale di Seattle, ma la Corte federale d'appello per il nono circuito ha negato le misure richieste dall'Amministrazione per il ripristino immediato dell'ordine esecutivo.\nDiscriminazione politica.\nIl 2 ottobre 2020 l'United States Citizenship and Immigration Services (USCIS) sancisce l'inammissibilit\u00e0 basata sull'appartenenza o l'affiliazione ai partiti comunisti o qualsiasi, non meglio specificato, \"partito totalitario\". L'appartenenza o l'affiliazione a tali partiti, che siano statunitensi o stranieri, sarebbero incompatibili con il giuramento di fedelt\u00e0 alla naturalizzazione degli Stati Uniti d'America, che include l'impegno a \"sostenere e difendere la Costituzione e le leggi degli Stati Uniti\"."}
{"id": "518208", "revid": "14691", "url": "https://it.wikipedia.org/wiki?curid=518208", "title": "Great Karoo", "text": ""}
{"id": "518210", "revid": "14691", "url": "https://it.wikipedia.org/wiki?curid=518210", "title": "Grande Karoo", "text": ""}
{"id": "518211", "revid": "14691", "url": "https://it.wikipedia.org/wiki?curid=518211", "title": "Groot Karoo", "text": ""}
{"id": "518212", "revid": "14691", "url": "https://it.wikipedia.org/wiki?curid=518212", "title": "Piccolo Karoo", "text": ""}
{"id": "518213", "revid": "14691", "url": "https://it.wikipedia.org/wiki?curid=518213", "title": "Little Karoo", "text": ""}
{"id": "518214", "revid": "14691", "url": "https://it.wikipedia.org/wiki?curid=518214", "title": "Klein Karoo", "text": ""}
{"id": "518221", "revid": "1610933", "url": "https://it.wikipedia.org/wiki?curid=518221", "title": "Zebra di montagna del Capo", "text": ""}
{"id": "518222", "revid": "1226", "url": "https://it.wikipedia.org/wiki?curid=518222", "title": "DSM-IV", "text": ""}
{"id": "518223", "revid": "1226", "url": "https://it.wikipedia.org/wiki?curid=518223", "title": "Manuale Diagnostico e Statistico dei Disturbi Mentali", "text": ""}
{"id": "518224", "revid": "4711", "url": "https://it.wikipedia.org/wiki?curid=518224", "title": "Sebino Nela", "text": ""}
{"id": "518226", "revid": "767487", "url": "https://it.wikipedia.org/wiki?curid=518226", "title": "Veld", "text": "Il veld ( o /f\u025blt/), indicato anche come \"veldt\", \u00e8 un tipo di paesaggio rurale del Sudafrica (o di altri paesi dell'Africa meridionale). \u00c8 costituito principalmente da grandi pianure aperte, praterie erbose o zone di steppa. La parola viene dall'afrikaans e dall'olandese e significa 'prato'.\nIl \"veld\" africano pu\u00f2 essere paragonato all'\"outback\" australiano o alla pampa sudamericana. Nelle regioni in cui c'\u00e8 una ricca vegetazione arbustiva si parla anche di bosveld (o \"bushveld\").\nAlto e basso \"veld\".\nGran parte dell'entroterra sudafricano \u00e8 costituito da un altopiano erboso, stepposo, in parte semi-desertico, noto come Alto Veld (\"Highveld\"). Si tratta di aree elevate (perlopi\u00f9 fra i 1.200\u00a0m e i 1800 s.l.m.) e fredde. L'Alto Veld si estende verso est dalla parte nordorientale della provincia di Western Cape e include tutto il Free State. A nord, l'Alto Veld include le formazioni rocciose del Witwatersrand, note per i giacimenti auriferi. A nord di questa zona, nel Transvaal, si estende il Bushveld, una zona di savana con giacimenti minerari altrettanto importanti (platino, nickel, cromo, rame e ferro). Il Bushveld sfuma nella valle del Limpopo a nord e nel Kalahari a ovest. A est, l'Alto Veld \u00e8 chiaramente delimitato dalla Grande Scarpata. Alcune fonti chiamano l'Alto Veld anche \"Karoo settentrionale\", mettendolo in relazione con gli altopiani del Karoo (Grande e Piccolo Karoo).\nLe pianure costiere al di l\u00e0 della Scarpata vengono chiamate Basso Veld (\"Lowveld\"). Questa striscia di terra ha una larghezza che varia da circa 60 a circa 200\u00a0km. Presenta temperature pi\u00f9 calde ed \u00e8 coltivata in modo meno intenso. Fino alla met\u00e0 del XX secolo il Basso Veld era infestato dalla mosca tse-tse, vettore della malattia del sonno, e veniva chiamato anche \"fever country\" (\"terra della febbre\"). Vi si trovano importanti giacimenti di petrolio e gas naturale.\nConnotazione militare.\nIl termine ha anche un connotazione militare; gli eserciti boeri avevano \"Veldkornets\" e \"Veldkommandos\"."}
{"id": "518227", "revid": "122661575", "url": "https://it.wikipedia.org/wiki?curid=518227", "title": "Milan Approach", "text": "Il Milan Approach, o pi\u00f9 precisamente Scuola di Milano, \u00e8 un modello sistemico di terapia familiare e di intervento nei contesti relazionali e sociali sviluppato a Milano a cavallo tra gli anni sessanta e settanta del Novecento.\nI riferimenti teorici della Scuola di Milano furono numerosi e si sono evoluti nel tempo. Possiamo tuttavia identificare come basi di partenza gli studi di Bateson e del gruppo di Palo Alto, la teoria generale dei sistemi, la cibernetica e il costruttivismo.\nSebbene ad oggi diversi terapeuti in tutto il mondo facciano riferimento all'approccio milanese in modo pi\u00f9 o meno diretto ed esplicito, troviamo un caposcuola in Mara Selvini Palazzoli, assieme ai primi e tra i pi\u00f9 significativi protagonisti Luigi Boscolo, Gianfranco Cecchin e Giuliana Prata.\nStoria.\nNascita della Scuola di Milano.\nComplice un testo fondamentale per la sua carriera e per la letteratura scientifica, \"L'anoressia mentale\" (ed. Feltrinelli, 1963), Mara Selvini Palazzoli, fino ad allora medico psicoanalista, venne riconosciuta come uno tra i pi\u00f9 importanti studiosi sistemici e stabil\u00ec importanti legami professionali con clinici e ricercatori nazionali e internazionali. Tra questi, spicc\u00f2 il legame amicale-professionale con gli psicoanalisti Luigi Boscolo, Gianfranco Cecchin e Giuliana Prata, che divennero noti in tutto il mondo come i quattro della Scuola di Milano. Fu con loro che, dopo un intenso studio della Cibernetica, della Pragmatica della comunicazione umana e della Teoria dei Sistemi, e dopo un breve viaggio di Mara negli Stati Uniti, quest'ultima nel 1967 fond\u00f2 il Centro per lo Studio della Famiglia, fino al 1971 composto anche da Severino Rusconi, Paolo Ferraresi, Simona Taccani e Gabriele Chistoni.\nI quattro della Scuola di Milano si incontravano un giorno a settimana presso il Centro, vedendo famiglie gratuitamente o dietro un compenso bastante appena a pagare le spese. In un caff\u00e8 di una stradina secondaria di Milano leggevano e discutevano i lavori del gruppo di Palo Alto, dedicando ore a discussioni, liti e opera di persuasione reciproca per arrivare a stendere quello che sarebbe stato un importante modello di terapia sistemica e rifiutando sistematicamente gli inviti pressanti dei colleghi di mettere per iscritto le loro idee o di presentarle a qualche evento: il gruppo voleva attendere di avere una propria casistica capace di sostenere il proprio modello, situazione che si manifest\u00f2 (e solo parzialmente, vinti infine dalle insistenti richieste) nel 1975, con il libro \"Paradosso e Controparadosso\" (ed. Feltrinelli). \u00c8 da evidenziare come le relazioni d'\u00e9quipe furono fondamentali: il gruppo credeva fortemente nella necessit\u00e0 di rimanere indipendente da sovvenzioni e pubbliche istituzioni, per evitare fenomeni di pressione che ne potessero disturbare il lavoro.. A spronarli nel loro lavoro fu anche Paul Watzlawick, che nei suoi viaggi in Italia visit\u00f2 il loro Centro e cit\u00f2 la Scuola di Milano in pi\u00f9 di un'occasione.\nIl Centro approfond\u00ec cos\u00ec le dinamiche famigliari implicate nel disturbo anoressico, nonch\u00e9 la complessit\u00e0 delle famiglie a transazioni schizofreniche, pubblicando studi e ricerche all'avanguardia. Il loro esordio sulla scena clinica internazionale fu nel 1974, con la pubblicazione del loro primo articolo in inglese: \"The Treatment of Children through Brief Therapy of Their Parents\", dove vennero messi in evidenza i primi temi fondamentali del loro metodo: l'importanza dell'invio, l'uso dell'\u00e9quipe terapeutica, la connotazione positiva e, in special modo, le prescrizioni di rituali familiari, interventi per l'epoca innovativi usati per cambiare l'interazione familiare.\nLa pubblicazione di \"Paradosso e controparadosso\" fu la carta vincente con cui il gruppo mostr\u00f2 le proprie tecniche e le proprie influenze. La famiglia venne intesa in ottica sistemica, come un sistema in cui il sintomo \u00e8 mantenuto da modelli transazionali governati da regole. Venne introdotto il concetto di \"hybris\", \"la supponenza, la tracotanza, la tensione simmetrica esasperata al punto da non arrendersi di fronte all'evidenza e alla stessa imminenza di morte [...] La pretesa di farcela\" ad avere il controllo nel definire la relazione, a costo di una esasperante lotta simmetrica tra i membri della famiglia che culmina con la squalifica della \"propria definizione della relazione subito, prima che l'altro ci arrivi\" (\"Paradosso e controparadosso\", p. 32).\nIl gruppo spieg\u00f2 dettagliatamente le proprie modalit\u00e0 operative, a partire dalla struttura delle sedute (divise in cinque fasi: preseduta, seduta, discussione della seduta con l'\u00e9quipe, conclusione della seduta e discussione delle reazioni della famiglia al commento o alla prescrizione) fino alla descrizione dettagliata delle tecniche e prescrizioni (come la connotazione positiva, i rituali familiari, le tecniche per recuperare gli assenti e quelle per aggirare la disconferma, ecc.).\nL'idea di base era che il comportamento sintomatico servisse, paradossalmente, a mantenere l'omeostasi della famiglia e che, pertanto, fosse necessario un intervento controparadossale per sostituirla con una pi\u00f9 funzionale. Per far ci\u00f2, all'ingiunzione paradossale (o doppio legame) elaborata dalla Scuola di Palo Alto, il Centro associ\u00f2 le tecniche sopraccitate: una vera innovazione per l'epoca, come testimoniavano interventi quali la \"connotazione positiva\" del sintomo, dichiarato quale mezzo di coesione familiare, tecnica che avvicina il terapeuta alla famiglia (poich\u00e9 non la biasima) e fa s\u00ec che paradossalmente essa si domandi perch\u00e9 mai una cosa talmente positiva (la coesione familiare) debba essere pagata a tale prezzo (la necessit\u00e0 di un paziente), inducendo una prima trasformazione dei giochi comportamentali disfunzionali..\nIl concetto stesso di \"gioco\", in parte mutuato grazie alla Teoria dei tipi logici di Russell, veniva utilizzato dal gruppo di Milano per spiegare specifici modelli rigidi e ridondanti di interazione, come coalizioni tra i membri, determinati comportamenti dei figli o dei genitori, ecc.\nIl \"rituale\", infine, era una tecnica che portava un cambiamento dei giochi attraverso la prescrizione di comportamenti strutturati, in larga parte non verbali, anzich\u00e9 utilizzare la consapevolezza verbale raggiunta con l'insight.\nConclusioni.\nSuccessivamente l'approccio milanese sub\u00ec l'influenza del pensiero della complessit\u00e0 e del costruttivismo attraverso le figure di Heinz von Foerster, Humberto Maturana, Francisco Varela.\nAnche attraverso l'influenza di autrici e autori americani che avevano abbracciato il nuovo modello proveniente dall'Italia e ne avevano dato una loro lettura, negli anni novanta il Milan Approach si \u00e8 caratterizzato per un avvicinamento alle posizioni della narrativa e del costruzionismo sociale, talvolta accentuando la propria posizione di critica verso il linguaggio della psichiatria: al centro di tale posizione teorica c'\u00e8 infatti l'idea che la realt\u00e0 non esista in quanto tale, ma si crei piuttosto nel consenso sociale e nel linguaggio.\nBibliografia.\nPer quanto non esaustiva, dati gli sviluppi tutt'altro che lineari del modello, \u00e8 possibile tracciare una bibliografia-guida rappresentativa dell'evoluzione del Milan Approach.\nI volumi che illustrano le tappe del pensiero del primo gruppo di Milano:\nI lavori che fanno capo a Boscolo e Cecchin e ai collaboratori della scuola di via Leopardi a Milano rappresentano l'approccio milanese come si \u00e8 delineato a partire dagli anni ottanta:\nUn filone \u00e8 stato sviluppato dopo la scissione del team di \"Paradosso e controparadosso\", avvenuta nei primi anni ottanta, da Mara Selvini Palazzoli e, dopo la sua morte, dai suoi principali collaboratori Stefano Cirillo, Matteo Selvini, Anna Maria Sorrentino.\nPer comprendere il movimento sistemico milanese nella cornice della storia della terapia familiare:"}
{"id": "518228", "revid": "599013", "url": "https://it.wikipedia.org/wiki?curid=518228", "title": "Veld (disambigua)", "text": ""}
{"id": "518229", "revid": "14691", "url": "https://it.wikipedia.org/wiki?curid=518229", "title": "Veldt", "text": ""}
{"id": "518230", "revid": "287204", "url": "https://it.wikipedia.org/wiki?curid=518230", "title": "\u015a\u0101nti", "text": "Per la religione induista, la parola sanscrita \u015b\u0101nti (solitamente anglicizzata in shanti o shantih) indica uno stato di assoluta pace interiore e di serena imperturbabilit\u00e0, caratterizzato dall'assenza delle frenetiche onde-pensiero (\"v\u1e5btti\") generate dalla mente; l'individuo che ha raggiunto questa pace \u00e8 estremamente equanime, equilibrato, centrato, moderato, e grazie a questa sua centratura riesce a vivere con perfetta concentrazione e serenit\u00e0 nel qui e ora.\nCaratteristiche.\n\u00c8 un tema ricorrente nell'Induismo, nonch\u00e9 uno dei valori comuni a tutte le sue correnti: numerose infatti sono le scritture induiste che menzionano questo concetto, tra cui i Veda, le Upani\u1e63ad, la Bhagavad Gita. Raggiungere \"\u015b\u0101nti\", la pace che deriva dalla vicinanza o identificazione con Dio (sia che si tratti dell'aspetto personale, \u012a\u015bvara o di quello impersonale, Brahman), \u00e8 l'obiettivo di tutte le principali filosofie e scuole di pensiero induiste. Alcuni esempi:\nIl termine \u00e8 stato usato e diffuso in tempi recenti grazie a personaggi estremamente popolari quali il Mahatma Gandhi e Sathya Sai Baba, che ne hanno fatta menzione nei loro discorsi. Come molti altri termini dell'Induismo, Shanti viene usato anche come nome proprio. "}
{"id": "518235", "revid": "7336", "url": "https://it.wikipedia.org/wiki?curid=518235", "title": "Friedrich August Kekul\u00e9", "text": ""}
{"id": "518238", "revid": "767487", "url": "https://it.wikipedia.org/wiki?curid=518238", "title": "Espers (gruppo musicale)", "text": "Gli Espers sono un gruppo musicale psychedelic/folk statunitense proveniente da Filadelfia. Il gruppo si ispira principalmente alla tradizione del folk inglese di matrice Fairport Convention con aggiunta di una forte componente di folk psichedelico statunitense rivitalizzato nel nuovo millennio dal movimento New Weird America.\nSi sono formati nel 2002 originariamente come trio composto da Greg Weeks (cantautore con 2 album alle spalle da solista), Brooke Sietensons e Meg Baird che si \u00e8 poi espanso fino a diventare un sestetto con l'entrata di Otto Hauser, Helena Espvall e Chris Smith.\nIl loro omonimo album di debutto (\"Espers\", 2004) stampato in origine in sole 300 copie, ebbe un buon successo in ambito underground e fu ristampato dalla Locust. Dopo il singolo \"Riding\" venne pubblicato sempre per Locust l'album di cover, \"The Weed Tree\", nel 2005.\nIl gruppo firma per la Drag City, con la quale pubblica nel 2006 il terzo album \"II\", mentre il quarto album \"III\" \u00e8 del 2009.\nCarriere soliste.\nOltre a Weeks anche altri componenti del gruppo affiancano una propria carriera solista, Helena Epsvall pubblica \"Nimis &amp; Arx\" nel 2005 ed assieme a Masaki Batoh l'album \"Helena Epsvall &amp; Masaki Batoh\" (Drag City, 2008).\nMeg Baird pubblica nel 2008 con Drag City, \"Dear Companion\" ed assieme alla sorella Laura, \"Lonely Town\" a nome \"The Baird Sisters\"."}
{"id": "518240", "revid": "125373451", "url": "https://it.wikipedia.org/wiki?curid=518240", "title": "Metallo non metallo", "text": "Metallo non metallo \u00e8 il secondo disco dei Bluvertigo, uscito nel 1997. La copertina dell'album \u00e8 stata realizzata da Robert Gligorov.\nL'album \u00e8 presente nella classifica dei 100 dischi italiani pi\u00f9 belli di sempre secondo \"Rolling Stone Italia\" alla posizione numero 93.\nTracce.\nTutti i brani sono di Morgan (Marco Castoldi), tranne dove indicato."}
{"id": "518242", "revid": "1610933", "url": "https://it.wikipedia.org/wiki?curid=518242", "title": "Irace del Capo", "text": ""}
{"id": "518243", "revid": "287204", "url": "https://it.wikipedia.org/wiki?curid=518243", "title": "Sindrome dei Balcani", "text": ""}
{"id": "518245", "revid": "125373461", "url": "https://it.wikipedia.org/wiki?curid=518245", "title": "Zero - ovvero la famosa nevicata dell'85", "text": "Zero - ovvero la famosa nevicata dell'85 \u00e8 il terzo disco del gruppo musicale italiano Bluvertigo, pubblicato dall'etichetta discografica Mescal nel 1999.\nIl titolo \u00e8 ispirato alla nevicata che colp\u00ec buona parte dell'Italia, isole comprese, nel gennaio 1985.\nIl disco.\nIl disco arrivava a due anni di distanza dal successo del precedente Metallo non metallo, ed era atteso da tutti come l'album che avrebbe dovuto consacrare la band.\nNell'idearlo e registrarlo, la band si prefiss\u00f2 l'obiettivo di realizzare musica sperimentale e pop allo stesso tempo. Morgan era guidato da un\u2019idea ambiziosa: scrivere un album di canzoni che rispondessero ognuna a un diverso principio costitutivo e usare le migliori tecnologie disponibili in quel momento di passaggio fra analogico e digitale. L'unica cosa che le canzoni avrebbero avuto in comune era il sound, il concetto consisteva nel tradurre in musica l\u2019immagine della grande nevicata citata nel sottotitolo dell\u2019album, che nel gennaio del 1985 aveva fermato Milano per alcuni giorni, in una sorta di gelo digitale, ottenuto eliminando ogni riverbero per dare l\u2019impressione che la musica provenisse da un ambiente e uno spazio non definito. Il risultato avrebbe dovuto avere un suono straniante, glaciale e prepotente.\nLa pre-produzione fu fatta in uno studio messo a punto nel seminterrato insonorizzato della casa di famiglia di Morgan, a Monza. I musicisti improvvisarono senza sosta per nove mesi, poi Morgan di volta in volta si metteva al lavoro per editare il materiale registrato. L'album, pi\u00f9 che una composizione, viene considerato dallo stesso come una scomposizione, in quanto frutto di un totale ri-editing.\nLa band and\u00f2 al Mountain Studios di Montreux solo per il mix del disco, dove ebbe modo di lavorare con David Richards, fonico di David Bowie e dei Queen.\nLa Sony, che aveva sostenuto con grandi aspettative il progetto e investito una cospicua somma per la produzione, sperava di vendere almeno copie. Il disco invece and\u00f2 peggio del precedente, raggiungendo inizialmente le copie. Zero \u00e8 considerato un album difficile e non venne capito n\u00e9 dal pubblico n\u00e9 dalla critica.\nTracce.\nTutti i brani sono testo e musica di Marco Castoldi, tranne dove indicato.\nCuriosit\u00e0.\n\"'Always crashing in the same car' \" \u00e8 la cover di un brano di David Bowie presente nell'album Low del 1977"}
{"id": "518254", "revid": "110157", "url": "https://it.wikipedia.org/wiki?curid=518254", "title": "Espers (album)", "text": "Espers \u00e8 l'omonimo album di debutto degli Espers, pubblicato in origine dalla piccola etichetta Time-Lag in sole 300 copie e poi ristampato da Locust Music nel 2004."}
{"id": "518266", "revid": "217432", "url": "https://it.wikipedia.org/wiki?curid=518266", "title": "Jean-Antoine Caritat de Condorcet", "text": ""}
{"id": "518267", "revid": "767487", "url": "https://it.wikipedia.org/wiki?curid=518267", "title": "Jacob Jonas Bj\u00f6rnst\u00e5hl", "text": "Figlio di Magnus Gabriel Bj\u00f6rnst\u00e5hl, un sottufficiale dell'esercito e di Anna Regina Hjortsberg, figlia del pastore di Husby-Rekarne (piccolo centro abitato nell'attuale comune di Eskilstuna) frequent\u00f2 le scuole primarie a Str\u00e4ngn\u00e4s, in seguito studi\u00f2 presso l'universit\u00e0 di Uppsala dove nel 1757 si laure\u00f2 in filosofia e divenne docente di filologia svedese, dal 1765 fu docente di lingue orientali.\nDal 1767 al 1779 viaggi\u00f2 in Europa e in Asia, dal 1770 al 1773 viaggi\u00f2 in Italia. Le lettere scritte durante i suoi viaggi sono state pubblicate inizialmente in lingua svedese e successivamente in tedesco e italiano."}
{"id": "518268", "revid": "196390", "url": "https://it.wikipedia.org/wiki?curid=518268", "title": "Marchese de Condorcet", "text": ""}
{"id": "518269", "revid": "15756", "url": "https://it.wikipedia.org/wiki?curid=518269", "title": "ADM-20 Quail", "text": "L'ADM-20 Quail era un missile per inganno radar (\"decoy\") sviluppato dagli Stati Uniti d'America.\nDescrizione.\nIl missile era alimentato da un propulsore turbogetto General Electric J85-GE-7. Prima del lancio le ali e la coda erano piegate per ridurre l'ingombro, permettendo di caricare fino a otto missili nel vano bombe di un B-52, bench\u00e9 normalmente ne venissero caricati solo quattro. Il missile veniva sganciato dal vano bombe, le ali e la coda si aprivano e il motore partiva prima che il missile precipitasse. Seguiva una traiettoria programmata prima del lancio dal bombardiere, la traiettoria poteva includere un cambio di velocit\u00e0 e 2 di direzione coprendo un raggio di 825 chilometri. Il Quail aveva a bordo un sistema di contromisure elettroniche e un ripetitore radar, nelle ultime versioni disponeva di chaff e di una sorgente di calore atta a simulare un B-52 nello spettro infrarosso. La fusoliera era disegnata per produrre una risposta radar simile a quella di un B-52.\nCon l'entrata in servizio di radar pi\u00f9 sofisticati nel 1972 gli operatori radar sovietici riuscivano a distinguere tra un B-52 e un Quail circa 21 volte su 23, perci\u00f2 nel 1978 fu ritirato l'ultimo missile. Fino ad allora ne erano stati costruiti circa 600."}
{"id": "518270", "revid": "135224", "url": "https://it.wikipedia.org/wiki?curid=518270", "title": "Ozzfest", "text": "L'Ozzfest \u00e8 un festival musicale che si svolge dal 1996 ogni anno negli Stati Uniti (e successivamente anche in Europa) e ospita prevalentemente gruppi heavy metal. \u00c8 organizzato da Ozzy Osbourne (da cui prende nome) e da sua moglie, Sharon Osbourne.\nStoria.\nIl festival fu creato nel 1996 quando gli organizzatori del festival Lollapalooza rifiutarono l'entrata di Ozzy Osbourne nel tour. Come reazione, Sharon &amp; Ozzy decisero di creare il loro concerto personale, maggiormente incentrato sull'heavy metal. Il tour fu, fin dalla prima edizione, un successo e divenne un evento annuale.\nNel 1998 l'Ozzfest usc\u00ec dagli Stati Uniti per la prima volta, con date in Gran Bretagna. Dopo 4 show, comunque, i Korn, ospiti principali del tour, abbandonarono il concerto e furono subito rimpiazzati dai Therapy?.\nNel 2002 l'Ozzfest esord\u00ec nel centro Europa; il festival per\u00f2 fu macchiato dalla morte del frontman dei Drowning Pool Dave Williams, trovato morto sul suo bus. Tommy Lee sostitu\u00ec la band per il resto del tour.\nNel 2004 il tour fu trasmesso da MTV.\nEdizioni.\n1998.\nNel 1998 l'Ozzfest tenne la sua prima edizione fuori dagli Stati Uniti in Gran Bretagna, con le seguenti formazioni:\nStati Uniti\nGran Bretagna\n2001.\nNel 2001, l'Ozzfest torna per la seconda volta in Gran Bretagna con le seguenti formazioni:\nStati Uniti\nGran Bretagna\n2002.\nL'Ozzfest fece la sua comparsa anche nell'Europa continentale con 9 date tra Germania, Belgio, Gran Bretagna, Paesi Bassi, Polonia, Repubblica Ceca, Irlanda e Portogallo con le seguenti formazioni:\nStati Uniti\nGermania \nGermania \nRepubblica Ceca \nBelgio \nGran Bretagna \nPolonia \nPaesi Bassi \nIrlanda \nPortogallo \n2005.\nL'Ozzfest fece un'altra apparizione in Gran Bretagna fondendosi con il Download Festival con le seguenti formazioni:\nStati Uniti\nGran Bretagna\n2009.\nNon si \u00e8 tenuto nessuno show.\n2010.\nL'Ozzfest fece un'altra apparizione in Gran Bretagna e, per la prima volta, in Israele con le seguenti formazioni:\nStati Uniti\nGran Bretagna\nIsraele\n2011.\nNon si \u00e8 tenuto nessuno show.\n2012.\nNon si \u00e8 tenuto nessuno show.\n2013.\nPer la prima volta l\u2019Ozzfest si tiene solo in Giappone in due giorni.\n1\u00ba giorno\n2\u00ba giorno\n2014.\nNon si \u00e8 tenuto nessuno show.\n2015.\nNon si \u00e8 tenuto nessuno show.\n2016.\nL\u2019Ozzfest si tiene negli Stati Uniti unendosi al festival degli Slipknot (il \"Knotfest\") con il nome \u201cOzzfest Meets Knotfest\u201d svolgendosi in due giorni.\nOzzfest (1\u00ba giorno)\nKnotfest (2\u00ba giorno)\n2017.\nL\u2019Ozzfest, come nell\u2019anno precedente, si unisce al \u2018\u2019Knotfest\u2019\u2019 per un\u2019unica edizione negli Stati Uniti svoltasi in due giorni.\nOzzfest (1\u00ba giorno)\nKnotfest (2\u00ba giorno)\n2018/2019.\nL\u2019Ozzfest si svolge negli Stati Uniti a Inglewood il 31 dicembre 2018 come evento di fine anno con una scaletta che vede Ozzy Osbourne effettuare dal palco il tradizionale conto alla rovescia per la mezzanotte iniziando l'anno 2019 con il brano \u2018\u2019I Don\u2019t Know\u2019\u2019."}
{"id": "518271", "revid": "287204", "url": "https://it.wikipedia.org/wiki?curid=518271", "title": "Grande Scarpata", "text": "La Grande Scarpata (Great Escarpment) \u00e8 una famiglia di rilievi che costituiscono l'orlo degli altopiani interni dell'Africa meridionale, separandoli dalla zona costiera, meno elevata. La Grande Scarpata si estende principalmente nel territorio del Sudafrica e del Lesotho, ma prosegue in parte anche nello Swaziland, nello Zimbabwe orientale, in Namibia e in Angola. Le montagne che appartengono alla Grande Scarpata raggiungono altezze fra i 2000 e i 3000\u00a0m s.l.m. Le vette pi\u00f9 alte si trovano nei monti Drakensberg, nella porzione contenuta nel Lesotho."}
{"id": "518275", "revid": "22356", "url": "https://it.wikipedia.org/wiki?curid=518275", "title": "Itemiridae", "text": ""}
{"id": "518278", "revid": "339392", "url": "https://it.wikipedia.org/wiki?curid=518278", "title": "Federazione Cinofila Internazionale", "text": ""}
{"id": "518295", "revid": "1982", "url": "https://it.wikipedia.org/wiki?curid=518295", "title": "Dorian Gray (attrice)", "text": " Ha recitato coi principali attori italiani del XX secolo, fra i quali Tot\u00f2, Vittorio Gassman, Marcello Mastroianni, Vittorio De Sica, Amedeo Nazzari, Alberto Sordi, Ugo Tognazzi, Nino Manfredi, Gino Cervi, Aldo Fabrizi, Alida Valli e Terence Hill, diretta da Fellini, Comencini, Antonioni, Mattoli e altri.\nBiografia.\nFiglia di Attilio Mangini e di Flora Divina, studia come ballerina alla Scala con Aurel Millos, debuttando in uno spettacolo con Pina Renzi. \u00c8 su consiglio di un coreografo che assume il nome d'arte di Dorian Gray, di chiara ispirazione letteraria.\nPassa poi al palcoscenico, nella rivista \"Votate per Venere\" (1950) con Erminio Macario e Gino Bramieri. Prosegue la carriera nel teatro di rivista con \"Gran Baraonda\" (1952-1953) di Garinei e Giovannini al fianco di Wanda Osiris e Alberto Sordi, con \"Made in Italy\" (1953) un'altra creazione della coppia Garinei-Giovannini che ricompone dopo anni la coppia Wanda Osiris-Erminio Macario, per cui si vede assegnare il titolo di \"Diva dell'anno\" dal Club della Passerella, e infine con \"Passo doppio\" (1954-55) con Ugo Tognazzi e Raimondo Vianello. Vince anche il premio \"Maschera d'argento\".\nIn seguito lascia il teatro per il cinema; prende parte a numerosi film negli anni cinquanta, soprattutto di genere brillante che le procurano grande popolarit\u00e0, nei quali si distingue per una bellezza solare e procace e per una \"verve\" innata. Tra i suoi ruoli principali c'\u00e8 quello della malafemmina in \"Tot\u00f2, Peppino e la... malafemmina\" (1956) di Camillo Mastrocinque, la ballerina del teatro di variet\u00e0 che s'innamora del nipote di Tot\u00f2 e Peppino De Filippo (interpretato da Teddy Reno). Sull'onda del successo di questo film, recita in altre due pellicole con Tot\u00f2, sempre dirette da Camillo Mastrocinque: \"Tot\u00f2 lascia o raddoppia?\" e \"Tot\u00f2, Peppino e i fuorilegge\".\nFederico Fellini la chiama a recitare il ruolo di Jessy, l'amante di Amedeo Nazzari in \"Le notti di Cabiria\". \u00c8 per\u00f2 soprattutto con \"Il grido\" di Michelangelo Antonioni - dove interpreta la benzinaia Virginia - che s'impone al grande pubblico come attrice impegnata e drammatica, allontanando da s\u00e9 l'immagine di bambola sensuale. Seppur doppiata da Monica Vitti l'attrice altoatesina desta l'attenzione della critica mostrando una grande maturazione artistica. Entrata nel cinema d'autore, continua a essere molto richiesta nel cinema brillante; per il film \"Mogli pericolose\" di Luigi Comencini (1958) il suo talento \u00e8 premiato con un Nastro d'Argento come migliore attrice non protagonista.\nSi lega sentimentalmente ad Arturo Tofanelli, giornalista ed editore della rivista \"Tempo\", che dedica negli anni moltissime copertine a Dorian Gray. Tofanelli aiuter\u00e0 inoltre la carriera della diva producendo o co-producendo diversi film che la vedono tra i protagonisti. Nel 1962 l'attrice lavora in una grossa produzione internazionale, \"Marcia o crepa\" di Frank Wisbar con Stewart Granger, primo film a parlare esplicitamente della guerra d'Algeria. In seguito recita ancora in numerose pellicole di genere farsesco e spionistico, fino a met\u00e0 degli anni sessanta, quando, in attesa di un figlio da Tofanelli, abbandona le scene ritirandosi a vita privata. Le sue ultime due apparizioni sono del 1965 in \"Thrilling\" (episodio diretto da Gian Luigi Polidoro) con Walter Chiari e, sempre nel 1965, in \"I criminali della metropoli\", uscito nel 1967, diretto dal cugino Gino Mangini.\nA quasi quarant'anni, decide di ritirarsi completamente dalle scene, trasferendosi a Torcegno, paese di origine della madre in cui lo zio Ermete aveva una casa, costruendosi poi una villa propria in localit\u00e0 Mocchi. Qui cresce il figlio Massimo Arturo Tofanelli, nato nel 1963.\nIl 15 febbraio 2011, all'et\u00e0 di 83 anni, si toglie la vita con un colpo di pistola alla tempia. Avendo sempre affermato di essere nata nel 1936, alla sua morte i media affermarono che l'attrice aveva compiuto da poco 75 anni, quando in realt\u00e0 ne aveva appena compiuti 83, essendo nata il 2 febbraio 1928."}
{"id": "518296", "revid": "22475", "url": "https://it.wikipedia.org/wiki?curid=518296", "title": "Equijubus normani", "text": "Equijubus normani \u00e8 il nome dato a un dinosauro erbivoro descritto per la prima volta nel 2003, i cui resti sono stati scoperti in Cina in strati del Cretaceo.\nAntenato degli adrosauri.\nI resti fossili di questo animale comprendono gran parte dello scheletro postcranico e un cranio molto ben conservato, che permette di classificare questo animale tra i grandi erbivori noti come iguanodonti, che ebbero un grande successo nel corso di tutto il Cretaceo. In particolare \"Equijubus\" sembrerebbe essere stato un possibile antenato degli adrosauri, o dinosauri a becco d'anatra, una famiglia di iguanodonti dalle eccezionali specializzazioni craniche. Una descrizione completa di questo animale non \u00e8 ancora stata fatta e la classificazione \u00e8 ancora incerta.\nEquijubus, in ogni caso, doveva essere un grande animale semibipede, erbivoro, lungo forse 9 metri, munito di un cranio corto e piuttosto alto. La sua scoperta, in terreni cinesi risalenti alla fine del Cretaceo inferiore (Albiano) rinforza la tesi secondo la quale gli adrosauri si originarono in Asia. Si dice che \"Equijubus\" potrebbe essere stato simile ad altri iguanodonti evoluti vissuti nello stesso luogo e pi\u00f9 o meno nello stesso periodo, come \"Altirhinus\" e \"Jinzhousaurus\"."}
{"id": "518297", "revid": "339392", "url": "https://it.wikipedia.org/wiki?curid=518297", "title": "Capostazione", "text": ""}
{"id": "518298", "revid": "14691", "url": "https://it.wikipedia.org/wiki?curid=518298", "title": "Lingua khoisan", "text": ""}
{"id": "518300", "revid": "22356", "url": "https://it.wikipedia.org/wiki?curid=518300", "title": "Equijubus", "text": ""}
{"id": "518301", "revid": "2128848", "url": "https://it.wikipedia.org/wiki?curid=518301", "title": "Peperoncino", "text": "Il peperoncino \u00e8 il nome comune dato alla bacca ottenuta da alcune variet\u00e0 piccanti del genere di piante \"Capsicum\" utilizzata principalmente come condimento.\nPur provenendo dal medesimo genere del peperone, il peperoncino se ne differenzia poich\u00e9 contiene la capsaicina, un composto chimico presente in diverse concentrazioni a seconda delle variet\u00e0, responsabile della piccantezza della bacca. La piccantezza di un peperoncino si indica utilizzando la scala di Scoville, che misura la quantit\u00e0 di capsaicina contenuta (16 unit\u00e0 di Scoville sono equivalenti a una parte di capsaicina per milione).\nVariet\u00e0.\nEsempi di peperoncino sono:\nUtilizzi in cucina.\nIn Mesoamerica era utilizzato nella preparazione della cioccolata calda ed \u00e8 alla base di vari piatti di origine preispanica. Attualmente viene consumato fresco, fritto o arrostito, in scatola ed in polvere, schiacciato o macinato a secco. \u00c8 un ingrediente tradizionale nelle cucine del Messico, dei Caraibi, della Thailandia, del Per\u00f9, del Cile e della Bolivia. \u00c8 un ingrediente ampiamente utilizzato nella gastronomia del Sud America sia per il suo sapore piccante che per colorare i piatti.\nIn Italia il peperoncino \u00e8 utilizzato solitamente come condimento: pu\u00f2 essere mangiato fresco o secco, ed \u00e8 usato ad esempio per realizzare la polvere di chili e per insaporire grigliate, curry, o salse piccanti.\nLa paprica.\nUna volta acclimatato in Europa, divenne consuetudine essiccare e macinare il peperoncino ed usarlo per condire e colorare diversi tipi di salsicce e piatti. Gli spagnoli la chiamavano \"piment\u00f3n\", che pu\u00f2 essere dolce o piccante; negli Stati Uniti e nelle zone dell'America Latina (dove paprica \u00e8 il frutto fresco) si usa la parola ungherese \"paprika\", in francese \"piments doux\", in tedesco e olandese si usa anche la parola ungherese \"paprika\" e, nella cucina ungherese, la paprika, soprattutto quella piccante ottenuta dal peperoncino, \u00e8 ampiamente utilizzata per aromatizzare gulasch e salsicce ed \u00e8 considerata la spezia nazionale in quel paese.\nL'uso, sia dolce che piccante, \u00e8 molto diffuso in Spagna per la preparazione di alcuni insaccati tradizionali.\n\u00c8 anche un condimento molto diffuso nel Maghreb, in particolare una purea di peperoncino rosso essiccato chiamata harissa () originaria della Tunisia e molto utilizzata con il rinomato cuscus, piatto tradizionale tipico della cucina di questa regione.\nValori nutrizionali.\nI valori nutrizionali del peperoncino possono variare in base alle diverse variet\u00e0; i seguenti valori sono la media tra i valori di un generico \"peperoncino rosso\" e uno \"verde\", per 100\u00a0g di alimento:\nAltri utilizzi.\nMedicinale.\nUna caratteristica della capsaicina contenuta nella maggior parte delle variet\u00e0 di peperoncino \u00e8 che pu\u00f2 intorpidire la regione dell'epidermide dove si \u00e8 depositata, in modo che venga applicata localmente sulla pelle per far scomparire il dolore nei pazienti con artrite, herpes zoster, neuropatia diabetica, mastectomia e cefalea.\nStudi effettuati nell'anno 2007 hanno isolato la molecola QX-314, che ha la propriet\u00e0 di attraversare la parete cellulare dei neuroni recettori del dolore e deinnervarli, inibendo cos\u00ec totalmente qualsiasi sensazione, senza intaccare il funzionamento degli altri neuroni. Per questo motivo pu\u00f2 essere utilizzato come anestetico, essendo indicato per condizioni con dolore cronico o per situazioni di dolore acuto (come nelle iniezioni epidurali durante un parto difficile).\nAlcuni studi hanno riportato che l'assunzione regolare di peperoncino, \u00e8 associata a una riduzione della mortalit\u00e0. \nIl peperoncino favorisce anche una buona digestione perch\u00e9 aumenta la produzione di saliva e succhi gastrici.\nProtezione dei raccolti.\nGli agricoltori in Africa e nel subcontinente indiano usano il peperoncino per difendere i raccolti dagli elefanti. I peperoncini vengono spalmati su recinzioni ed altre strutture per tenere lontani gli elefanti, poich\u00e9 hanno un naso molto sensibile che permette loro di annusarli, allontanandoli. Ci\u00f2 riduce al minimo la possibilit\u00e0 di pericolosi scontri tra persone ed elefanti.\nDifesa personale.\nLa capsaicina estratta dal peperoncino viene utilizzata nella preparazione di un aerosol come arma non letale."}
{"id": "518305", "revid": "1071913", "url": "https://it.wikipedia.org/wiki?curid=518305", "title": "L'uomo che cadde sulla Terra (film)", "text": "L'uomo che cadde sulla Terra (\"The Man Who Fell to Earth\") \u00e8 un film del 1976 diretto da Nicolas Roeg.\nPellicola di fantascienza il cui soggetto \u00e8 tratto dall'omonimo romanzo di Walter Tevis.\nIl ruolo di protagonista \u00e8 ricoperto dal cantante rock inglese David Bowie, al suo esordio nella recitazione.\nTrama.\nUn uomo, con l'aria di un vagabondo e con passaporto britannico a nome di un tale Thomas Jerome Newton, si reca in una gioielleria di una cittadina del Kentucky per vendere una fede d'oro.\nTempo dopo, un avvocato di New York di nome Oliver Farnsworth e specialista in brevetti industriali, riceve la visita di Newton, il quale chiede di esaminare degli incartamenti relativi a delle sue invenzioni. Il legale capisce di trovarsi nove potenziali brevetti rivoluzionari, nel campo dell'Elettronica, della Chimica, della Fotografia e della Musica.\nUn professore di Chimica dell'Universit\u00e0 di Chicago, Nathan Bryce, incuriositosi di un nuovo procedimento fotografico, di un principio a lui stesso ignoto, coglie l'occasione per abbandonare il mondo accademico e dedicarsi ad una pi\u00f9 proficua attivit\u00e0 presso la multinazionale World Enterprises Corp., origine della tecnica innovativa.\nNewton ha uno spiacevole incidente in un albergo di Louisville (Kentucky), prendendo un ascensore, di un tipo vetusto in quanto azionato con una leva a mano. L'accelerazione brusca gli causa svenimento ed emorragia. Salvato da una cameriera, Mary-Lou, viene da questa accudito durante la convalescenza. Tra i due nasce un'amicizia seguita da un rapporto affettivo.\nNewton trascorre un certo periodo in casa di lei, gestendo il lavoro via telefono. La donna, sebbene semplice e della classe medio bassa, \u00e8 incuriosita da alcune stranezze e lacune di lui. Ben presto i due si trasferiscono in una casa sul lago, nei pressi del centro di ricerche e sviluppo.\nUn paesaggio verde e rigoglioso si trasforma improvvisamente in uno arido, popolato da una famiglia di umanoidi alieni, probabili superstiti e probabili congiunti di Newton.\nIl professor Nathan Bryce ha lasciato l'universit\u00e0, \u00e8 stato assunto dalla World Enterprises per occuparsi di ricerche sulla conservazione dell'energia. Newton invece si fa costruire una casa sulla riva del lago presso Haneyville e porta Mary-Lou con s\u00e9; fra i due tuttavia la tensione aumenta, lei percepisce che l'uomo nasconde qualcosa, lui \u00e8 sempre pi\u00f9 insofferente come se gli mancasse il tempo; soffre di visioni che si sovrappongono alla sua percezione, vede una famiglia vestita con tute salvavita che attraversa il paesaggio desolato di un pianeta che non pu\u00f2 essere la Terra.\nBryce incontra Newton, il quale a sua volta considera il primo un individuo affidabile, cui confidare la natura dell'impresa, la costruzione di una capsula spaziale per un lungo viaggio che sembra di sola andata. Bryce, citando il motto latino della Royal Air Force, si sorprende della non conoscenza dello stesso idioma da parte di Newton. Il ricercatore indaga sulla natura del suo datore di lavoro, scoprendo da una radiografia, una natura letteralmente aliena.\nIl volume di attivit\u00e0 World Enterprises, minaccia i grandi trust dell'impresa, al punto da mobilitare la CIA. Un agente contatta Farnsworth per convincerlo a collaborare, l'uomo rifiuta di tradire la fiducia del suo capo. La CIA decide di fare terra bruciata intorno a Newton.\nNewton si sente sempre pi\u00f9 solo, le sue visioni si intensificano. Dopo un litigio con Mary-Lou decide di rivelarsi alla donna nel suo aspetto reale, senza capelli e epidermide posticci. La ragazza si rende conto che Newton \u00e8 una creatura extraterrestre, e deve vincere il terrore e lo smarrimento. Lui le lascia la casa e un'enorme cifra di denaro e si ritira in una baracca nel deserto.\nQui Newton convoca Nathan Bryce; sa che l'uomo ha scoperto la verit\u00e0, si \u00e8 accorto della radiografia perch\u00e9 il suo occhio pu\u00f2 vedere i raggi X. Si fida per\u00f2 di lui, gli racconta di provenire da un mondo nel quale la vita \u00e8 in grave pericolo di estinzione:\nFinalmente il programma spaziale della World Enterprises giunge al termine, l'astronave \u00e8 pronta per il lancio dal centro ricerche del Kentucky, Thomas Jerome Newton sar\u00e0 l'unico membro dell'equipaggio. La rampa \u00e8 circondata da una folla di curiosi, spettatori, giornalisti e polizia. \u00c8 questo il momento che la CIA ha scelto per colpire. A New York, due sicari con caschi da football si introducono nell'appartamento di Oliver Farnsworth e lo scaraventano gi\u00f9 dalla finestra. L'autista di Newton, corrotto dagli agenti, rapisce il suo capo portandolo via con la limousine, un'ora prima del decollo dell'astronave.\nNewton viene tenuto segregato nell'ala deserta di un hotel, in balia di \u00e9quipe di medici chiamati a investigare sulla sua possibile natura extraterrestre. Gli esami si prolungano indefinitamente, per la disperazione Newton cade in preda all'alcol, che il suo metabolismo non tollera. La World Enterprises versa in gravi difficolt\u00e0 finanziarie. Nathan Bryce, convinto dalla CIA a collaborare, visita Newton in prigionia ma non \u00e8 in grado di aiutarlo. Lui e Mary-Lou, gli unici due dei quali l'extraterrestre si fidasse, ora hanno una relazione. Bryce riesce a ottenere che alla donna sia permesso di fare visita al suo ex amante, che non appare minimamente invecchiato malgrado il trascorrere del tempo. Newton \u00e8 amareggiato, sconsolato, ma confessa di non essere in grado di odiare nessuno, e neppure di amare Mary-Lou.\n\u00c8 l'ultima volta che i due si vedono. Poco per volta, gli esami medici sull'organismo di Newton eliminano ogni traccia della sua origine extraterrestre, e la sua vista rimane danneggiata dai raggi X dei medici. Il tempo trascorre per tutti tranne per Newton.\nUn giorno in cui Newton si aggira senza meta nel grande appartamento della sua prigionia, si accorge che la porta \u00e8 aperta e la sorveglianza sembra svanita. Fugge senza pensarci un momento, attraversa a piedi scalzi l'albergo ignorato da tutti e si dilegua in strada.\n\u00c8 Natale, Mary-Lou e Nathan Bryce vivono insieme, invecchiati e perseguitati dal rimorso e dal dispiacere. Un giorno in un negozio di musica Bryce chiede di ascoltare un vinile, l'artista riportato sulla copertina \u00e8 The Visitor, \u201cil Visitatore\u201d. Riconosce la voce. Dopo lunghe ricerche, un Nathan Bryce con barba e capelli ormai completamente bianchi rintraccia Newton, che dimostra sempre la stessa et\u00e0, seduto ad un tavolino di un bar dove annega nell'alcool la propria rassegnazione. Newton si informa sulla salute di Mary-Lou - lo scienziato non ha il coraggio di rivelargli che vivono insieme - domanda se abbiano bisogno di soldi, dato che ne ha a profusione, e apprende su come Bryce sia riuscito a rintracciarlo, tramite il disco che lui ha inciso come messaggio, nella speranza che un giorno sua moglie possa ascoltarlo captando le trasmissioni radio terrestri. \u201cSi sente amareggiato per qualcosa?\u201d domanda Bryce. \u201cAmareggiato? No\u201d, risponde Newton. \u201cProbabilmente vi avremmo trattato allo stesso modo, se fosse venuto lei da noi.\u201d\nTra Newton e Bryce sembra esserci una piccola speranza, ma l'extraterrestre china il capo e muore nell'ultima scena.\nColonna sonora.\nBowie scrisse con Paul Buckmaster una colonna sonora per il film che non piacque al regista e fu scartata. L'artista inglese si infuri\u00f2 per il rifiuto e a fine anno licenzi\u00f2 il proprio manager Michael Lippman, ritenendolo colpevole di non aver convinto Roeg a usare la sua musica. Il regista bas\u00f2 quindi la colonna sonora su brani di Stomu Yamashta e John Phillips.\nCritica.\nNicolas Roeg, conosciuto soprattutto come direttore della fotografia (per citare un altro film di fantascienza, \"Fahrenheit 451\" di Fran\u00e7ois Truffaut) scelse il romanzo di Walter Tevis fra centinaia di possibili soggetti di fantascienza. \"L'uomo che cadde sulla Terra\" non si basa su mirabolanti effetti speciali: Roeg cambia il punto di vista del classico film di genere, si pone cio\u00e8 nei panni dell'alieno per raccontare la solitudine, i timori e le sconfitte della civilt\u00e0 d'oggi.\nIl film vede l'esordio cinematografico della rockstar David Bowie, gi\u00e0 noto per l'immagine androgina (si esibiva in concerto nelle sembianze di un alieno umanoide, Ziggy Stardust) che in questo caso presta a Thomas Jerome Newton conferendo al personaggio uno sconcertante spessore, una credibilit\u00e0 che \u00e8 data da un'aura di mistero e da una problematicit\u00e0 che ne alimenta il carisma a discapito dell'azione, al punto da diventare il centro di gravit\u00e0 del film stesso. Il protagonista sembra ricalcato su Walter Tevis, l'autore del romanzo da cui \u00e8 tratto il soggetto: un uomo schivo e solitario che utilizz\u00f2 il ritratto di se stesso come metafora della condizione esistenziale dell'uomo moderno. Newton gli somiglia nel fisico, nel carattere e nella dipendenza dall'alcool, nel rapporto doloroso con gli ospedali e i ferri chirurgici, nella constatazione del lento deterioramento del corpo dall'interno (Tevis mor\u00ec di tumore dopo avere trascorso buona parte della vita a Haneyville, la citt\u00e0 in cui arriva dallo spazio l'uomo che cadde sulla Terra). Il film di Roeg affronta da una diversa angolazione i temi del romanzo di Tevis, l'angoscia della solitudine e l'alienazione del diverso, moltiplicandone l'interesse.\nMai legata a codici visivi convenzionali, questa pellicola si distingue soprattutto per il linguaggio fotografico molto sobrio, che accompagna con colori e contrasti pregnanti i significati di dolore e di speranza dell'azione e dei dialoghi: un'estetica fotografica ricercata che grazie alla precedente professione \u201ctecnica\u201d del regista riesce a fondersi con lo stile narrativo voluto dalla sceneggiatura, rimanendo essenziale nella composizione, paradossalmente invisibile. Predominano i toni scuri della tristezza, della paura, del mistero, e anche la passione erotica soggiace a colori stinti, come a voler ribadire l'ingombrante presagio di morte.\nNel film il contributo musicale di David Bowie \u00e8 sostanzialmente nullo, se si eccettua qualche frammento isolato. Alcuni fan credono che l'album \"The Visitor\" che Bryce prende in mano nel negozio di dischi sia la colonna sonora originale che Bowie scrisse per il film, che fu tuttavia rifiutata da Roeg perch\u00e9 troppo sperimentale e composta sotto il pesante effetto della cocaina: circa 10g al giorno per sua stessa ammissione. Il commento musicale venne quindi affidato a John Phillips e Stomu Yamashta.\nNella pellicola appaiono in un cameo l'astronauta statunitense James Lovell, veterano dello spazio reduce dal naufragio della missione Apollo 13 che interpreta se stesso, e lo scrittore Terry Southern nei panni di un reporter.\nIl film pu\u00f2 risultare sconcertante per lo spettatore che fa riferimento alla logica cartesiana, dal momento che \u00e8 disseminato di lacune narrative, cambi di direzione labirintici, brusche ellissi temporali che devono essere colmate con l'immaginazione, situazioni accennate e non sviluppate. L'impressione \u00e8 che l'effetto d'insieme del film sfugga alle intenzioni della produzione verso una direzione differente, che con il sostegno del pubblico colto assume toni intellettualistici, quasi filosofici. \"L'uomo che cadde sulla Terra\" pu\u00f2 infatti essere interpretato in due modi: come la storia di un extraterrestre che diventa ricchissimo e potentissimo vendendo all'industria i mirabolanti segreti tecnologici della sua lontana civilt\u00e0; oppure come una parabola con risonanze cristologiche, suggestioni di una seconda \u201cdiscesa sulla Terra\u201d e di un secondo martirio."}
{"id": "518306", "revid": "26891", "url": "https://it.wikipedia.org/wiki?curid=518306", "title": "SS-1 'Scud'", "text": ""}
{"id": "518307", "revid": "26891", "url": "https://it.wikipedia.org/wiki?curid=518307", "title": "Scud", "text": ""}
{"id": "518310", "revid": "1543377", "url": "https://it.wikipedia.org/wiki?curid=518310", "title": "Antidorcas marsupialis", "text": "Lo springbok (Antidorcas marsupialis ) \u00e8 un'antilope di medie dimensioni presente esclusivamente nelle regioni meridionali e sud-occidentali dell'Africa. Unico membro del genere Antidorcas , questo ruminante venne descritto per la prima volta dallo zoologo tedesco Eberhard August Wilhelm von Zimmermann nel 1780. Ne sono state identificate tre sottospecie. Antilope dalle forme leggere e dalle lunghe zampe, lo springbok raggiunge 71\u201386\u00a0cm di altezza al garrese e pesa tra i 27 e i 42\u00a0kg. Entrambi i sessi sono muniti di un paio di corna nere, lunghe 35\u201350\u00a0cm, che si incurvano all'indietro. Lo springbok \u00e8 caratterizzato da una faccia di colore bianco, con una striscia scura che va dagli occhi fino alla bocca, da un manto di colore marrone chiaro su cui spicca una striscia bruno-rossastra che attraversa i fianchi, dalla parte alta delle zampe anteriori alle natiche, e da un lembo di lunghi peli bianchi sul posteriore.\nAttivo prevalentemente all'alba e al crepuscolo, lo springbok forma harem (branchi composti da individui di entrambi i sessi). In passato gli springbok del deserto del Kalahari e del Karoo migravano in gran numero attraverso la regione, nel corso di spostamenti che venivano chiamati \"trekbokken\". Una caratteristica unica dello springbok \u00e8 il pronking, una serie di salti in aria, fino a 2 m di altezza dal suolo, effettuati con le zampe tese, il dorso inarcato e i peli bianchi del posteriore sollevati. Lo springbok \u00e8 principalmente un brucatore che si nutre di arbusti e succulente; questa antilope pu\u00f2 vivere senza bere per anni, ricavando tutta l'acqua di cui ha bisogno dalla vegetazione succulenta di cui si nutre. La riproduzione pu\u00f2 avere luogo in ogni periodo dell'anno, ma il picco delle nascite si riscontra durante la stagione delle piogge, quando il cibo \u00e8 pi\u00f9 abbondante. Dopo una gestazione di cinque-sei mesi nasce quasi sempre un unico piccolo; lo svezzamento avviene verso i sei mesi di et\u00e0 e il piccolo lascia la madre pochi mesi dopo.\nLo springbok abita le zone aride dell'Africa meridionale e sud-occidentale. L'Unione Internazionale per la Conservazione della Natura (IUCN) lo classifica come specie a rischio minimo (\"Least Concern\"). Attualmente non vi sono fattori che possano mettere a rischio la sua sopravvivenza a lungo termine; lo springbok, infatti, \u00e8 una delle poche specie di antilopi ad avere una popolazione in aumento. \u00c8 una preda molto popolare tra i cacciatori e la sua carne e le sue pelli sono molto richieste. Lo springbok \u00e8 l'animale nazionale del Sudafrica.\nEtimologia.\nIl nome comune \u00abspringbok\u00bb deriva dalle parole afrikaans \"spring\" (\u00absalto\u00bb) e \"bok\" (\u00abantilope\u00bb o \u00abcapra\u00bb); il primo utilizzo documentato del nome risale al 1775. Il suo nome scientifico \u00e8 \"Antidorcas marsupialis\"; l'appellativo del genere deriva dai termini greci \"anti\", \u00abopposto\u00bb, e \"dorcas\", \u00abgazzella\u00bb, e sta ad inticare che l'animale, pur avendo un aspetto molto simile, non \u00e8 una gazzella. L'epiteto specifico \"marsupialis\" deriva dal latino \"marsupium\" (\u00abtasca\u00bb) e si riferisce al lembo di pelle ripiegato come una tasca situato lungo la linea mediana del dorso, fino alla coda. In effetti, \u00e8 proprio questa caratteristica fisica che distingue lo springbok dalle gazzelle vere e proprie.\nTassonomia ed evoluzione.\nLo springbok \u00e8 l'unico membro del genere \"Antidorcas\" e viene classificato all'interno della famiglia Bovidae. Venne descritto per la prima volta dallo zoologo tedesco Eberhard August Wilhelm von Zimmermann nel 1780. Zimmermann lo assegn\u00f2 al genere \"Antilope\" (al quale appartiene l'Antilope cervicapra), ma nel 1845 lo zoologo svedese Carl Jakob Sundevall ne fece l'unico rappresentante del genere \"Antidorcas\" da lui istituito.\nNel 2013 Eva Verena B\u00e4rmann (dell'universit\u00e0 di Cambridge) e i suoi colleghi si dedicarono ad una revisione della filogenesi della sottofamiglia Antilopinae sulla base dei pi\u00f9 recenti dati nucleari e mitocondriali. Il loro studio dimostr\u00f2 che lo springbok e il gerenuk (\"Litocranius walleri\") formano un loro proprio clade con la saiga (\"Saiga tatarica\") come \"sister taxon\". Lo studio ha sottolineato che la saiga e lo springbok potrebbero essere notevolmente differenti dal resto degli antilopini; nel 2007 uno studio filogenetico aveva addirittura suggerito che le due specie avrebbero potuto costituire un \"sister clade\" del gerenuk. Il seguente cladogramma \u00e8 basato sullo studio del 2013.\nI pi\u00f9 antichi resti fossili appartenenti ad uno springbok risalgono al Pliocene; questa antilope sembra essersi evoluta circa tre milioni di anni fa a partire da un antenato simile alla gazzella. Sono state identificate tre specie fossili di \"Antidorcas\", oltre a quella attuale, e sembra che in passato i rappresentanti di questo genere fossero presenti in tutta l'Africa. Due di queste forme, \"A. bondi\" e \"A. australis\", scomparvero circa 7000 anni fa (Olocene inferiore). La terza, \"A. recki\", probabilmente dette origine all'attuale \"A. marsupialis\" nel corso del Pleistocene, circa 100.000 anni fa. I fossili di queste specie sono stati rinvenuti in vari siti di Pliocene, Pleistocene e Olocene situati in Africa settentrionale, meridionale e orientale. Fossili risalenti a 80.000 e 100.000 anni fa sono stati portati alla luce, rispettivamente, a Herolds Bay (Provincia del Capo Occidentale, Sudafrica) e a Florisbad (Free State).\nVengono riconosciute tre sottospecie:\nDescrizione.\nLo springbok \u00e8 un'antilope dalla struttura leggera, con zampe e collo lunghi. Entrambi i sessi misurano 71\u201386\u00a0cm di altezza al garrese e 120\u2013150\u00a0cm di lunghezza testa-corpo. In entrambi i sessi il peso pu\u00f2 variare tra i 27 e i 42\u00a0kg. La coda, lunga 14\u201328\u00a0cm, termina con un breve ciuffo nero. Le varie sottospecie differiscono parecchio per peso e dimensioni. Nel corso di un apposito studio sono state calcolate le dimensioni medie per ciascuna delle tre. I maschi di \"A. m. angolensis\" misurano 84\u00a0cm di altezza al garrese, mentre le femmine ne raggiungono 81. I maschi pesano circa 31\u00a0kg, mentre le femmine, leggermente pi\u00f9 pesanti, 32. \"A. m. hofmeyri\" \u00e8 la sottospecie di maggiori dimensioni: i maschi sono alti quasi 86\u00a0cm, ma le femmine, molto pi\u00f9 basse, 71\u00a0cm. I maschi, del peso di 42\u00a0kg, sono pi\u00f9 pesanti delle femmine, che pesano 35\u00a0kg. Al contrario, \"A. m. marsupialis\" \u00e8 la sottospecie pi\u00f9 piccola: i maschi sono alti 75\u00a0cm e le femmine 72. Il peso medio dei maschi \u00e8 di 31\u00a0kg, mentre quello delle femmine di 27\u00a0kg. Un ulteriore studio ha messo in luce una stretta correlazione tra la disponibilit\u00e0 di proteine nella dieta invernale e il peso corporeo.\nSulla faccia bianca spiccano due strisce scure che vanno dall'angolo degli occhi fino alla bocca. Sulla fronte \u00e8 presente una chiazza scura. Negli esemplari giovani le strisce e la macchia sono di colore marrone chiaro. Le orecchie, strette e appuntite, misurano 15\u201319\u00a0cm. Generalmente di colore marrone chiaro, lo springbok possiede una banda bruno-rossastra che corre orizzontalmente dalla parte alta delle zampe anteriori fino al margine delle natiche, separando la colorazione scura del dorso da quella bianca dell'addome. La coda (eccetto il ciuffo terminale di peli neri), le natiche, la parte interna delle zampe e il posteriore sono di colore bianco candido. Sono presenti inoltre altre due variet\u00e0 - una forma nera ed una bianca - selezionate artificialmente in alcuni ranch del Sudafrica. Sebbene alla nascita presentino un manto di colore nero uniforme, gli adulti di springbok nero, raggiunta la maturit\u00e0, presentano un manto caratterizzato da due diverse tonalit\u00e0 di bruno-cioccolato e sviluppano un disegno bianco sulla faccia. Gli springbok bianchi, invece, come indica il nome, hanno una colorazione prevalentemente bianca con una striscia di colore camoscio chiaro sui fianchi.\nAnche le tre sottospecie differiscono tra loro nella colorazione. \"A. m. angolensis\" ha un manto di colore da marrone a tenn\u00e9, con strisce marrone scuro sulla faccia che si estendono per due-terzi della lunghezza del muso. Mentre la striscia laterale \u00e8 quasi nera, quelle che contornano il posteriore sono marrone scuro. La macchia marrone sulla fronte si estende fino alivello degli occhi ed \u00e8 separata dalla colorazione bianco intenso della faccia da un bordo marrone scuro. Sul naso \u00e8 presente una macchia marrone. \"A. m. hofmeyri\" \u00e8 di colore fulvo chiaro, con sottili strisce marrone scuro sulla faccia. Le strisce sui fianchi variano da marrone scuro a nero e quelle posteriori sono marroni. La macchia sulla fronte, marrone scura o fulva, si estende oltre il livello degli occhi e si fonde con il bianco della faccia senza alcuna linea di demarcazione. Sul naso pu\u00f2 essere presente una debole macchia di colore chiaro. \"A. m. marsupialis\" presenta un manto marrone castano, con sottili strisce chiare sulla faccia. Le strisce in prossimit\u00e0 del posteriore sono ben marcate, mentre quella sui fianchi \u00e8 marrone scuro. La fronte pu\u00f2 essere marrone, fulva o bianca, ma la macchia non si estende mai oltre gli occhi ed \u00e8 priva di contorni netti. Il naso pu\u00f2 essere bianco o presentare una macchia marrone.\nLa pelle lungo la parte mediana del dorso \u00e8 ripiegata su s\u00e9 stessa ed \u00e8 ricoperta da peli bianchi lunghi 15\u201320\u00a0cm che vengono sollevati da appositi muscoli erettori (situati tra i follicoli piliferi). Questi peli bianchi sono quasi completamente nascosti da quelli marroni circostanti fino a quando la piega non si apre: questa particolarit\u00e0 \u00e8 una delle principali caratteristiche che distinguono questa antilope dalle gazzelle. Tuttavia, essa si differenzia anche per altri aspetti, ad esempio per il fatto di avere due premolari su ogni semiarcata, piuttosto che tre come le gazzelle. Ci\u00f2 fa s\u00ec che lo springbok abbia 28 denti, invece che 32 come le gazzelle. Inoltre nello springbok il ponte del naso \u00e8 pi\u00f9 lungo, largo e rigido, le guance sono dotate di una muscolatura pi\u00f9 forte e le corna hanno una struttura diversa.\nEntrambi i sessi sono dotati di corna nere, lunghe circa 35\u201350\u00a0cm, diritte alla base ma rivolte all'indietro all'estremit\u00e0. In \"A. m. marsupialis\" le femmine hanno corna pi\u00f9 sottili di quelle dei maschi; inoltre, nelle prime raggiungono una lunghezza pari soltanto al 60-70% di quelle dei secondi. Le corna presentano una circonferenza alla base di 71\u201383\u00a0mm, ma si affusolano fino ad avere una circonferenza all'estremit\u00e0 di 56\u201365\u00a0mm. Nelle altre due sottospecie, tuttavia, le corna di entrambi i sessi sono quasi del tutto simili. L'impronta lasciata dagli zoccoli di questa specie, stretta e appuntita, \u00e8 lunga 5,5\u00a0cm.\nEcologia e comportamento.\nGli springbok sono attivi soprattutto verso l'alba e il crepuscolo, ma la loro attivit\u00e0 \u00e8 influenzata dalle condizioni meteorologiche: quando fa molto caldo possono nutrirsi anche di notte, mentre nei mesi pi\u00f9 freddi non \u00e8 raro vederli pascolare anche nelle ore pi\u00f9 calde della giornata. Riposano all'ombra di alberi o arbusti e spesso si sdraiano perfino su terreno scoperto quando \u00e8 pi\u00f9 freddo. La struttura sociale degli springbok \u00e8 simile a quella delle gazzelle di Thomson. Vivono in branchi misti o in harem dove vi \u00e8 un rapporto tra femmine e maschi grossomodo di 3:1; esistono anche gruppi di scapoli. Durante la stagione degli amori i maschi si radunano in branchi e si aggirano per le pianure in cerca di femmine con cui accoppiarsi. Le femmine, invece, vivono con la propria prole all'interno di branchi che solo molto raramente comprendono dei maschi dominanti. I maschi territoriali radunano i gruppi di femmine che penetrano all'interno dei loro territori e tengono queste ultime lontane dalle attenzioni degli scapoli; le madri e i loro piccoli possono raggrupparsi in appositi gruppi-nursery separati dagli harem e dai gruppi di scapoli. Dopo lo svezzamento le giovani femmine rimangono con la madre fino alla nascita del piccolo successivo, mentre i maschi si uniscono ai gruppi di scapoli.\nUno studio sul comportamento di vigilanza dei branchi ha rivelato che gli individui ai margini della mandria tendono ad essere pi\u00f9 cauti; il tasso di vigilanza diminuisce con l'aumentare delle dimensioni del gruppo. \u00c8 stato riscontrato che le dimensioni del gruppo e la distanza da strade e cespugli hanno una maggiore influenza sul grado di vigilanza degli springbok, pi\u00f9 tra gli esemplari che pascolano che tra i loro simili che brucano. Gli adulti sono risultati essere pi\u00f9 vigili dei giovani, e i maschi pi\u00f9 vigili delle femmine. Gli springbok che attraversano una zona ricoperta da cespugli tendono ad essere pi\u00f9 vulnerabili agli attacchi dei predatori in quanto questi ultimi non possono essere avvistati con facilit\u00e0 e di solito tendono agguati nascondendosi proprio tra i cespugli. Un altro studio ha calcolato che il tempo trascorso a vigilare dagli springbok ai margini del branco \u00e8 pi\u00f9 o meno il doppio di quello speso per la stessa cosa dagli individui situati al centro del branco e su terreno scoperto. Gli springbok si sono rivelati pi\u00f9 cauti in tarda mattinata che all'alba o nel pomeriggio, e pi\u00f9 di notte che di giorno. \u00c8 risultato che i tassi e i metodi di vigilanza variano in modo da ridurre il rischio di cadere vittima dei predatori.\nDurante il periodo in cui vanno in calore i maschi stabiliscono i propri territori, di dimensioni variabili tra i 10 e i 70 ettari, dei quali marcano i confini con l'urina e depositando grosse pile di escrementi. I maschi di territori confinanti si scontrano di frequente per l'accesso alle femmine, incrociando le corna e facendo con esse torsione o leva e usandole ogni tanto per dare una stilettata all'avversario. Le femmine si spostano attraverso i territori di diversi maschi. Al di fuori del periodo del calore i gruppi misti possono comprendere da un minimo di tre a pi\u00f9 di 180 individui, mentre i gruppi di scapoli generalmente non comprendono pi\u00f9 di cinquanta esemplari. Gli harem e i gruppi-nursery sono molto pi\u00f9 piccoli e di solito non comprendono pi\u00f9 di dieci individui.\nIn passato, quando grandi popolazioni di springbok vagavano attraverso il deserto del Kalahari e il Karoo, milioni di springbok in migrazione formavano mandrie sterminate lunghe centinaia di chilometri che potevano impiegare giorni per attraversare una sola cittadina. Questi spostamenti di massa, conosciuti in afrikaans come \"trekbokken\", avevano luogo durante prolungati periodi di siccit\u00e0. Dopo queste lunghe migrazioni i branchi potevano ritirarsi tranquillamente nelle zone da cui erano venuti. I \"trekbokken\" hanno ancora luogo occasionalmente in Botswana, ma si tratta di manifestazioni su scala molto pi\u00f9 piccola rispetto al passato.\nGli springbok spesso effettuano serie di balzi ripetuti che possono raggiungere i 2 m di altezza - pratica nota come pronking (termine derivato dall'afrikaans \"pronk\", \u00abmettere in mostra\u00bb). Nel pronking gli springbok eseguono una serie di salti in aria tenendo le zampe rigide, il dorso inarcato e la piega di peli bianchi sul posteriore sollevata. Quando un maschio vuole mostrare il suo vigore per attrarre una potenziale compagna, o per scoraggiare i predatori, inizia ad effettuare un trotto con le zampe irrigidite, lanciandosi in aria con il dorso arcuato dopo aver compiuto pochi passi e sollevando la piega cutanea sul dorso. Il sollevamento di quest'ultima fa s\u00ec che i lunghi peli bianchi sotto la coda formino come una specie di vistoso ventaglio, che a sua volta emette un forte odore di sudore. Sebbene la causa esatta di questo comportamento sia sconosciuta, gli springbok esibiscono questa attivit\u00e0 quando sono nervosi o, al contrario, eccitati. La teoria pi\u00f9 accettata tra gli studiosi \u00e8 che il pronking sia un metodo per lanciare l'allarme una volta avvistato un potenziale predatore oppure per confonderlo, o per visualizzare meglio un predatore nascosto; pu\u00f2 anche essere utilizzato nelle parate nuziali. Gli springbok sono antilopi molto veloci e sono stati documentati picchi di 88\u00a0km/h. Essi generalmente tendono ad essere ignorati dai leoni, tranne che nella stagione della riproduzione. I principali predatori degli springbok sono caracal, ghepardi, leopardi, iene maculate, sciacalli dalla gualdrappa e licaoni. Gatti selvatici sudafricani, aquile di Verreaux, aquile marziali e aquile rapaci catturano solamente giovani esemplari. Gli springbok sono generalmente animali silenziosi, anche se occasionalmente possono emettere deboli muggiti come segno di saluto e forti sbuffi quando sono allarmati.\nParassiti.\nUno studio del 2012 ha esaminato gli effetti dell'andamento delle precipitazioni e delle infezioni da parassiti sulla salute degli springbok nel parco nazionale di Etosha. \u00c8 stato osservato che i maschi e gli esemplari giovani godevano di maggior salute verso la fine della stagione delle piogge. La salute delle femmine, invece, \u00e8 risultata essere pi\u00f9 influenzata dai parassiti che dalle precipitazioni; i parassiti nel corpo delle femmine raggiungevano il picco prima e immediatamente dopo il parto. Gli studi dimostrano che gli springbok ospitano elminti (\"Haemonchus\", \"Longistrongylus\" e \"Trichostrongylus\"), zecche della famiglia Ixodidae (\"Rhipicephalus\") e pidocchi (\"Damalinia\" e \"Linognathus\"). I parassiti del genere \"Eimeria\" colpiscono soprattutto gli esemplari giovani.\nAlimentazione.\nGli springbok sono prevalentemente brucatori, ma all'occasione possono diventare anche pascolatori; si nutrono di arbusti e di giovani piante succulente (come le specie del genere \"Lampranthus\") prima che vadano incontro a lignificazione. Prediligono erbe come \"Themeda triandra\". Possono ricavare l'acqua di cui hanno bisogno dalle sostanze di cui si nutrono e durante la stagione secca sono in grado di sopravvivere senza bere acqua. In casi estremi possono sopravvivere senza bere acqua per una vita intera. Riescono a fare cos\u00ec nutrendosi di fiori, semi e foglie di arbusti prima dell'alba, quando questi sono maggiormente ricchi di liquidi. In luoghi come il parco nazionale di Etosha gli springbok vanno in cerca di pozze d'acqua quando sono disponibili. Queste antilopi si radunano durante la stagione delle piogge e si disperdono durante quella secca, diversamente da molti altri mammiferi africani.\nRiproduzione.\nGli springbok possono riprodursi in ogni periodo dell'anno, ma \u00e8 pi\u00f9 probabile che le femmine vadano in estro durante la stagione delle piogge, quando vi \u00e8 maggiore disponibilit\u00e0 di cibo. Le femmine sono in grado di concepire gi\u00e0 all'et\u00e0 di sei-sette mesi, mentre i maschi raggiungono la maturit\u00e0 sessuale solamente a due anni; il periodo del calore dura dai 5 ai 21 giorni. Quando una femmina si avvicina ad un maschio in calore, quest'ultimo tiene la testa e la coda al livello del suolo, abbassa le corna ed emette un suono rumoroso per attirare la sua attenzione. Il maschio poi urina e annusa il perineo della femmina. Se questa \u00e8 recettiva, anch'essa uriner\u00e0, e il maschio far\u00e0 una smorfia di flehmen e le dar\u00e0 dei colpetti con la zampa fino a quando lei non andr\u00e0 via o permetter\u00e0 a lui di accoppiarsi. La copulazione consiste in una singola spinta pelvica.\nLa gestazione dura da cinque a sei mesi, trascorsi i quali nasce un unico piccolo (o pi\u00f9 raramente due). La maggior parte delle nascite hanno luogo in primavera (da ottobre a novembre), prima dell'inizio della stagione delle piogge. Il neonato pesa da 3,8 a 5\u00a0kg; la femmina lo lascia nascosto al sicuro quando deve allontanarsi. Madre e piccolo si ricongiungono al branco circa tre o quattro settimane dopo il parto; il giovane viene svezzato a cinque o sei mesi. Quando la madre partorisce nuovamente, il figlio precedente, ora dell'et\u00e0 di 6-12 mesi, la abbandona per unirsi ad un branco di esemplari adulti. Cos\u00ec una femmina pu\u00f2 partorire due volte all'anno, e perfino tre nel caso in cui uno dei piccoli muoia. In natura gli springbok possono vivere fino a dieci anni.\nDistribuzione e habitat.\nLo springbok abita le zone aride dell'Africa meridionale e sud-occidentale. Il suo areale si estende dalle regioni nord-occidentali del Sudafrica fino a Namibia e Botswana, attraverso il deserto del Kalahari; il Transvaal ne delimita il confine orientale, mentre ad ovest esso si spinge fino all'Atlantico e a nord fino alle regioni meridionali di Angola e Botswana. In Botswana \u00e8 presente soprattutto nel deserto del Kalahari, nelle regioni sud-occidentali e centrali del Paese. La specie \u00e8 presente in tutta la Namibia, nelle vaste praterie del Free State e nelle boscaglie del Karoo in Sudafrica; al contrario, in Angola la sua presenza \u00e8 limitata al solo deserto del Namib.\nL'areale storico della specie comprendeva tutte le praterie aride, le savane e le boscaglie dell'Africa sud-occidentale e meridionale; gli esemplari presenti nelle regioni meridionali dell'areale effettuavano sporadiche migrazioni. Al giorno d'oggi questi spostamenti si osservano solo molto di rado, ma grossi raggruppamenti di animali possono essere ancora osservati nelle aree con bassa vegetazione predilette dalla specie, come il deserto del Kalahari.\nConservazione.\nLo springbok viene classificato come specie a rischio minimo (\"Least Concern\") dall'Unione Internazionale per la Conservazione della Natura (IUCN). Non vi sono grossi rischi che ne minaccino la sopravvivenza a lungo termine. Al contrario, lo springbok \u00e8 una delle poche antilopi ad avere un trend di popolazione positivo.\nLo springbok \u00e8 presente in varie aree protette sparse per il suo areale: tra esse ricordiamo il parco nazionale di Nxai Pan in Botswana, il parco transfrontaliero di Kgalagadi tra Botswana e Sudafrica, i parchi nazionali di Etosha e di Namib-Naukluft in Namibia, i parchi nazionali di Mokala e del Karoo e un gran numero di riserve provinciali in Sudafrica. Nel 1999 Rod East dello IUCN SSC Antelope Specialist Group stim\u00f2 la popolazione totale degli springbok del Sudafrica a pi\u00f9 di 670.000 capi, sottolineando per\u00f2 che molto probabilmente si trattava di una sottostima. Tuttavia, le stime delle popolazioni di Namibia, Angola, Botswana, Transvaal, Karoo e Free State (per un totale di quasi 2-2,5 milioni di capi in tutta l'Africa australe) si sono rivelate in totale disaccordo con la stima di East. Gli springbok godono di attive misure di protezione su alcuni terreni privati. Piccole popolazioni sono state introdotte anche in terreni privati e aree provinciali del KwaZulu-Natal.\nRapporti con l'uomo.\nGli springbok sono oggetto di caccia in tutta la Namibia, il Botswana e il Sudafrica a causa della loro pelle, molto apprezzata; sono prede molto comuni tra i cacciatori a causa del loro grande numero e della facilit\u00e0 con cui possono sopravvivere anche nelle fattorie. L'esportazione di pelli di springbok, soprattutto dalla Namibia e dal Sudafrica, \u00e8 un'industria in forte espansione; queste pelli vengono utilizzate in tassidermia. Anche la loro carne \u00e8 molto apprezzata ed \u00e8 facilmente disponibile nei supermercati del Sudafrica. Nel 2011 gli springbok, i gemsbok e i kud\u00f9 maggiori fornivano insieme circa i due terzi della carne di selvaggina prodotta nelle fattorie della Namibia; quasi 90 tonnellate di carne di springbok vengono esportate sotto forma di carne disossata meccanicamente nei mercati di oltreoceano.\nUno studio del 2007 ha indicato che il muscolo grande dorsale dello springbok \u00e8 costituito per l'1,1-1,3% da costituenti inorganici, per l'1,3-3,5% da lipidi, per il 72-75% da acqua e per il 18-22% da proteine. L'acido stearico \u00e8 il principale tra gli acidi grassi e costituisce il 24-27% del loro totale. Il contenuto di colesterolo varia tra 54,5 e 59\u00a0mg per 100 g di carne. Il pH della carne aumenta se lo springbok \u00e8 sotto stress o se il taglio della carne viene effettuato in modo sbagliato; di conseguenza la sua qualit\u00e0 diminuisce e il colore diviene pi\u00f9 scuro. La carne potrebbe danneggiarsi se l'animale viene ucciso con un'arma da fuoco. La carne pu\u00f2 essere consumata cruda o utilizzata per preparare piatti. Il biltong pu\u00f2 essere preparato conservando la carne cruda con aceto, spezie e sale da tavola, senza farla fermentare, per poi essiccarla. La carne di springbok pu\u00f2 essere utilizzata anche per preparare salami; uno studio ha rivelato che il salame di springbok ha un gusto migliore di quello del salame di montone ed \u00e8 pi\u00f9 oleoso di quello di manzo, cavallo o montone.\nLo springbok \u00e8 uno dei simboli nazionali del Sudafrica fin dai tempi dell'apartheid. Esso \u00e8 stato adottato come soprannome o come mascotte da alcune squadre sportive sudafricane, delle quali la pi\u00f9 famosa \u00e8 senza dubbio la nazionale di rugby. \u00c8 inoltre l'animale nazionale del Paese. Perfino dopo la caduta dell'apertheid Nelson Mandela intervenne per mantenere questo animale come simbolo della squadra di rugby in segno di riconciliazione tra i tifosi, la maggior parte dei quali erano bianchi.\nDal 1913 la mostrina dei Royal Canadian Dragoons raffigura uno springbok in riferimento al coinvolgimento dell'unit\u00e0 nella seconda guerra boera."}
{"id": "518312", "revid": "834", "url": "https://it.wikipedia.org/wiki?curid=518312", "title": "Lerida", "text": ""}
{"id": "518313", "revid": "834", "url": "https://it.wikipedia.org/wiki?curid=518313", "title": "L\u00e9rida", "text": ""}
{"id": "518314", "revid": "1048993", "url": "https://it.wikipedia.org/wiki?curid=518314", "title": "Eberardo Pavesi", "text": "Professionista nell'epoca pionieristica del ciclismo, dal 1904 al 1919, vinse quattro tappe al Giro d'Italia e la classifica finale del Giro d'Italia 1912, corso a squadre; fu poi per diversi decenni direttore sportivo alla Legnano, lanciando campioni come Alfredo Binda e Gino Bartali.\nRicordato come personaggio intelligente ed estroverso, ma anche abile affabulatore, fu soprannominato \"Avocatt\" (\"avvocato\" in milanese).\nCarriera.\nCiclista.\nNato a Colturano, a met\u00e0 strada tra Milano e Lodi, in giovent\u00f9 fu garzone nel panificio di famiglia. Nel 1897 compr\u00f2 per 60 lire la sua prima bicicletta, una Raleigh rossa da 16\u00a0kg. Nel 1901 debutt\u00f2 come ciclista dilettante, e in tre anni vinse una decina di corse. Fece il suo esordio tra i professionisti nel 1904 con il costruttore di cicli Pirovano: durante l'anno vinse il Giro del Lago di Como e la Pavia-Bologna, e fu settimo alla Gran Fondo di 600\u00a0km vinta da Enrico Brusoni. Nel 1905 su Rudge Whitworth si aggiudic\u00f2 la prestigiosa Roma-Napoli-Roma di 460\u00a0km e ottenne il terzo posto sia alla Coppa del Re che alla Corsa Nazionale di 340\u00a0km.\nNel 1906 ottenne soprattutto piazzamenti: secondo alla Novi-Milano-Novi, terzo alla Milano-Alessandria-Milano e alla Corsa Nazionale, quinto al Giro di Lombardia. Nel 1907, su una OTAV, fu il primo corridore italiano a portare a termine il Tour de France: a Parigi concluse sesto assoluto, primo degli isolati. Proprio la condizione di isolato, privo del supporto tecnico-logistico di una squadra e per questo costretto in ogni tappa a portare con s\u00e9 il cibo per la giornata, unitamente alla durezza del percorso e all'ostracismo dei tifosi francesi, rese la prestazione memorabile: il risultato gli valse, al rientro a Milano, l'omaggio di centinaia di tifosi e del sindaco con la banda municipale. Durante l'anno fu anche primo alla Milano-Bergamo-Milano, quarto alla Milano-Torino-Milano e sesto alla Milano-Sanremo.\nNel 1908 fu ingaggiato da Angelo Gatti, titolare della fabbrica Atala, per correre nella sua squadra insieme a Luigi Ganna e Carlo Galetti. Al Tour de France di quell'anno fu per\u00f2 costretto al ritiro dopo tre tappe, si disse perch\u00e9 richiamato a casa per esigenze di gestione del negozio familiare. L'anno dopo prese parte alla prima storica edizione del Giro d'Italia, ma dovette ritirarsi gi\u00e0 alla seconda tappa per una ferita alla gamba; in settembre vinse la prima edizione del Giro dell'Emilia e fu secondo alla Roma-Napoli-Roma.\nNel 1910 vinse due tappe al Giro d'Italia, sui traguardi di Roma e Torino, e concluse secondo assoluto, alle spalle del compagno di squadra Galetti e davanti all'altro Atala Luigi Ganna. I tre saranno soprannominati, citando il romanzo di Alexandre Dumas, \"i Tre Moschettieri\". Nello stesso anno vinse una tappa e si piazz\u00f2 secondo finale, dietro Galetti, alla Ai mari, ai laghi, ai monti, sorta di Giro d'Italia parallelo organizzato dal quotidiano \"Il Secolo\". Nella stagione seguente fu ottavo al Giro d'Italia in maglia Bianchi.\nNel 1912 vinse il Giro d'Italia con la squadra Atala. Quell'anno la classifica venne stilata, per la prima e unica volta, a squadre, e ad imporsi fu proprio la formazione capeggiata dai \"Tre moschettieri\" Galetti, Pavesi e Ganna insieme al \"quarto moschettiere\" Giovanni Micheletto. Dopo quel Giro Pavesi, per via di alcuni dissidi con Atala legati ai premi della corsa (la societ\u00e0 pretendeva di pagare solo Galetti), firm\u00f2 per la squadra rivale Legnano, emanazione sportiva dell'omonima casa ciclistica. Con la maglia dei \"ramarri\" al Giro d'Italia 1913 Pavesi vinse due frazioni, sui traguardi di Siena e Milano, ottenendo il secondo posto assoluto alle spalle di Carlo Oriani; nello stesso anno partecip\u00f2 al Tour de France, ritirandosi per\u00f2 nella sesta tappa. Si ritir\u00f2 anche al Giro d'Italia del 1914, anno in cui fu quinto al Giro di Lombardia e in cui stabil\u00ec per due volte il record italiano dell'ora, prima con 40,562\u00a0km a Pavia, e poi con 40,856\u00a0km al Velodromo Sempione.\nCon l'ingresso dell'Italia nella guerra mondiale, nel 1915, e l'interruzione delle corse, Pavesi fu richiamato alle armi e assegnato al servizio territoriale in una caserma di Genova, evitando il fronte. Tornato alle gare nel 1918, l'anno dopo partecip\u00f2 al Giro d'Italia e si classific\u00f2 secondo al Giro dei Tre Mari, gara di dieci tappe nelle regioni del Sud Italia. Annunci\u00f2 il ritiro dalle corse a fine 1919.\nDirettore sportivo.\nNel 1920 assunse il ruolo di direttore sportivo alla Bianchi. L'anno dopo torn\u00f2 alla Legnano, divenendone nei decenni seguenti il dirigente sportivo di riferimento. Alla Legnano mise sotto contratto futuri campioni come Giovanni Brunero, Alfredo Binda, Gino Bartali e Fausto Coppi: con la maglia dei \"ramarri\" Brunero vinse tre Giri d'Italia, Binda cinque, Bartali tre e Coppi uno, rendendo la squadra legnanese la pi\u00f9 vincente al Giro tra le due Guerre. Nel dopoguerra sar\u00e0 sempre Pavesi a scoprire altri ciclisti di talento come Nino Defilippis, Ercole Baldini (ultimo vincitore del Giro in maglia Legnano, nel 1958), Gastone Nencini, Arnaldo Pambianco e Imerio Massignan.\nNel secondo dopoguerra fu voluto da Vincenzo Torriani, patron del Giro d'Italia, come consigliere \"informale\" per la definizione dei percorsi di gara e come mediatore sui rapporti con i corridori. Pavesi si afferm\u00f2, sia tra i tifosi che tra gli addetti ai lavori, come figura molto popolare, di spiccata arguzia e riconosciute doti comunicative. Nel 1951-1952 il celebre giornalista Gianni Brera gli dedic\u00f2, sulle pagine della \"Gazzetta dello Sport\", una biografia romanzata a puntate, poi raccolte nel libro \"L'Avocatt in bicicletta\", pubblicato nel 1952 e riedito con il titolo \"Addio, bicicletta\" nel 1964. Dalla narrazione emerge vividamente il mondo del ciclismo milanese di fine Ottocento, con le prime gare sulla strada che correva intorno alla Piazza d'armi (l'area dell'attuale Parco Sempione) organizzate per richiamare clienti dal gestore di un chiosco di gelati.\nPavesi \u00e8 morto a Milano l'11 novembre 1974.\nNei media.\nNel 2006 la RAI ha prodotto una fiction in due puntate sulla vita di Gino Bartali, intitolata \"Gino Bartali - L'intramontabile\", dove Eberardo Pavesi \u00e8 stato interpretato dall'attore Francesco Salvi."}
