{"id": "384156", "revid": "125633961", "url": "https://it.wikipedia.org/wiki?curid=384156", "title": "Irpinia", "text": "L'Irpinia \u00e8 un distretto storico-geografico dell'Italia meridionale corrispondente con buona approssimazione al territorio dell'attuale provincia di Avellino che, a sua volta, trae le proprie origini dal giustizierato di Principato Ultra istituito nel XIII secolo dal re di Sicilia (poi re di Napoli) Carlo I d'Angi\u00f2.\nIl toponimo \"Irpinia\", bench\u00e9 di origine moderna, fa comunque riferimento al territorio occupato anticamente dagli Irpini (in latino \"Hirpini\"), una trib\u00f9 di stirpe sannitica e di lingua osca stanziata lungo l'Appennino campano fin dall'epoca pre-romana.\nConosciuta nel suo complesso come \"la verde Irpinia\", l'area dispone di notevoli valenze ambientali e paesaggistiche.\nGeografia.\nTerritorio.\nL'Irpinia \u00e8 situata approssimativamente nel settore centro-orientale della Campania, bench\u00e9 al tempo degli antichi Irpini fosse intimamente legata al Sannio e in epoca imperiale fu aggregata per diversi secoli all'Apulia. Non ha (n\u00e9 ha mai avuto) uno sbocco al mare, presentando un territorio essenzialmente montuoso-collinare. I suoi limiti naturali sono costituiti dai monti della Daunia a nord-est (oltre i quali si estende il Tavoliere delle Puglie), dal Vulture a sud-est (un vulcano spento sito al confine con la Lucania) e dai monti Picentini-Partenio a sud-ovest (al di l\u00e0 dei quali si aprono le pianure e le coste della Campania), mentre il margine nord-occidentale \u00e8 segnato da un complesso sistema fluviale (formato dal Calore e da numerosi suoi affluenti) imperniato su Benevento e condiviso con il Sannio propriamente detto.\nIl territorio si presenta come un altipiano assai irregolare, inciso da valli e punteggiato da rilievi, tra i quali serpeggiano numerosi fiumi e torrenti.\nIdrografia.\nIl principale corso d'acqua \u00e8 il gi\u00e0 citato Calore che, a partire dalle sue sorgenti (situate presso il Colle Finestra del monte Accellica), attraversa il territorio trasversalmente in direzione sud-nord per diverse decine di chilometri. L'Ofanto nasce, invece, tra Nusco e Torella dei Lombardi e percorre per un lungo tratto la parte sud-orientale dell'Irpinia, prima in direzione ovest-est per poi deviare verso nord nei pressi della confluenza con l'Atella a causa dello sbarramento costituito dal Vulture. Il Sele nasce a Caposele, dal monte Paflagone, contrafforte del Cervialto, e sbocca quindi nell'omonima piana del Salernitano.\nAltri corsi di rilievo sono il Sabato e l'Ufita (entrambi affluenti del Calore) che nascono rispettivamente dal monte Accellica e Formicoso e scorrono all'interno di vaste vallate; notevole soprattutto la valle dell'Ufita, anticamente occupata da un lago. Poi ancora il fiume Miscano (affluente dell'Ufita) che sorge nei monti della Daunia e solca l'omonima vallata ricca di eminenze archeologiche e nota per le tipiche bolle della Malvizza (vulcanetti di fango di natura non vulcanica); quindi il Cervaro, un fiume che solca l'Irpinia nord-orientale per alcune decine di chilometri nel suo alto corso per poi discendere nel Tavoliere delle Puglie dopo aver percorso l'omonima valle boscosa e a tratti impervia; infine il Calaggio, che dalle sue sorgenti, in agro di Vallata, attraversa per un breve tratto l'Irpinia orientale prima di penetrare a sua volta nel Tavoliere pugliese. I fiumi e i torrenti testimoniano l'abbondanza di risorse idriche nel territorio, le quali vengono sfruttate per \"dissetare\" le regioni circostanti attraverso opere di canalizzazione. \u00c8 questo il caso, infatti, delle sorgenti del Sele e dell'invaso di Conza, in parte utilizzati dall'Acquedotto pugliese, o del \"canale di Serino\" utilizzato gi\u00e0 in epoca romana per portare l'acqua nella piana campana.\nOrografia e geologia.\nLe cime pi\u00f9 imponenti si innalzano nella zona sud-occidentale. \u00c8 qui, infatti, che si ergono i monti Cervialto (la cui cima si trova nel territorio comunale di Calabritto) e Terminio (tra Serino e Volturara Irpina), massicci di origine carsica rispettivamente di 1809 e 1806 m s.l.m.\nNell'Irpinia centrale le montagne sono invece relativamente meno elevate, mentre le aree di fondovalle sono spesso ricoperte da depositi piroclastici (notevoli per il loro spessore soprattutto le pomici di Avellino). Fenomeni vulcanici secondari si evidenziano inoltre nella Valle d'Ansanto, ritenuta dagli antichi Irpini un luogo sacro dedicato alla dea Mefite; nelle vicinanze, a Villamaina, vi \u00e8 una sorgente termale. Assai pi\u00f9 ampia \u00e8 invece la diffusione delle sorgenti sulfuree.\nNel settore nord-orientale, infine, la conformazione orografica \u00e8 decisamente di tipo argilloso-arenaceo (bench\u00e9 la matrice sia comunque calcarea), pertanto i rilievi raggiungono altezze inferiori; nonostante ci\u00f2, i centri abitati sorgono a quote mediamente pi\u00f9 elevate. Tale territorio \u00e8 percorso inoltre dalla dorsale spartiacque appenninica, che si estende dalla sella di Ariano a nord (presso Ariano Irpino, il comune montano pi\u00f9 popoloso della regione), passando per i rilievi della Baronia di Vico (ove vi \u00e8 Trevico, il centro abitato pi\u00f9 elevato in regione con i suoi ) e per l'altopiano del Formicoso (avente un'altitudine media di circa 800 ), fino alla sella di Conza, a sud.\nSismologia.\nL'Irpinia costituisce un importante distretto sismico. L'Istituto nazionale di geofisica e vulcanologia vi ha una propria sede a Grottaminarda, nella valle dell'Ufita, con annesso un centro per la Sismologia ed Ingegneria sismica. Il centro, mediante una sala di monitoraggio sismico, collabora allo sviluppo di una rete sismica nazionale che consente l'immediata localizzazione automatica degli eventi sismici che avvengono nell'ambito del territorio nazionale.\nStoria.\nLe pi\u00f9 antiche tracce umane nell'area risalgono al paleolitico e sono riferibili a sporadici gruppi di cacciatori-raccoglitori, mentre i primi villaggi agro-pastorali sorsero nel neolitico in correlazione ad afflussi di genti provenienti dall'area adriatica. A partire dal XII-X secolo a.C. iniziarono a giungere, per successive ondate immigratorie, i primi popoli di ceppo indo-europeo.\nFu per\u00f2 soltanto tra il VI e il IV secolo a.C. che una trib\u00f9 sannitica di lingua osca, gli Irpini, provenienti da territori pi\u00f9 a nord occuparono progressivamente l'intera area. Il loro nome derivava da quello del lupo (\"hirpus\" in lingua osca), forse prescelto quale animale totemico. Ad ogni modo gli Irpini, almeno fino al termine delle guerre sannitiche, non furono mai citati in quanto costituivano parte integrante della Lega sannitica; essi comparvero per la prima volta col proprio nome soltanto al tempo della spedizione di Pirro, nel 280 a.C.\nI centri irpini pi\u00f9 importanti furono (da nord a sud): \"Vescellium\" (da localizzarsi forse nei monti della Daunia, ai confini con l'Apulia), \"Aequum Tuticum\" (Sant'Eleuterio di Ariano Irpino), \"Maleventum\" (Benevento, colonizzata per\u00f2 dai Romani fin dal 268 a.C.), \"Trivicum\" (Civita Superiore di San Sossio Baronia), \"Aeculanum\" (Passo di Mirabella), \"Aquilonia\" (Lacedonia), \"Abellinum\" (nei pressi dell'odierna Atripalda, sul fiume Sabato), \"Fratuolum\" (forse Calitri), \"Compsa\" (Conza vecchia).\nA seguito di ricerche archeologiche sono inoltre emersi altri insediamenti, di cui per\u00f2 si ignorano i nomi; essi erano situati a Monte Rovitello (presso Greci), a Casalbore (ove si rinvengono i resti di un tempio italico, l'unico superstite in tutta l'Irpinia), a Monte Castello (Savignano Irpino), a La Pezza (presso Melito Irpino), a Castel Baronia, a Carife (assai cospicui i reperti rinvenuti nella locale area archeologica), a Bisaccia, a Morra De Sanctis, a Oppido Vetere (presso Lioni), a Castelnuovo di Conza (ai confini con la Lucania).\nFin dall'epoca delle guerre puniche gli Irpini si dimostrarono assai ostili nei confronti dei Romani, ma al termine della guerra sociale (I secolo a.C.) furono costretti a sottomettersi definitivamente, perdendo cos\u00ec poco per volta la loro cultura e la loro lingua ma ottenendo in compenso la tanto ambita cittadinanza romana.\nNumerose strade romane attraversarono il territorio irpino: la pi\u00f9 antica fu la \"Via Appia\", seguirono poi la \"Via Aemilia\", la \"Via Traiana\", la \"Via Aurelia\" e infine la \"Via Herculia\". In epoca imperiale l'Irpinia fu separata dal Sannio (che costitu\u00ec la \"regio IV\") e aggregata dapprima alla \"regio II Apulia et Calabria\" (ossia alla Puglia) dall'imperatore Augusto, per poi passare in gran parte alla \"Campania\" a seguito della riforma amministrativa operata da Adriano; tuttavia il settore orientale rimase legato alla provincia di \"Apulia et Calabria\" (erede della \"Regio II\") ancora per qualche secolo.\nIn epoca medievale i territori gi\u00e0 irpini furono assoggettati fin dal VI secolo al ducato di Benevento, ma in seguito il principato di Salerno riusc\u00ec ad appropriarsene dapprima in parte (settori meridionali, secolo IX) e poi totalmente (dopo la conquista normanna, secolo XI); tuttavia le stesse terre, a partire dall'epoca angioina (secolo XIII), furono distaccate anche da Salerno per costituire un giustizierato a s\u00e9 stante (denominato Principato Ultra, o anche \"Principato Ulteriore\") all'interno del neonato Regno di Napoli.\nA decorrere dal XV secolo il Principato Ultra fu elevato a provincia e, a partire dalla fine del secolo successivo, la sua sede fu fissata stabilmente in Montefusco; fu soltanto dal 1806 che Avellino divenne capoluogo provinciale. Dopo l'unit\u00e0 d'Italia la denominazione \"Principato Ultra\" fu abbandonata, ma lo stemma fu mantenuto; i confini provinciali furono comunque ripetutamente modificati nel corso dei secoli.\nNel 1942 papa Pio XII nomin\u00f2 Guglielmo da Vercelli, fondatore del monastero di Montevergine, patrono dell'Irpinia\nLingue e dialetti.\nLa lingua osca, ossia l'idioma indoeuropeo parlato dagli antichi Irpini e dalle altre popolazioni sannitiche e appartenente al gruppo osco-umbro, si estinse a seguito della colonizzazione romana; le ultime attestazioni scritte risalgono al I secolo a.C.\nNell'Irpinia moderna si parlano invece la lingua italiana e i vari dialetti irpini, questi ultimi derivanti dalla sovrapposizione della lingua latina sul sostrato osco e appartenenti al gruppo dei dialetti italiani meridionali. Nelle fasce territoriali periferiche i vernacoli locali subiscono comunque diverse influenze; ad esempio, nella citt\u00e0 di Ariano Irpino (ai confini con la Puglia) \u00e8 in uso una parlata di transizione con caratteri peculiari, il dialetto arianese.\nUn diverso idioma romanzo, quello francoprovenzale penetrato a seguito degli Angioini o dei Valdesi, oltrech\u00e9 tuttora parlato nell'alta Valmaggiore (un'area-cuscinetto a cavallo tra Irpinia e Daunia) era usato un tempo anche da alcune altre comunit\u00e0 vicine dell'Irpinia nord-orientale, ove permangono tracce della sua diffusione.\nGreci \u00e8 invece l'unico paese irpino in cui si parla l\"'arb\u00ebresh\u00eb\", un idioma antico-albanese. Oltre alla lingua, a Greci si sono mantenute intatte nel tempo anche molte tradizioni (ma non il rito ortodosso). Lo stanziamento \"arb\u00ebresh\u00eb\" risale al XV secolo, ma il toponimo \"Greci\" ha origini pi\u00f9 antiche (essendo attestato fin dall'XI secolo) ed \u00e8 piuttosto riferibile ai Bizantini che nel IX-X secolo occuparono quel territorio. In lingua \"arb\u00ebresh\u00eb\" Greci \u00e8 chiamata invece \"Katundi\", letteralmente \"il borgo\", \"il paese\".\nIn passato esistevano ancora altre isole linguistiche: si trattava degli schiavoni, un gruppo etnico di ceppo slavo stanziato un tempo a Polcarino degli Schiavoni (la moderna Villanova del Battista), a Montemalo (l'attuale Sant'Arcangelo Trimonte) e a Ginestra degli Schiavoni, estintosi dopo le estese devastazioni provocate dall'epidemia di peste del 1656.\nProdotti tipici.\nDi particolare rilevanza \u00e8 la produzione di vino. Tra i pi\u00f9 pregiati vi sono il greco di Tufo DOCG, il taurasi DOCG, il fiano di Avellino e l'aglianico. Tra i prodotti IGP vi \u00e8 la castagna di Montella, mentre l'olio Irpinia - Colline dell'Ufita, che si caratterizza per i suoi colori intensi e per il sapore fruttato con note di pomodoro, si fregia del marchio DOP. Altri prodotti tipici sono il caciocchiato irpino, la castagna di Trevico (soprattutto in forma di \"caldarroste\"), il pane di Calitri, il pane di Montecalvo, la patata di Trevico, il pecorino bagnolese, il pecorino di Carmasciano, il prosciutto di Trevico, il prosciutto di Venticano e il tartufo nero di Bagnoli Irpino, tutti riconosciuti quali prodotti agroalimentari tradizionali (PAT).\nNei comuni di Pietradefusi (in particolare la frazione Dentecane), Grottaminarda e Ospedaletto d'Alpinolo sono presenti degli stabilimenti per la produzione del torrone; molto importante \u00e8 anche la produzione di nocciole. Per quanto riguarda la pasta \u00e8 diffuso il consumo dei fusilli avellinesi; esclusivi della Baronia sono invece i \"trilli\", un particolare tipo di pasta casereccia che si fregia del marchio PAT.\nL'artigianato ha rivestito da sempre un ruolo importante nell'economia locale, ma dopo il terremoto del 1980 sono sorte anche numerose aree industriali.\nTurismo.\nPrincipali attrattive turistiche sono l'ex comprensorio sciistico del Laceno con il lago omonimo, il monte Terminio oltre ad alcuni borghi che fanno parte dell'associazione dei borghi pi\u00f9 belli d'Italia (quali Monteverde, Nusco, Savignano Irpino e Zungoli).\nTra le strutture architettoniche spicca il castello di Ariano Irpino, citt\u00e0 sede della prima contea normanna dell'Italia meridionale ove vennero convocate le storiche Assise di Ariano. Notevole anche il castello aragonese di Monteverde, sede dal 1532 al 1641 della signoria dei Grimaldi principi di Monaco. Di rilievo, inoltre, \u00e8 il centro storico di Gesualdo con il castello che fu dimora del \"principe dei musici\" Carlo Gesualdo; importanti sono anche il Borgo Castello di Calitri nonch\u00e9 il castello di San Barbato, forte costruito in epoca longobarda nell'849.\nTra le mete religiose si citano il santuario di Montevergine in territorio di Mercogliano, il santuario di San Gerardo Maiella a Caposele, i due santuari medievali di San Liberatore e della Madonna di Valleluogo presso Ariano Irpino, il santuario di Carpignano di Grottaminarda e il santuario della Madonna del Buon Consiglio a Frigento. Notevoli per la loro imponenza e per le opere d'arte ivi custodite sono inoltre le cattedrali di Ariano Irpino, di Avellino e di Sant'Angelo dei Lombardi.\nI poli museali pi\u00f9 rilevanti sono il museo irpino e il museo d'arte di Avellino, il museo della civilt\u00e0 normanna e il museo archeologico di Ariano Irpino, nonch\u00e9 due musei della ceramica: a Calitri e ancora ad Ariano Irpino."}
{"id": "384171", "revid": "287204", "url": "https://it.wikipedia.org/wiki?curid=384171", "title": "Ceramica a figure rosse", "text": "La ceramica a figure rosse fu una tecnica per la decorazione di vasi in terracotta introdotta ad Atene nel 530 a.C. dove sostitu\u00ec gradualmente la pi\u00f9 antica tecnica della ceramica a figure nere. I nuovi ceramografi a figure rosse che si erano formati nello stile a figure nere continuarono ad utilizzare per circa trent'anni la vecchia tecnica, spesso adoperandole entrambe su uno stesso vaso (ceramica bilingue) o utilizzando le incisioni per alcuni dettagli delle figure rosse, come i capelli, dei quali si incideva il contorno sullo sfondo nero. La persistenza delle figure nere nel primo periodo a figure rosse indica che la ricerca di un nuovo modo di dipingere fu prevalentemente una scelta degli stessi ceramografi e non un adattamento a richieste di mercato.\nLa nuova tecnica di ceramica favor\u00ec un alto grado di specializzazione tra gli artisti. Nel periodo delle figure rosse questi si differenziarono in pittori di vasi e pittori di coppe; le firme lasciate inoltre testimoniano numerosi spostamenti di autori tra le varie officine, all'interno delle quali il lavoro assunse cos\u00ec delle caratteristiche pi\u00f9 industriali.\nNei primi trenta anni del V secolo a.C. la tecnica raggiunse la sua massima espressione in Attica e da questo momento inizi\u00f2 una fase di declino che la condusse gi\u00e0 alla met\u00e0 del secolo ad uno stile ormai accademico e manieristico, l'esito della seconda guerra del Peloponneso nel 404 a.C. priv\u00f2 Atene del florido mercato in occidente e la ceramica attica a figure rosse termin\u00f2 la propria parabola discendente intorno al 300 a.C.\nLe figure rosse attiche furono popolari in tutto il mondo greco, imitate e mai eguagliate; fu solo a ovest tuttavia, nel sud Italia, che diedero luogo a produzioni indipendenti (quella apula \u00e8 la scuola maggiormente degna di nota) nel terzo quarto del V secolo a.C. ad opera di artisti inizialmente formati nella tradizione attica.\nTecnica.\nLe figure rosse erano ottenute, dopo un primo abbozzo inciso, tramite il disegno a contorno sull'argilla, delle linee esterne e dei dettagli interni. Le parti esterne alle figure venivano coperte da un ingubbio nero, steso \"risparmiando\" l'argilla degli spazi occupati dalle figure. L'aspetto di queste scene figurate risultava al termine del procedimento pi\u00f9 simile ai rilievi scultorei, dove figure chiare o colorate risaltavano su fondi scuri, che alla pittura parietale, preferibilmente stesa a partire da un fondo chiaro. I particolari e i contorni delle figure erano tracciati con il pennello e con una pittura diluita o a rilievo; la pittura diluita, pi\u00f9 chiara, veniva utilizzata anche per stendere campiture piane. Rispetto alla tecnica a figure nere, le figure rosse donavano un nuovo rilievo alla forma del vaso, esaltandone con il nero di fondo, la linea di contorno. Le libert\u00e0 concesse dalla nuova tecnica permisero ai pittori di approfondire lo studio e la rappresentazione dell'anatomia umana e del corpo in movimento. Dopo una prima cottura era possibile applicare ulteriori stesure di pigmento colorato bianco o porpora, che fu sempre tuttavia scarsamente impiegato almeno fino alla fine del V secolo a.C. quando una nuova estetica introdusse una decorazione che faceva largo uso del bianco e del color oro.\nAttica.\nPrimo periodo arcaico (530-500 a.C.).\nCeramografia.\nLa cronologia assoluta delle prime figure rosse attiche \u00e8 legata al nome di Ernst Langlotz e ad un suo lavoro del 1920; da allora, malgrado diversi tentativi di revisione, non \u00e8 ancora mutata. Il metodo seguito dal Langlotz fu la comparazione stilistica con le sculture del VI e V secolo a.C. che lo port\u00f2 a riconoscere la vicinanza tra le vesti del fregio del Tesoro dei Sifni a Delfi (sicuramente datato da fonti letterarie al 530-525 a.C.) e quelle delle figure sui vasi del Pittore di Andocide.\nI vasi del Pittore di Andocide diedero una prima impronta allo stile, ma furono Eufronio e Eutimide (le figure pi\u00f9 importanti all'interno del cosiddetto \"Gruppo dei pionieri\") a trarne le conseguenze fondamentali in termini di disegno e composizione con l'accentuazione dello studio anatomico per una maggiore unit\u00e0 strutturale dei corpi e un movimento maggiormente realistico pur mantenendo l'aderenza alla superficie piana del vaso. Anche la rappresentazione degli abiti divenne in questo periodo motivo di interesse e di studio e le scene di vita quotidiana, in particolare le palestre e i festini serali, affiancarono pi\u00f9 frequentemente quelle a tema mitologico.\nTra i contemporanei del Gruppo dei pionieri gli artigiani dotati di maggiore abilit\u00e0 sono Oltos, Epitteto e Skythes. Bench\u00e9 all'inizio la differenza tra i pittori di coppe e i pittori di grandi vasi non sia ancora netta, i primi due sono da considerarsi i migliori pittori di coppe del periodo, responsabili del passaggio dalla coppa attica bilingue, con interno a figure nere e esterno a figure rosse, alla vera e propria coppa a figure rosse. Oltos \u00e8 dotato di grande competenza e ha uno stile nobile ereditato dal Pittore di Andocide; Epitteto \u00e8 disegnatore di maggiore talento dotato di grazia e capacit\u00e0 naturali.\nForme.\nGi\u00e0 a partire dalla met\u00e0 del VI secolo a.C. l'anfora a profilo continuo aveva acquisito una maggiore popolarit\u00e0 rispetto alle altre forme pi\u00f9 spigolose e negli anni trenta si era diffusa la coppa caratterizzata da un'unica linea che seguiva il profilo dell'invaso e dello stelo (la coppa di tipo B). Questa tendenza alla morbidezza delle forme vascolari cresce nel primo periodo a figure rosse ed \u00e8 ravvisabile in forme nuove come la pelike e lo stamnos.\nSecondo periodo arcaico (500-480 a.C.).\nCeramografia.\nDopo le grandi innovazioni nella resa anatomica e nel movimento messe in atto nel periodo precedente, i primi due decenni del V secolo a.C. condussero al miglioramento di elementi di dettaglio e alla stabilizzazione della tecnica. Diversamente da quanto avveniva nella scultura contemporanea, che si avviava verso lo stile severo, lo schematismo arcaico non fu totalmente abbandonato dalla pittura vascolare, un'arte sostanzialmente decorativa, e fu in questo momento che le arti iniziarono a divergere.\nSi approfond\u00ec la divisione tra pittori di grandi vasi e pittori di coppe. Il ventennio fu dominato da sei artigiani di qualit\u00e0 superiore, una generazione nata dall'esperienza dei Pionieri: due anonimi decoratori di vasi di grandi dimensioni, il Pittore di Kleophrades e il Pittore di Berlino, e quattro personalit\u00e0 che si distinsero prevalentemente nella decorazione delle coppe, Duride, Macrone, Onesimos e il Pittore di Brygos.\nForme.\nLe anfore che riproducevano la forma tipica dell'anfora panatenaica o altre piccole anfore semplicemente decorate e chiamate \"nolane\" sostituirono in gran parte l'anfora a profilo continuo. Le figure si stagliavano isolate sui vasi dipinti di nero, privi di pannelli e dotati di un'unica decorazione come linea di base, frequentemente un meandro. Altre forme continuarono ad essere frequenti come la pelike, lo stamnos e i crateri nelle diverse tipologie. La lekythos divenne popolare nella versione a fondo bianco. La coppa pi\u00f9 diffusa era a profilo continuo con una decorazione adattata alla nuova tipologia. Molte coppe sono giunte sino a noi grazie alla popolarit\u00e0 di cui godevano sul mercato delle esportazioni verso l'Italia.\nPrimo periodo classico (480-450 a.C.).\nCeramografia.\nMalgrado gli avanzamenti nella decorazione figurativa su vaso, alcune delle novit\u00e0 introdotte dai grandi ceramografi del periodo precedente e forse derivate dalla pittura parietale continuarono a non essere accettate per lungo tempo, cos\u00ec ad esempio la smorfia di dolore di Patroclo nella nota \"Coppa di Sosias\" (Berlino, Antikensammlung F2278) o la particolare forma compositiva scelta dal Pittore di Kleophrades per l'hydria con le scene dell'Ilioupersis. La pittura vascolare aveva continuato a seguire regole proprie sinch\u00e9 nel secondo quarto del V secolo a.C. comparvero nuovi schemi compositivi, dotati di maggiore libert\u00e0 e lontani dalla compostezza del periodo arcaico. Se la rivoluzione della fine del VI secolo a.C. all'interno della ceramografia attica era stata indotta da innovazioni che coinvolgevano le singole figure e che guardavano alla scultura contemporanea, i nuovi cambiamenti introdotti dalla nuova generazione guardavano alla pittura parietale. Conseguenza di ci\u00f2 fu la perdita della ricerca dell'unione tra forma e decorazione, mentre si elaboravano nuovi atteggiamenti e nuovi modi per la rappresentazione dei sentimenti. Le composizioni imitando le pitture parietali vennero talvolta a costituirsi di grandi figure collocate su diverse linee del suolo (la composizione polignotea, seguendo Pausania), frequenti divennero i soggetti epici tematicamente connessi con le guerre persiane, come le amazzonomachie, e non a caso in questi anni venne sviluppata la nuova tecnica a fondo bianco che rese i vasi pi\u00f9 simili alle pitture parietali.\nIl Pittore di Pistosseno e il Pittore di Pentesilea sono tra i migliori decoratori di kylikes a fondo bianco, attorno a queste due grandi personalit\u00e0 gravitano il Pittore di Sabouroff e il Pittore di Sotades. Il Pittore dei Niobidi, dalla produzione del quale \u00e8 stata distinta in un secondo momento l'opera del Pittore di Altamura, sembra essere stato il primo grande interprete della maniera polignotea.\nNel frattempo uno stile arcaistico veniva portato avanti da un piccolo gruppo di ceramografi chiamati Manieristi, generalmente di modeste qualit\u00e0 ma entro il quale si distingueva un artista maggiormente dotato chiamato Pittore di Pan, che dello stile fu il caposcuola bench\u00e9 non ne fosse il fondatore, ruolo che spetta a Misone, gi\u00e0 attivo nel primo quarto del V secolo a.C.\nLegato all'officina del Pittore di Berlino \u00e8 Hermonax, figura di passaggio tra lo stile severo e il pieno classicismo, ma estranea all'accentuazione stilistica dei caratteri arcaici tipica dei manieristi. Dotato di una tendenza al monumentale \u00e8 il Pittore di Villa Giulia bench\u00e9 legato alla maniera di Duride.\nForme.\nNon si riscontra in questi anni la creazione di forme nuove mentre si elaborano quelle del periodo precedente che tendono ad assumere una forzata eleganza. Le pi\u00f9 diffuse sono la larga anfora a collo distinto e la piccola anfora nolana.\nPeriodo classico (450-425 a.C.).\nNel terzo quarto del V secolo a.C. la pittura vascolare fu dominata da un ideale di dignit\u00e0 umana che rimanda alle contemporanee sculture del Partenone. Le vesti acquisirono una cadenza pi\u00f9 naturale e l'anatomia dei corpi divenne ancora pi\u00f9 accurata; si fece maggiore uso delle ombre bench\u00e9 relegate alla rappresentazione di oggetti e abiti mentre i corpi tendevano a mantenere una definizione lineare.\nUltimo dei grandi ceramografi attici, il Pittore di Achille fu la principale personalit\u00e0 legata al nuovo stile monumentale e colui che fiss\u00f2 lo stile delle popolari lekythoi funerarie a fondo bianco, con le quali la ceramica attica giunse ad una vera policromia. Il Pittore della phiale, fu allievo del Pittore di Achille e ne eredit\u00f2 le figure allusive e pacate.\nTra i ceramografi del periodo ebbe grande influenza Polignoto, da non confondersi con altri due omonimi ceramografi contemporanei (conosciuti come Pittore di Lewis e Pittore di Nausicaa) e con il noto pittore di dipinti murali, che port\u00f2 avanti lo stile monumentale e forse la bottega del Pittore dei Niobidi. Sul versante opposto il Pittore di Shuvalov e il Pittore di Eretria si pongono tra i primi \"manieristi\" della fine del secolo, gi\u00e0 attivi nel terzo quarto; il primo proveniva dalla scuola polignotea pur prediligendo vasi e raffigurazioni di piccole dimensioni, il secondo matur\u00f2 un proprio stile miniaturistico, intorno al 430 a.C., che sfruttava le decorazioni a rilievo e l'argilla dorata.\nVerso il 430 a.C. le figure rosse attiche vennero prodotte nel sud Italia e in Sicilia da artigiani di formazione ateniese dai quali nacque una nuova scuola locale che ebbe come primi modelli il gruppo di Polignoto e il gruppo del Pittore di Achille. La nascita delle scuole del sud Italia deriv\u00f2 probabilmente dalla fondazione di Thurii nel 443 a.C., una colonia panellenica voluta da Pericle, alla quale parteciparono numerosi ateniesi.\nPeriodo classico recente (425-400 a.C.).\nCeramografia.\nAl finire del secolo la scuola di Polignoto che gi\u00e0 aveva introdotto l'attenzione alla plasticit\u00e0 fidiaca, era giunta alla sua seconda generazione ed aveva in questi anni esponenti influenti come il Pittore di Cleofonte e il Pittore del deinos, quest'ultimo tuttavia pi\u00f9 incline ad effetti cromatici che plastici e vicino alla maniera callimachea pi\u00f9 che fidiaca. Le innovazioni che le fonti letterarie attribuiscono ad Agatarco non comportarono nella pittura vascolare grandi cambiamenti, forse perch\u00e9 l'introduzione di un sistema prospettico rimase al tempo di Agatarco probabilmente confinato alle scene teatrali di tipo architettonico.\nIl termine \"manierismo\" applicato all'ultimo quarto del V secolo a.C. si riferisce ad alcuni ceramografi che proseguivano nella direzione di una pittoricit\u00e0 sinuosa e sensuale, con una pittura libera e lirica, frequenti aggiunte accessorie di bianco e oro e una figurazione tendente alla teatralit\u00e0. Tra costoro il Pittore di Midia sviluppa uno stile vicino a quello del Pittore di Eretria, la sua officina \u00e8 una delle pi\u00f9 grandi e pi\u00f9 influenti ad Atene tra il V e il IV secolo a.C. Suoi contemporanei e attivi su vasi di grandi dimensioni sono il Pittore di Talos, il Pittore di Pronomo e il Pittore di Suessula.\nBench\u00e9 non si abbandonassero i temi e i soggetti eroici, la ceramografia ateniese durante questi anni di guerre estenuanti (Guerra del Peloponneso) si applicava a rappresentazioni legate ad Afrodite, ad Eros, ad un immaginario gremito di rigogliosi giardini e ninfe.\nForme.\nNelle forme ceramiche si assiste ad un incremento delle modanature presenti presso il piede e il labbro; le anfore vengono meno utilizzate e si diffonde particolarmente la pelike, insieme alle diverse tipologie di cratere, alle oinochoai, alle coppe dotate di stelo, le lekythoi ariballiche e lekanai.\nIl IV secolo a.C..\nCeramografia.\nAd Atene all'inizio del IV secolo a.C. proseguiva la tradizione iniziata nell'ultimo quarto del V secolo a.C. con il Pittore di Eretria e con il Pittore di Midia. Penalizzata da una minore attenzione da parte degli studiosi, la ceramica attica del IV secolo a.C. si articola prevalentemente in gruppi. Tra le personalit\u00e0 isolabili nella prima parte del secolo vi sono quelle del Pittore di Xenophantos, dal nome del ceramista che firma due lekythoi a Leningrado con figure a rilievo, quella del Pittore di Meleagro che lavora su diverse tipologie di vaso, e del Pittore di Jena, principalmente un pittore di coppe.\nTra le ultime manifestazioni della ceramica attica a figure rosse vi \u00e8 quella impropriamente chiamata stile di Kerch, dal nome del luogo in Crimea dove furono rinvenuti alcuni esemplari significativi. Nel IV secolo a.C. la distribuzione dei vasi attici sub\u00ec una rivoluzione radicale, gi\u00e0 iniziata a partire dalla fine del secolo precedente, e il commercio con questa zona si rafforz\u00f2 notevolmente. Il Pittore di Marsia \u00e8 una figura chiave all'interno del gruppo; si caratterizza da uno stile decorativo e da un disegno lineare che si avvale del rilievo e della doratura per alcuni particolari, come le ali o i gioielli, oltre che di vari colori aggiunti, secondo lo stile che ebbe origine verso il 420 a.C. e che fu di breve durata essendo utilizzato per circa quarant'anni; nel IV secolo a.C. queste espressioni si unirono all'influenza delle tecniche coroplastiche, toreutiche e della pittura \"di cavalletto\".\nLe parole di Plinio il Vecchio sembrano suggerire che le ombre sui corpi femminili siano state introdotte nell'uso pittorico alla met\u00e0 del secolo da Nicia, d'altra parte, l'assenza nei vasi attici della decorazione floreale introdotta da Pausia, cos\u00ec presente invece nelle figure rosse del sud Italia, suggerisce una maggiore attenzione dei ceramografi attici alla tradizione pittorica locale legata alla ricerca dell'illusionismo.\nLe figure mitiche pi\u00f9 rappresentate erano Dioniso, Afrodite, Eros; si diffondeva la moda dei costumi e dei temi orientali. La ceramografia attica aveva abbandonato i temi civici e le scene pi\u00f9 frequentemente rappresentate erano quelle domestiche, tratte dal mito o dalla vita quotidiana, in cui il ruolo principale era assegnato alla donna. Il cambiamento si spiega probabilmente con il mutamento di mercato: il commercio verso le colonie greche occidentali e verso l'Etruria si avviava al declino, ma le ceramiche a figure rosse continuavano a far parte dello scenario domestico. La scarsa presenza di ceramica a figure rosse ateniese nella citt\u00e0 greca di Alessandria, fondata verso il 331 a.C., indica che la produzione era gi\u00e0 giunta al termine, e tra le ragioni di questa fine doveva aver avuto peso la nuova committenza di corte, la maggiore ricchezza che aveva spostato il mercato verso i prodotti metallici, mentre i vasi in argilla divenivano pi\u00f9 semplici e meno decorati.\nForme.\nIl numero delle tipologie formali diminuisce; alcune funzioni vennero assunte dai vasi metallici la cui decorazione divenne modello per la produzione ceramica. Le principali forme grandi di questo periodo sono l'hydria, il cratere a campana e la grande pelike. Le coppe divengono pi\u00f9 piccole e molte appartengono al tipo senza stelo. In generale, si assegnava una maggiore attenzione al dettaglio, indebolendo l'architettura dell'insieme.\nAltri centri di produzione in Grecia.\nAl di fuori dell'Attica alcuni piccoli centri di produzione ebbero modo di crescere durante gli anni della guerra del Peloponneso e immediatamente dopo, a causa di una difficolt\u00e0 nel commercio con il centro di produzione maggiore; non riuscirono tuttavia a sviluppare scuole proprie. In Beozia l'indisturbata produzione di ceramica a figure nere fu affiancata, a partire dal secondo quarto del V secolo a.C., da una produzione a figure rosse di cui non si compresero le potenzialit\u00e0 stilistiche. A Corinto le figure rosse (per le quali si imitava il colore dell'argilla attica tramite coperture e ingubbiature rossastre) e le lekythoi attiche a fondo bianco furono prodotte da una decina di ceramografi nel periodo compreso tra il 425 e il 350 a.C. Altri centri di produzione minore si trovavano in Eubea e a Creta."}
{"id": "384180", "revid": "599013", "url": "https://it.wikipedia.org/wiki?curid=384180", "title": "Fernando De Napoli", "text": "Caratteristiche tecniche.\nMediano di rottura, all'occorrenza, esterno di centrocampo, \u00e8 stato tra i migliori interpreti del ruolo negli anni 80. Cresciuto nell'Avellino, dopo il Mondiale del 1986 pass\u00f2 al Napoli di Diego Armando Maradona ritagliandosi un ruolo di assoluto protagonista. I tifosi irpini lo soprannominarono \"Rambo\" vista la capigliatura, lo spirito battagliero e la grinta messa in campo.\nCarriera.\nClub.\nCresce nelle giovanili della Mirgia di Mercogliano. Dopo una stagione al , allenato da Arrigo Sacchi, passa all'Avellino, esordendo in Serie A nel 1983. Nel 1986 viene ceduto al Napoli per 5,8 miliardi di lire. Qui vince due scudetti, rispettivamente nel 1986-87 e nel 1989-90, una Coppa Italia nel 1986-87, una Coppa UEFA nel 1988-89 e una Supercoppa italiana nel 1990. Gioca a fianco di Salvatore Bagni, restando a Napoli fino al 1992.\nPassato al Milan per 6,5 miliardi di lire, in rossonero vince altri due scudetti (1992-93 e 1993-94) e una UEFA Champions League (1993-94), collezionando tuttavia solo 9 presenze in Serie A nel suo biennio a Milano. Nel 1994 si trasferisce quindi in prestito alla .\nL'ottima stagione personale in Emilia, nonostante la retrocessione dei granata in Serie B, gli vale la chiamata di Giovanni Trapattoni al Cagliari. In rossobl\u00f9 una serie di problemi fisici non gli permettono per\u00f2 di scendere in campo, sicch\u00e9 nel mercato di riparazione di ottobre i sardi ricedono il calciatore proprio alla Reggiana, club dove chiude la carriera nel 1997.\nNazionale.\nEsordisce in nazionale l'11 maggio 1986, a ventidue anni, entrando al posto di Ancelotti all'inizio del secondo tempo della partita amichevole Italia-Cina (2-0) disputata allo stadio San Paolo di Napoli. Viene quindi inserito dal CT Enzo Bearzot nella lista dei convocati per il campionato del mondo 1986 in Messico, dove viene schierato come titolare nelle quattro partite disputate dall'Italia, che viene eliminata agli ottavi dalla Francia.\nNella successiva gestione di Azeglio Vicini si conferma come titolare, e il 10 giugno 1987 realizza il suo unico gol in nazionale, nella gara amichevole vinta per 3-1 contro l'Argentina a Zurigo. Prende parte al campionato europeo 1988 in Germania Ovest, dove gli \"Azzurri\" raggiungono la semifinale, e al campionato del mondo 1990, giocato in casa, chiuso al terzo posto.\nCon l'arrivo del nuovo CT Arrigo Sacchi trova meno spazio, e ottiene la sua ultima presenza in nazionale il 25 marzo 1992, nella partita amichevole vinta per 1-0 contro la Germania a Torino. Ha vestito per 54 volte la maglia azzurra, segnando 1 gol.\n\u00c8 l'unico giocatore dell'Avellino ad aver disputato un Mondiale di calcio con la nazionale italiana.\nDopo il ritiro.\nAl termine della sua carriera da calciatore, rimane alla Reggiana rivestendo il ruolo di \"team manager\" fino al giorno del fallimento della squadra emiliana, nel 2005. In seguito lascia il mondo del calcio e diventa proprietario, insieme a un altro socio, di un'enoteca a Vergato.\nDalla stagione 2021-2022 diventa coordinatore tecnico del settore giovanile dell'Avellino."}
{"id": "384211", "revid": "1591878", "url": "https://it.wikipedia.org/wiki?curid=384211", "title": "Luigi Brusotti", "text": "Biografia.\nNato a Pavia da Ferdinando (1839-1899), laureatosi in ingegneria a Torino e professore all\u2019Universit\u00e0 degli Studi di Pavia, e da Camilla Franchi, frequent\u00f2 il Liceo Classico Ugo Foscolo di Pavia dove ebbe come insegnante di Scienze naturali il prof. Angelo De Carlini che lo ringrazia nella sua pubblicazione \"Artropodi di Val Vigezzo\", nella quale afferma: \"Oltre che dei rincoti, ortotteri ed aracnidi, da me raccolti, presento un elenco di 124 specie di lepidotteri, presi da due distinti dilettanti e miei carissimi allievi, fratello e sorella Brusotti, e da loro per la massima parte determinati, verificandone io stesso le determinazioni.\" [...] \"Esprimo vivi ringraziamenti\" [...] \"ai miei amici Brusotti che molto mi aiutarono nella raccolta.\" \nLuigi infatti ha una sorella, Marina (1875-1967), che poi in et\u00e0 adulta sposer\u00e0 Vittorio Gallo. \nLuigi nacque quindi in una famiglia propensa alla ricerca scientifica. \nProsegue gli studi sempre a Pavia con Luigi Berzolari, Ernesto Pascal e Ferdinando Aschieri e ottiene la laurea nel 1899. Studia poi a Pisa con Eugenio Bertini e Luigi Bianchi. Per vent'anni \u00e8 insegnante nelle scuole secondarie superiori e nel 1926 ottiene una cattedra di geometria a Cagliari. Dal 1928 \u00e8 a Pisa e dal 1931 al 1951 a Pavia. \n\u00c8 stato uno dei maggiori specialisti della geometria algebrica reale e si \u00e8 impegnato nello studio della didattica della matematica.\nTra i suoi allievi va ricordato Vittorio Emanuele Galafassi.\nMembro dell'Istituto Lombardo e corrispondente dell'Accademia nazionale dei Lincei.\nFondo Luigi Brusotti.\nDopo la morte di Luigi Brusotti la sorella Marina, sua erede universale, decide di donare la biblioteca personale dello studioso all\u2019Istituto di Geometria dell\u2019Universit\u00e0 di Pavia, presso cui Brusotti aveva insegnato dal 1910 al 1953.\nLa Facolt\u00e0 esprime parere favorevole all\u2019accettazione del dono, considerati il notevole pregio e il rilevante valore del materiale sia librario che archivistico. L\u2019accettazione avviene, previa autorizzazione prefettizia nel novembre dello stesso anno. La donazione completa comprende l\u2019intero studio privato di Brusotti: 4 librerie con i libri che li contengono (circa 600, di cui circa 130 antichi), alcuni mobili e suppellettili che consentono di mantenere l'ordinamento originale della biblioteca privata. \nIl fondo non \u00e8 identificabile da un contrassegno specifico apposto dal donatore ma da un timbro della biblioteca apposto al momento della presa in carico.\nIl fondo comprende testi di matematica e ingegneria, scienze naturali ed agraria, classici della letteratura, edizioni storiche della Bibbia, oltre che numerosi fascicoli di periodici, perlopi\u00f9 dei primi decenni del Novecento, e un consistente archivio ancora da esplorare che comprende fotografie, lettere, ritratti, ecc. relativi al donatore, parecchi quaderni manoscritti di Brusotti studente (appunti molto curati di corsi seguiti) e di Brusotti docente (Conferenze di geometria superiore e di Matematiche complementari), oltre a manoscritti del padre Ferdinando e di altri matematici italiani. Il fondo \u00e8 ora confluito nella Biblioteca della Scienza e della Tecnica.\nUna parte dei volumi \u00e8 stata digitalizzata ed \u00e8 consultabile on line."}
{"id": "384219", "revid": "1005847", "url": "https://it.wikipedia.org/wiki?curid=384219", "title": "Elezioni politiche in Italia del 1913", "text": "Le elezioni politiche in Italia del 1913 si svolsero il 26 ottobre (1\u00ba turno) e il 2 novembre (ballottaggi) 1913. Furono le prime elezioni a suffragio universale maschile (introdotto il 25 maggio 1912), con l'ormai tradizionale collegio uninominale a doppio turno. Diedero avvio alla XXIV legislatura del Regno d'Italia.\nI risultati sanzionarono il grande successo del Patto Gentiloni: i liberali ebbero il 47,6 % dei voti e 270 eletti (che in gran parte avevano sottoscritto gli accordi del Patto).\nRisultati.\nRisultati secondo A. Schiavi.\nLe statistiche ufficiali ministeriali per le elezioni del 1913 non riportano dati relativi all'appartenenza politica degli eletti; per la suddivisione dei seggi si \u00e8 utilizzata l'analisi pubblicata da Alessandro Schiavi nel 1914, che in seguito fu ripresa anche da fonti ufficiali.\nAltre fonti presentano una diversa suddivisione dei 508 eletti, riportata di seguito."}
{"id": "384226", "revid": "767487", "url": "https://it.wikipedia.org/wiki?curid=384226", "title": "Ballo da sala", "text": "Il ballo da sala comprende tre tipi di ballo di coppia, adatti, appunto, ad essere ballati in sala da ballo.\n\u00c8 una disciplina nata in Italia dall'A.N.M.B. (Associazione Nazionale Maestri di Ballo) e riconosciuta ad oggi da diverse nazioni. Essa comprende:\nUna prima stesura organica del ballo da sala \u00e8 stata fatta da Alex Moore, che descrive cinque balli:\nIl suo primo lavoro, Ballroom Dancing fu pubblicato nel 1936 da \"Pitman Publishing Ltd.\";\nla sua opera \u00e8 stata ampiamente acquisita nel corso degli anni ed \u00e8 diventata un punto di riferimento importante per molte generazioni di ballerini.\nCol passare degli anni il Ballo da Sala ha cambiato aspetto.\nConsiderando che il Ballo da Sala \u00e8 praticato anche in altre occasioni, la lista risulta la seguente:\nQuickstep, Paso doble sono eseguiti raramente; il primo ha una struttura fluida e ben coordinata, il secondo ha una struttura pi\u00f9 marcata e imperativo."}
{"id": "384236", "revid": "1305772", "url": "https://it.wikipedia.org/wiki?curid=384236", "title": "Mazzeo di Ricco", "text": "A parte il nome, della sua vita ci rimane solo un documento autografo del 1252 e una lettera a lui inviata da Guittone d'Arezzo.\nOpere.\nGli vengono attribuite 6 canzoni e 1 sonetto:"}
{"id": "384237", "revid": "212348", "url": "https://it.wikipedia.org/wiki?curid=384237", "title": "Generale Sherman", "text": "Il Generale Sherman \u00e8 un imponente esemplare di sequoia gigante (\"Sequoiadendron giganteum\"). Si tratta di uno degli esemplari pi\u00f9 alti al mondo di tale specie, raggiungendo gli 83,8\u00a0m. Sebbene non sia l'albero pi\u00f9 alto del mondo (il primato appartiene attualmente alla \"Sequoia sempervirens\" chiamata Hyperion) \u00e8 sicuramente il pi\u00f9 grosso in termini di volume, e si pu\u00f2 considerare il pi\u00f9 grande organismo vivente per volume. Il suo volume \u00e8 stato stimato in \u00a0m\u00b3, e il peso complessivo in circa tonnellate.\nStoria.\nL'albero si trova nella Foresta gigante nel Parco nazionale di Sequoia, a est di Visalia in California e si ritiene abbia tra e anni. \nVenne chiamato cos\u00ec in onore di William Tecumseh Sherman, un generale della Guerra di secessione americana, dal naturalista James Wolverton nel 1879.\nDimensioni.\nMisurazioni effettuate nel 1975 hanno prodotto i seguenti risultati:"}
{"id": "384240", "revid": "44876", "url": "https://it.wikipedia.org/wiki?curid=384240", "title": "Pasquale Luiso", "text": "Carriera.\nGiocatore.\nGli esordi: da Sora al Torino.\nCresce nell'Afragolese, con cui gioca tre campionati di Serie C2 ed uno di Interregionale giocando come ala destra. Nel 1990 si trasferisce al Sora, dove l'allenatore Claudio Di Pucchio lo sposta al centro dell'attacco: in quattro stagioni segna 59 reti, conducendo i laziali alla promozione in serie C2 nel 1992. In quegli anni, per il gioco irruente e l'abilit\u00e0 nel colpo di testa, si guadagna il soprannome \"Toro di Sora\" che lo accompagner\u00e0 per tutta la carriera. Nell'estate 1993 viene acquistato dal , neopromosso in Serie A; gi\u00e0 a settembre, tuttavia, torna al Sora, con cui \u00e8 capocannoniere del suo girone di Serie C2, realizzando 22 reti e conducendo la sua squadra alla promozione in Serie C1 dopo i \"playoff\".\nNel 1994 passa al Torino, con il quale esordisce in Serie A sotto la guida di Rosario Rampanti. Chiuso da Ruggiero Rizzitelli e Andrea Silenzi, realizza un solo gol, nella partita di Coppa Italia contro il ; in ottobre va al in Serie B, segnando 7 gol in 21 gare.\nLa ribalta: Avellino, Piacenza e Vicenza.\nNel campionato 1995-1996 viene ceduto inizialmente al Chievo Verona, ma prima dell'inizio della stagione si trasferisce in compropriet\u00e0 all'. In Irpinia segna 19 reti in 36 partite, che per\u00f2 non bastano a evitare la retrocessione in Serie C1. Riscattato dal Chievo, viene chiamato in Serie A dal . Con gli emiliani gioca come centravanti titolare, mettendo a segno 14 reti in campionato, tra cui quella decisiva (in rovesciata) nella vittoria sul per 3-2, che provoca l'esonero di \u00d3scar Tab\u00e1rez e il ritorno di Arrigo Sacchi sulla panchina rossonera. Oltre che per le prestazioni sportive, guadagna notoriet\u00e0 nazionale per l'esultanza dopo i suoi gol, ballando la macarena con i compagni di squadra. Grazie alle sue prestazioni, il Piacenza ottiene la salvezza dopo lo spareggio con il Cagliari, nel quale Luiso realizza altre due reti.\nNell'estate del 1997 si trasferisce al nell'ambito dello scambio con Roberto Murgita. Nel suo primo anno a Vicenza segna 8 reti in campionato e altrettante in Coppa delle Coppe, diventando il capocannoniere della manifestazione europea.\nGli anni della Serie B.\nLa stagione successiva, tuttavia, non \u00e8 all'altezza della prima: la squadra veneta retrocede al termine della stagione, mentre Luiso a gennaio passa al Pescara con cui sfiora la promozione. Tornato l'anno successivo, \u00e8 fra gli artefici della promozione in Serie A dei biancorossi (13 reti nella Serie B 1999-2000), ma nella massima serie viene relegato a rincalzo, e a gennaio 2001 passa alla Sampdoria, di nuovo nella serie cadetta. Nella seconda met\u00e0 del campionato segna 10 reti, e i blucerchiati concludono al quinto posto il campionato, ma l'anno successivo non ritrova il feeling con il gol, mettendo a segno 3 reti in 26 partite.\nNel 2002, svincolatosi dalla Sampdoria, si trasferisce prima all' e poi alla Salernitana, entrambe fra i cadetti, ma senza lasciare segno. Inizia la stagione all'Ancona, nel frattempo promosso in Serie A, con cui torna brevemente a giocare nella massima serie (3 partite), per poi trasferirsi a gennaio nel , vincendo il campionato di Serie C1 2003-2004.\nGli ultimi anni.\nA Catanzaro nella stagione successiva, non viene mai impiegato e a gennaio 2005 torna al Sora per qualche mese, prima di una nuova avventura in Serie C1 fra le file del . A gennaio 2007 viene ceduto al Celano, squadra che milita in serie C2, dove contribuisce alla salvezza realizzando 6 reti in 10 partite.\nConclude la carriera nella stagione 2007-2008, militando nel Priverno (Eccellenza laziale) e da novembre 2007 per la terza volta al Sora, in Promozione.\nAllenatore.\nConclusa la carriera agonistica, Luiso intraprende quella di allenatore. Il 20 gennaio 2010 viene assunto dal Sora, in Eccellenza laziale, con cui conquista una salvezza nella prima stagione, e la promozione in Serie D nella seconda. Nel dicembre 2011, in contrasto con la politica di mercato della dirigenza, si dimette dall'incarico.\nNel dicembre 2013 si siede sulla panchina del Sulmona (squadra alla quale da calciatore segn\u00f2 un gol in uno spareggio per la promozione in Serie C2 con la maglia del Sora nell'annata 1991-1992), militante in Serie D, non riuscendone ad evitare la retrocessione in Eccellenza. Il 5 luglio 2014 diventa allenatore della Triestina, rassegnando le dimissioni dopo poco pi\u00f9 di un mese a causa dei problemi della societ\u00e0 alabardata. Contestualmente diventa allenatore del Celano, sempre nel campionato di Serie D, per poi essere esonerato il 19 febbraio 2015.\nNella stagione 2016-2017 guida i giovani del nel campionato Primavera, terminando la stagione con un buon 8\u00ba posto. Lascia cos\u00ec l\u2019incarico da allenatore nelle giovanili beriche, facendo ritorno nella citt\u00e0 che ha sempre amato: Sora\nIl 4 aprile 2018 viene chiamato a sostituire Stefano Sanderra sulla panchina del Racing Fondi, penultimo nel girone C di Serie C. Dopo aver totalizzato 4 punti in 5 giornate nella stagione regolare disputa i play-out contro la Paganese uscendo sconfitto dal doppio confronto, pur avendo espresso un calcio propositivo, a tratti interessante."}
{"id": "384241", "revid": "79968", "url": "https://it.wikipedia.org/wiki?curid=384241", "title": "Fast Tracker", "text": "Fast Tracker, nello specifico \"Fast Tracker 2\" (detto FT2), \u00e8 un software di tipo tracker usato per produrre musica digitale, creato da Fredrik \"Mr. H\" Huss e Magnus \"Vogue\" H\u00f6gdahl, due membri di un gruppo \"demo\" svedese di nome Triton, ora conosciuti come Starbreeze Studios, nel 1992.\nDescrizione.\nL'interfaccia di FT2 \u00e8 largamente ispirata all'aspetto del Pro Tracker di Amiga. La schermata generica \u00e8 costituita da un editor di \"pattern\" nella met\u00e0 inferiore, e da un selettore di strumenti e impostazioni generali nella parte superiore. L'editor di pattern pu\u00f2 essere cambiato facendo apparire un editor di \"sample\" e di strumenti. Il programma ha, al suo interno, un gioco chiamato \"Nibbles\", che ricorda il classico gioco del serpente, popolare oggigiorno sui telefoni cellulari.\nFast Tracker 2 supporta una variet\u00e0 di formati di file diversi, anche se in genere solo due sono usati dai musicisti: il formato XM (Extended Module e il formato XI (Extended Instrument). Le musiche in formato XM sono ancora molto popolari in quanto sono facilmente comprimibili, e in genere anche non compresse occupano molto meno spazio rispetto a musiche in formato MP3 di pari durata.\nFT2 funziona con un estensore DOS a 32 bit e supporta le schede sonore Gravis Ultrasound, Sound Blaster, Covox e anche il PC speaker del computer. Questo rende difficile il suo utilizzo sui sistemi odierni che usano le pi\u00f9 recenti versioni di Windows, in quanto MS-DOS non \u00e8 pi\u00f9 supportato. A causa di ci\u00f2, molti musicisti appassionati tengono ancora da parte un computer piuttosto vecchio che usa un hardware ottimale per il tracker.\nUn altro modo per far funzionare FT2 sotto Windows \u00e8 l'uso di DOSBox - anche se il programma \u00e8 preciso e simula bene l'ambiente DOS, \u00e8 ancora in via di perfezionamento e soffre di qualche problema riguardo al sonoro.\nNonostante ormai il software sia stato distribuito per l'uso senza profitto, e molti cloni basati su FT2 siano stati sviluppati da terze parti, molti musicisti appassionati di tracker stanno ancora aspettando un \"clone perfetto\" di FT2.\nIl suo rivale principale era Impulse Tracker.\nLa versione pi\u00f9 recente disponibile, non modificata da terze parti, \u00e8 la 2.09."}
{"id": "384245", "revid": "767487", "url": "https://it.wikipedia.org/wiki?curid=384245", "title": "Impulse Tracker", "text": "Impulse Tracker \u00e8 un programma di tipo tracker usato per creare musica digitale, funzionante su MS-DOS, creato da Jeffrey \"Pulse\" Lim.\nDescrizione.\nIl software era stato distribuito come freeware, anche se l'autore ha poi aggiunto alcune capacit\u00e0 in pi\u00f9, come la possibilit\u00e0 di salvare file stereo WAV e l'uso di una modalit\u00e0 network IPX, in cambio di denaro, circa 20 dollari americani. Quando il plugin per salvare i WAV venne piratato pubblicamente, l'autore annunci\u00f2 che l'aggiornamento del tracker si sarebbe fermato alla versione 2.14.\nCi sono poi state alcune patch rilasciate, e la versione 2.15 \u00e8 stata sviluppata da terzi. L'interfaccia di Impulse Tracker era molto simile a quella di Scream Tracker 3.0, e difatti aveva anche il supporto alla lettura e al salvataggo dei file di tipo S3M tipici di quel tracker, oltre all'uso del nuovo formato IT. IT era il principale rivale di Fast Tracker.\nL'ultima versione del software \u00e8 la 2.14, rilasciata l'8 aprile 1999.\nVi sono alcuni tracker nuovi che si basano molto sulla struttura di Impulse Tracker:"}
{"id": "384264", "revid": "113883766", "url": "https://it.wikipedia.org/wiki?curid=384264", "title": "Odo delle Colonne", "text": "Biografia.\nFunzionario e rimatore di corte, fu quasi sicuramente uno dei seguaci di Federico II di Svevia. Di probabili origini messinesi, come dichiara il Codice Vaticano 3193 - in cui \u00e8 presente la lirica, a lui attribuita, \"Oi lassa 'nnamorata\" - era forse parente del pi\u00f9 celebre Guido delle Colonne e appartenente ad una nobile famiglia romana, trapiantata in Sicilia. Si possono trovare altre informazioni su questo poeta, in uno saggio di Francesco Torraca, dove sono elencate queste cariche, da lui ricoperte: \"giustiziere nella Sicilia orientale\" (\"al di l\u00e0 del Salso\") dal 10 ottobre 1239 al 3 maggio 1240; capitano imperiale dal settembre del 1241, su un territorio che andava dalla Basilicata allo Stretto di Messina (\"dalla porta di Roseto al Faro\") e che comprendeva anche tutta la Sicilia; possessore in Calabria della baronia di Cerchiara, del feudo di Suverito e di altri beni feudali, a Ordeolo e Casal Galato.\nAll'inizio dell'inverno del 1240 Odo delle Colonne ebbe da Federico II un delicato incarico: recarsi come ambasciatore in Egitto, dove si era appena insediato come nuovo sultano as-Salih Ayyub, succeduto al fratello al-Adil Abu Bakr, per ottenere una proroga della tregua di dieci anni sottoscritta dall'imperatore e dal padre di questi al-Kamil. In Egitto egli rimase, a spese del nuovo sultano, fino alla primavera del 1241. Nel 1246 fu tra i partecipanti alla congiura di Capaccio contro Federico II e \u00abscont\u00f2 il tradimento con la morte: venti anni dopo, suo figlio Corrado fu reintegrato nel possesso dei beni paterni da Carlo d'Angi\u00f2\u00bb.\nOpere.\nLe due canzoni ' (lirica di attribuzione incerta) e ' (unica lirica di sicura attribuzione), si avvicinano molto al canto popolare, pur mantenendo un carattere aulico: si tratta di due lamenti, di argomento amoroso."}
{"id": "384270", "revid": "1265762", "url": "https://it.wikipedia.org/wiki?curid=384270", "title": "Campo di concentramento di Sankt Aegyd", "text": "Il campo di concentramento di Sankt Aegyd, situato a Sankt Aegyd am Neuwalde (comune della Bassa Austria nel distretto di Lilienfeld) durante la seconda guerra mondiale fu un sottocampo dipendente dal lager di Mauthausen.\nIl campo fu aperto il 2 novembre 1944 e vi furono rinchiusi fino ad un massimo di 303 prigionieri (maschi). Il campo funzionava da laboratorio tecnico per i motori dei veicoli delle Waffen-SS. I detenuti venivano impiegati nella produzione di questi motori, oltre che nella manutenzione del campo.\nIl campo venne chiuso il 1\u00ba aprile 1945 con l'arrivo delle truppe alleate. \u00c8 conosciuto per aver detenuto anche prigionieri italiani, tra cui Piero Caleffi, il quale raccont\u00f2 le esperienze vissute a Sankt Aegyd nel libro \"Si fa presto a dire fame\" e Vincenzo Pappalettera che ne raccont\u00f2 altres\u00ec le esperienze in \"Tu passerai per il camino\"."}
{"id": "384272", "revid": "2730", "url": "https://it.wikipedia.org/wiki?curid=384272", "title": "InBlu", "text": "InBlu \u00e8 la radio della Conferenza Episcopale Italiana.\nDall'11 gennaio 2021 \u00e8 una radio nazionale DAB con il nome InBlu2000. Il suo nuovo motto \u00e8: \"Senti, fidati\".\nFa parte del gruppo Rete Blu come la rete televisiva TV2000 ed \u00e8 edita dalla Cei come anche il quotidiano cattolico \"Avvenire\".\nNell'aprile 2005, a causa della morte di Papa Wojtyla, sul portale di TV2000 sono stati inseriti tutti i video di TV2000 dagli anni Novanta fino agli anni Duemilaventi.\nStoria.\nNata il 26 gennaio 1998 come \u00abBlusat 2000\u00bb, offriva servizi d'informazione, programmi musicali e di intrattenimento ad emittenti radiofoniche presenti sul territorio nazionale. Oggi \u00e8 un network che raggruppa un centinaio di emittenti che diffondono il segnale in tutta la penisola.\nPropone un palinsesto (diffuso via satellite, via internet, via app per i dispositivi mobili e in FM nella citt\u00e0 di Roma) di ispirazione cattolica che si caratterizza per una programmazione legata ai valori ed al servizio del territorio. La linea editoriale si sviluppa utilizzando tutti i generi della comunicazione, dall'informazione all'intrattenimento passando per musica, cultura, costume. Ciascuna radio pu\u00f2 integrare il palinsesto all\u2019interno della propria programmazione, in una logica di collaborazione e di condivisione.\nInBlu radio si pu\u00f2 ascoltare anche scaricando la App gratuita. Ha anche un sito www.radioinblu.it che integra e rilancia i contenuti trasmessi. Tutte le notizie sono pubblicate e condivise anche attraverso social media e App. Nel 2017 \u00e8 stata lanciata la WebRadio, che propone nelle sezioni del sito diversi generi: musica sacra, musica religiosa, radio stories, eccetera.\nDal 2014 al 2018 direttore di rete \u00e8 stato Paolo Ruffini; direttore dell'informazione \u00e8 Lucio Brunelli. Dal 2018 il direttore \u00e8 Vincenzo Morgante e la responsabile editoriale \u00e8 Paola Gallo.\nProgrammi.\nINFORMAZIONE E APPROFONDIMENTO - Cronaca, politica, esteri, economia, sport, la vita della Chiesa, le parole e i viaggi del Papa. Un\u2019informazione completa senza filtri con numerose edizioni quotidiane di in Blu Notizie, il giornale radio, e con programmi d\u2019approfondimento. Il primo appuntamento con l\u2019informazione \u00e8 alle 7 e l\u2019ultimo alle 19 (il sabato alle 18). Approfondimenti durante tutta la giornata con Buongiorno in Blu, Piazza in Blu, Ecclesia, Atlante, Pomeriggio in Blu, Buona la prima, Il portone di bronzo.\nCULTURA E INTRATTENIMENTO - Arte, musica, letteratura, cinema, teatro, ambiente sono tutti territori interessanti per InBlu radio. Insieme a storie di uomini e donne, preferibilmente attraverso il racconto diretto dei protagonisti. Palinsesto ricco a partire dalle 10: Mattinata in Blu, Cosa c\u2019\u00e8 di buono, Pensieri e Parole, Dio li fa e poi li accoppia, Tana libera tutti, c\u2019\u00e8 sempre una canzone, Soul, Radio libera tutti, Storie di note, Playlist in Blu, What\u2019s on, Cosa succede in citt\u00e0, In Blu classica, a tempo di musica, La musica \u00e8 ribelle con Eugenio Finardi, La valigia dell\u2019attrice, AtuXTV.\nSPIRITUALIT\u00c0 \u2013 Diversi i programmi religiosi. Tutti i giorni c\u2019\u00e8 il commento al Vangelo con il programma Prima di tutto; dal luned\u00ec al venerd\u00ec la preghiera In Blu spirito e Verit\u00e0. La domenica ci sono Orizzonti meditazioni, Non un giorno qualsiasi, la Messa, l\u2019Angelus recitato dal Papa. Il sabato la biblioteca di Gerusalemme, il sabato e la domenica Pastori, interviste a vescovi italiani.\nRUBRICHE \u2013 Numerosi appuntamenti fissi nel corso della settimana che si occupano di sport, economia, libri, cinema, web, arte, lirica.\nSede.\nI programmi di inBlu Radio vengono realizzati nelle due sedi di Milano e Roma, dotate di otto studi di registrazione.\nLa sede legale \u00e8 a Roma, in via Aurelia 796.\nLa sede milanese \u00e8 in viale Marche 15."}
{"id": "384275", "revid": "304380", "url": "https://it.wikipedia.org/wiki?curid=384275", "title": "Ruggieri d'Amici", "text": ""}
{"id": "384285", "revid": "124078329", "url": "https://it.wikipedia.org/wiki?curid=384285", "title": "Fistful of Metal", "text": "Fistful of Metal \u00e8 il primo album della band statunitense Anthrax, pubblicato nel 1984 e distribuito dalla Megaforce Records.\nIl disco.\n\u00c8 l'unico della band in cui compaiono Neil Turbin alla voce e Dan Lilker al basso; verranno entrambi estromessi durante il tour di supporto all'album. Dan Lilker former\u00e0 i Nuclear Assault e, poi, suoner\u00e0 nei Brutal Truth.\nEdizioni.\nSuccessivamente \u00e8 stata distribuita una versione del disco con allegato l'EP \"Armed and Dangerous\"."}
{"id": "384288", "revid": "433605", "url": "https://it.wikipedia.org/wiki?curid=384288", "title": "Antonio Marasco", "text": "Biografia.\nSposato con Lina, ha tre figli: Gennaro (che ha intrapreso la stessa carriera del padre), Liana e Salvatore.\nCarriera.\nGiocatore.\nCresciuto nel club della sua citt\u00e0, l'allenatore Aldo Bet lo fa esordire in prima squadra il 26 aprile 1987 nel campionato Interregionale. L'anno successivo colleziona altre 7 presenze giocando stabilmente dal 1988. Nel 1989-1990 \u00e8 tra i protagonisti della promozione del in Serie C2 con 5 reti in 32 presenze. Esordisce in Serie C2 il 16 settembre 1990, dove a fine campionato collezioner\u00e0 32 presenze e 3 reti. L'anno successivo si trasferisce all', rimanendo in Irpinia per cinque anni dove conquista una promozione in Serie B e subisce una retrocessione in Serie C1.\nNel 1996 ritorna al Savoia in Serie C1 nelle vesti di capitano. Perde la finale play-off contro l' per la promozione in Serie B.\nNel 1997, dopo 9 presenze con il Savoia passa alla in Serie B, restandovi per un anno.\nNel 1998 va all'Hellas Verona con cui vince il campionato cadetto, segnando fra l'altro il gol promozione contro il Napoli nella sfida del 6 giugno 1999.\nEsordisce in Serie A il 29 agosto 1999 in Inter-Verona (3-0) e il successivo 12 settembre sigla la sua unica rete in massima serie contro il . Il campionato si conclude positivamente, con il Verona di Cesare Prandelli che conquista la partecipazione nel torneo Intertoto, ma il giocatore decide di scendere in serie B per seguire l'allenatore nell'ambizioso che il presidente Maurizio Zamparini sta allestendo e con cui guadagna l'immediata promozione nel massimo campionato.\nNel 2002, quando il presidente del Venezia Maurizio Zamparini acquista il Palermo, porta con s\u00e9 dieci calciatori in rosanero, tra cui anche Marasco, il quale resta in Sicilia fino a gennaio, quando passa al . La sua carriera in gialloblu termina quando a fine campionato 2003-2004 viene condannato a tre anni di squalifica per il calcioscommesse e definitivamente prosciolto nel 2013.\nNel 2005-2006 riprende a giocare nel Savoia, sua squadra di origine, tra i Dilettanti. L'anno successivo in Serie D ottenendo ancora una promozione e aiutando la squadra a tornare, dopo 59 anni, tra i professionisti.\nNella 2007 firma per la Sangiuseppese e nel novembre dello stesso anno rescinde il contratto e firma un biennale con l'Aversa Normanna, con la quale il 4 maggio conquista la promozione in Serie C2.\nNella stagione 2008-2009 passa al Pianura neopromosso in Serie D. Dopo questa breve parentesi fa ritorno ad Aversa dove ritorna anche l'allenatore Raffaele Sergio che lo rivuole con lui.\nAllenatore.\n\u00c8 proprietario della \"Mara8\", una scuola calcio che prende il suo nome.\nNel luglio 2014 assume l'incarico di responsabile del settore giovanile del .\nL'11 ottobre viene chiamato a guidare l', formazione che milita nel girone H della Serie D.\nIl 25 agosto 2020 il affida la panchina ad Antonio Marasco."}
{"id": "384291", "revid": "102350671", "url": "https://it.wikipedia.org/wiki?curid=384291", "title": "Thirteen Tales From Urban Bohemia", "text": "Thirteen Tales From Urban Bohemia \u00e8 il terzo album del gruppo statunitense The Dandy Warhols. In esso \u00e8 contenuto anche il singolo \"Bohemian Like You\", che divenne famoso in Italia nel 2002, dopo essere stato scelto come \"jingle\" per una nota marca di telefonini cellulari. Visto il successo del brano presso il pubblico italiano, il gruppo americano ha anche partecipato al Festivalbar di quell'anno. \"Bohemian Like You\" \u00e8 stata anche mixata dal DJ tedesco Mousse T. nel 2006 con una delle sue canzoni (\"Horny\"), per creare il singolo \"Horny As A Dandy\", anch'esso presentato al Festivalbar.\nTracce.\nTutte le canzoni sono state scritte da Courtney Taylor-Taylor tranne dove segnalato diversamente."}
{"id": "384305", "revid": "1573940", "url": "https://it.wikipedia.org/wiki?curid=384305", "title": "Skale Tracker", "text": "Skale Tracker \u00e8 un programma di tipo tracker creato e scritto da \"Baktery\", con supporto grafico da \"Awesome\".\nDescrizione.\nSkale Tracker era stato inizialmente distribuito come versione alpha sotto il nome \"Fast Tracker 3\", poich\u00e9 l'intero aspetto era stato creato ispirandosi al famoso tracker Fast Tracker 2. Il nome \u00e8 stato cambiato in seguito a causa di ragioni legali e di copyright. La struttura e la somiglianza al Fast Tracker \u00e8 rimasta. Attualmente, \u00e8 disponibile sia per Windows che per Linux.\nSkale include supporto per ASIO, WAV, SF2 e strumenti AKAI, Input/Output MIDI, strumenti VST e molto altro. L'ultima versione disponibile \u00e8 la 0.81, distribuita il 25 dicembre 2005."}
{"id": "384309", "revid": "1005847", "url": "https://it.wikipedia.org/wiki?curid=384309", "title": "Elezioni politiche in Italia del 1934", "text": "Le elezioni politiche in Italia del 1934 per la nomina dei membri della Camera dei Deputati si svolsero il 25 marzo 1934.\nContesto storico.\nLe nuove elezioni, dopo quelle del 1929, proseguirono l'opera di normalizzazione del regime.\nNel 1939 per la XXX legislatura non ci furono elezioni, neppure plebiscitarie, e i membri della Camera dei fasci e delle corporazioni furono tutti nominati.\nDiritto di voto.\nLa legge era basata sul suffragio universale maschile, gi\u00e0 previsto sin dal 1912. Il diritto di voto per i soli cittadini maschi era per\u00f2 subordinato al rientrare in una delle seguenti categorie:\nErano esclusi dal diritto di voto (\"voto sospeso\") i sottufficiali (tranne i marescialli) e i militari di truppa di esercito, marina e aeronautica.\nI valori della tabella sono riferiti alle liste delle prefetture al momento della chiusura delle iscrizioni. Alcune fonti considerano un numero di aventi diritto pari a , dato dalle liste elettorali al momento del voto; tale numero include per\u00f2 anche i militari.\nCandidati.\nI deputati erano scelti tra 1000 designati da enti e associazioni.\n800 erano proposti da associazioni sindacali riconosciute e 200 da altri enti e associazioni nazionali.\nI 400 deputati erano poi selezionati dal Gran consiglio del fascismo tra i designati da enti e da associazioni; la lista definitiva era sottoposta ad approvazione tramite plebiscito.\nModalit\u00e0 di voto.\nLa votazione si svolse in forma plebiscitaria. Gli elettori potevano votare \"S\u00cc\" o \"NO\", per approvare o respingere \"in toto\" la lista dei deputati.\nL'elettore veniva fornito di due schede di uguali dimensioni, bianche all'esterno, recanti all'interno la formula: \"Approvate voi la lista dei deputati designati dal Gran Consiglio Nazionale del Fascismo?\"; nella scheda con il \"S\u00cc\" l'interno era anche corredato da due bande tricolori, in quella con il \"NO\" la scheda si presentava bianca.\nL'elettore doveva al momento del voto raccogliere entrambe le schede; all'interno della cabina elettorale si trovava una prima urna dove l'elettore lasciava la scheda scartata, per poi consegnare nelle mani degli scrutatori la scheda prescelta, affinch\u00e9 questi si assicurassero che essa fosse \"accuratamente sigillata\". Questo farraginoso sistema aveva di fatto un effetto inibitorio verso l'elettore, che non poteva avere una certezza assoluta sulla segretezza del voto, proprio a causa di quest'ultimo passaggio, anche se formalmente la legge sembrava garantire il voto segreto: gli scrutatori, in effetti, potevano distinguere le schede del \"s\u00ec\" e del \"no\" esaminandole in controluce, e \"L'Avanti\" inoltre denunci\u00f2 dei casi in cui i militi entravano in cabina per assicurarsi che gli elettori votassero \"s\u00ec\".\nL'elettore comunque poteva anche annullare la scheda tricolore se non avesse voluto votare a favore, apponendo un qualsiasi segno distintivo irrituale, come previsto dall'art. 79 del R.D. 2 settembre 1928, n.1993.\nNel caso, ovviamente solo teorico, di vittoria dei \"NO\" si sarebbero dovute ripetere le elezioni, con l'ammissione di altre liste proposte da enti o associazioni autorizzati dalla legge, con almeno 5000 firmatari aventi diritto al voto (Regio decreto n\u00ba 1993 del 2 settembre 1928, in particolare l'art. 57).\nRisultati.\nEletti.\nI 400 eletti comprendenvano:\n\u00c8 disponibile anche una classificazione approssimativa dei deputati eletti per professione."}
{"id": "384318", "revid": "1005847", "url": "https://it.wikipedia.org/wiki?curid=384318", "title": "Elezioni politiche in Italia del 1929", "text": "Le elezioni politiche in Italia del 1929 per la nomina dei membri della Camera dei Deputati si svolsero il 24 marzo 1929.\nContesto storico.\nCon queste elezioni si apre la fase di \"normalizzazione\" del regime fascista. I deputati non sono pi\u00f9 determinati dalla sovranit\u00e0 popolare, ma sono semplice parte dello Stato.\nDiritto di voto.\nLa legge era basata sul suffragio universale maschile, gi\u00e0 previsto sin dal 1912. Il diritto di voto per i soli cittadini maschi era per\u00f2 subordinato al rientrare in una delle seguenti categorie:\nErano esclusi dal diritto di voto (\"voto sospeso\") i sottufficiali (tranne i marescialli) e i militari di truppa di esercito, marina e aeronautica.\nI valori nella parte sinistra della tabella sono riferiti alle liste delle prefetture al momento della chiusura delle iscrizioni. Dopo i ricorsi, i numeri risultarono leggermente variati (parte destra della tabella) e vennero esclusi i militari.\nCandidati.\nI deputati erano scelti tra 1000 designati da enti e associazioni.\n800 erano proposti da associazioni sindacali riconosciute e 200 da altri enti e associazioni nazionali.\nI 400 deputati erano poi selezionati dal Gran consiglio del fascismo tra i designati da enti e da associazioni; la lista definitiva era sottoposta ad approvazione tramite plebiscito.\nModalit\u00e0 di voto.\nLa votazione si svolse in forma plebiscitaria. Gli elettori potevano votare \"S\u00cc\" o \"NO\", per approvare o respingere \"in toto\" la lista dei deputati.\nL'elettore veniva fornito di due schede di uguali dimensioni, bianche all'esterno, recanti all'interno la formula: \"Approvate voi la lista dei deputati designati dal Gran Consiglio Nazionale del Fascismo?\"; nella scheda con il \"S\u00cc\" l'interno era anche corredato da due bande tricolori, in quella con il \"NO\" la scheda si presentava bianca.\nL'elettore doveva al momento del voto raccogliere entrambe le schede; all'interno della cabina elettorale si trovava una prima urna dove l'elettore lasciava la scheda scartata, per poi consegnare nelle mani degli scrutatori la scheda prescelta, affinch\u00e9 questi si assicurassero che essa fosse \"accuratamente sigillata\". Questo farraginoso sistema aveva di fatto un effetto inibitorio verso l'elettore, che non poteva avere una certezza assoluta sulla segretezza del voto, proprio a causa di quest'ultimo passaggio, anche se formalmente la legge sembrava garantire il voto segreto.\nL'elettore comunque poteva anche annullare la scheda tricolore se non avesse voluto votare a favore.\nNel caso, ovviamente solo teorico, di vittoria dei \"NO\" si sarebbero dovute ripetere le elezioni, con l'ammissione di altre liste proposte da enti o associazioni autorizzati dalla legge, con almeno 5000 firmatari aventi diritto al voto (Regio decreto n\u00ba 1993 del 2 settembre 1928, in particolare l'art. 88).\nRisultati.\nEletti.\nI 400 eletti comprendevano:\n\u00c8 disponibile anche una classificazione approssimativa dei deputati eletti per professione.\nIrregolarit\u00e0 denunciate dalla stampa antifascista all'estero.\nIl periodico socialista \"L'Avanti\", pubblicato all'epoca a Parigi, denunci\u00f2 diverse irregolarit\u00e0 verificatesi durante le elezioni plebiscitarie, esponendo inoltre almeno due espedienti con cui i fascisti vanificarono la segretezza del voto:\nLo stesso \"L'Avanti\" mise in dubbio l'attendibilit\u00e0 dei risultati ufficiali divulgati dal governo, esprimendo la convinzione che le cifre in questione fossero inventate e gi\u00e0 prestabilite dallo stesso Mussolini. Anche lo storico britannico Denis Mack Smith, nella sua \"Storia d'Italia dal 1861 al 1997\", ritiene \u00absospette e improbabili\u00bb, se non addirittura una possibile \u00abinvenzione\u00bb, le cifre ufficiali dei \"no\" alle elezioni plebiscitarie del 1929 e del 1934, \u00abvisto il numero di poliziotti distribuiti sul territorio per reprimere qualsiasi manifestazione di dissenso\u00bb. Lo storico Giordano Bruno Guerri riporta che vi fu anche chi pens\u00f2 che \u00abi voti contrari fossero falsi, per far credere alla libert\u00e0 di voto\u00bb. \nIn ogni caso, secondo la stampa di opposizione, si verificarono molte irregolarit\u00e0, soprattutto nel meridione, dove poteva capitare che i presidenti del seggio votassero per tutti gli iscritti, a prescindere che si fossero presentati o meno al seggio. Secondo \"L'Avanti\" in alcune sezioni le schede gettate nelle urne furono molte di pi\u00f9 del numero degli elettori iscritti, ed esse furono eliminate dallo scrutinio o lasciate con la giustificazione che si trattasse di elettori ammessi a votare dalla corte d'appello all'ultimo momento. Lo storico Giorgio Candeloro conferm\u00f2 tale tesi, riportando che \u00abin alcune delle regioni il numero dei votanti super\u00f2 quello degli iscritti, come avvenne in Basilicata, dove i votanti furono il 103,7 per cento, e in Calabria furono 105,86 per cento\u00bb.\nLe elezioni si svolsero inoltre in un clima intimidatorio. In diversi centri abitati gli elettori furono prelevati dalle loro abitazioni e condotti forzatamente a votare dagli squadristi fascisti, come accadde ad esempio con i cittadini di etnia croata di Pisino. I dipendenti delle fabbriche e delle aziende agricole e commerciali, nonch\u00e9 gli iscritti ai sindacati, furono avvisati dai loro datori di lavoro che in caso di astensione o di voto contrario sarebbero stati licenziati e denunciati alle autorit\u00e0 competenti."}
{"id": "384341", "revid": "1982", "url": "https://it.wikipedia.org/wiki?curid=384341", "title": "Raggio di Schwarzchild", "text": ""}
{"id": "384353", "revid": "363629", "url": "https://it.wikipedia.org/wiki?curid=384353", "title": "Campionato turco di calcio", "text": "Il campionato turco di calcio (T\u00fcrk futbolundaki lig sistemi) \u00e8 costituito da un insieme di tornei nazionali posti sotto l'egida della TFF, ed ha come massima divisione la S\u00fcper Lig.\nQuesta \u00e8 composta da diciotto squadre, e il campionato si svolge in due fasi: nella prima tutte le squadre si affrontano due volte in un unico girone all'italiana. Al termine di questa prima fase solo le prime quattro classificate lottano per il titolo, mentre le squadre classificate dalla quinta all'ottava posizione lottano per un posto nelle competizioni europee. Infine le ultime tre retrocedono in 1. Lig, che \u00e8 anch'essa composta da diciotto squadre. Seconda e terza lega invece sono costituite da un numero maggiore di gironi: rispettivamente due gruppi da diciotto squadre e tre gruppi sempre di egual numero.\nLa squadra pi\u00f9 titolata del massimo campionato \u00e8 il Galatasaray con 21 titoli.\nLa vincitrice del campionato si qualifica per i gironi della Champions League, mentre la seconda accede ai playoff della medesima competizione. Per quanto riguarda le partecipazioni alla UEFA Europa League sono qualificate la terza classificata del gruppo delle prime quattro, la vincente del gruppo immediatamente sotto, pi\u00f9 la vincente della coppa nazionale."}
{"id": "384368", "revid": "124170608", "url": "https://it.wikipedia.org/wiki?curid=384368", "title": "Foro ovale di Botallo", "text": "Il foro (o forame) ovale, detto di Botallo, permette al sangue, nel cuore fetale, di passare dall'atrio destro all'atrio sinistro. Prende nome da Leonardo Botallo.\nIl foro ovale \u00e8 una struttura importante nella circolazione fetale, assieme al dotto arterioso di Botallo (il quale permette al sangue in uscita dal ventricolo destro di bypassare la circolazione polmonare) e al dotto venoso di Aranzio.\nNella maggior parte degli individui, il foro ovale si chiude alla nascita, formando successivamente la fossa ovale.\nFunzione fisiologica.\nIl sangue ricco di ossigeno proveniente dalla vena ombelicale passa il dotto venoso di Aranzio, arriva nella vena cava inferiore, sfociando nell'atrio destro, e prosegue attraverso il forame ovale e l\"'ostium secundum\" arrivando nell'atrio sinistro, da cui poi andr\u00e0 nel ventricolo sinistro, per essere spinto nell'aorta.\nQuesto foro permette quindi al sangue ossigenato proveniente dalla placenta di bypassare parzialmente la circolazione polmonare; infatti i polmoni, durante la vita intrauterina, non hanno la funzione di ossigenare il sangue.\nSviluppo anatomico.\nCon il primo respiro, i polmoni dell'individuo appena nato si gonfiano d'aria e richiamano sangue: la pressione all'interno dell'atrio destro cala, mentre aumenta quella nell'atrio sinistro, pertanto il \"septum secundum\", meno rigido del foro ovale, viene spinto contro quest'ultimo a causa della pressione sanguigna, creando cos\u00ec una fusione funzionale tra i due setti e quindi la scomparsa dei due fori.\nIl dotto arterioso di Botallo si atrofizza pi\u00f9 lentamente e rimane nell'adulto come cordoncino fibroso, chiamato legamento arterioso di Botallo.\nMalformazioni.\nIl \"forame ovale pervio\" (FOP) \u00e8 un'anomalia che consiste nella mancata naturale sutura del \"septum primum\" e del \"septum secundum\"."}
{"id": "384375", "revid": "729019", "url": "https://it.wikipedia.org/wiki?curid=384375", "title": "Venera 1", "text": "Venera 1 (russo: \"\u0412\u0435\u043d\u0435\u0440\u0430-1\") fu la prima sonda spaziale sovietica dell'omonimo programma per lo studio del pianeta Venere.\nLa \"Stazione Interplanetaria Automatica Venere-1\" (questo il suo nome completo in italiano) era una sonda di 643.5 kg di peso, in gran parte costituita da un cilindro di 1,05 metri di diametro e sormontata da una cupola, per un totale di 2,035 metri di lunghezza.\nL'apparato si stacc\u00f2 dalla superficie terrestre il 12 febbraio 1961 alle 00.34:36 (ora di Greenwich) a bordo di un vettore Molniya in partenza dal Cosmodromo di Baikonur. Il lancio della sonda era la seconda parte di un progetto in due fasi, la prima delle quali era il posizionamento dello Sputnik 8 all'interno di un'orbita stabile attorno al nostro pianeta; infatti, da questa posizione fu poi effettivamente reindirizzata la rotta della \"Venera\" verso il pianeta da esplorare. Si tratt\u00f2 di una dimostrazione, peraltro abbastanza riuscita, sulle qualit\u00e0 e sull'efficacia delle manovre per i lanci spaziali dall'orbita.\nL'interno della sonda era una camera contenente quasi esclusivamente azoto alla pressione di 1,2 atmosfere, con un apparato di ventilazione per uniformare il calore che sarebbe derivato dall'irraggiamento solare. Dal cilindro si espandevano due pannelli solari, la cui azione ricaricava un banco di batterie zinco-argento.\nLa sonda era dotata di un'antenna parabolica di 2 metri per le comunicazioni tra Venere e Terra, che sarebbero state effettuate alla frequenza di 922,8 MHz, e di un illuminatore per antenna di 2,4 metri riguardante le comunicazioni in onde corte nelle prime fasi immediatamente successive al lancio.\nUna struttura di antenne a quadripolo semidirezionale, montata sui pannelli solari, avrebbe fornito la telemetria essenziale e il comando a distanza dalla Terra durante l'intera missione, su una banda radio decimetrica polarizzata circolarmente.\nLa sonda era equipaggiata di una serie di strumenti tra cui un magnetometro, due schermi ionici per misurare il vento solare, sensori per micrometeoriti e un contatore Geiger a tubi per la misurazione della radiazione cosmica di fondo assieme a uno scintillatore a ioduri di sodio.\nFurono condotte tre sessioni di misurazione telemetrica, raccogliendo dati sul vento solare e sui raggi cosmici rispettivamente vicino alla Terra, alla magnetopausa terrestre, e a una distanza di 1.900.000 km (19 febbraio 1961). Dopo la riprova sperimentale dell'esistenza del vento solare, gi\u00e0 effettuata con la sonda \"Luna 2\", la \"Venera-1\" forn\u00ec la prima prova che il plasma \u00e8 uniformemente presente nello spazio profondo. Sette giorni pi\u00f9 tardi, la sessione telemetrica fall\u00ec. Il 19 e 20 maggio 1961, la \"Venera 1\" pass\u00f2 entro 100.000 km da Venere ed entr\u00f2 in un'orbita eliocentrica.\nCon l'aiuto del radiotelescopio britannico a Jodrell Bank, nel giugno dello stesso anno alcuni debolissimi segnali della sonda furono identificati con un considerevole margine d'errore. Gli ingegneri sovietici giunsero alla conclusione che la sonda perse l'orientamento a causa del surriscaldamento del sensore di direzione solare.\nLa \"Venera-1\" fu una pietra miliare nel design aerospaziale \u2014 fu in effetti la prima vera sonda interplanetaria propriamente detta. Durante la gran parte del suo volo, il suo sistema di stabilizzazione rotazionale, peraltro assoluta novit\u00e0 nell'ingegneria dell'epoca, era perfettamente funzionante: fu il primo oggetto spaziale costruito per correggere la propria angolazione in volo, sfruttando una costruzione a tre assi, due dei quali basati sull'osservazione del Sole e della stella Canopo. Se la sonda fosse giunta su Venere come previsto, avrebbe cambiato il proprio apparato orientativo, stabilizzandosi sulle proiezioni del Sole e della Terra, e usando per la prima volta un'antenna parabolica per ricevere e inviare dati."}
{"id": "384392", "revid": "10929", "url": "https://it.wikipedia.org/wiki?curid=384392", "title": "Venera (sonde)", "text": ""}
{"id": "384410", "revid": "767487", "url": "https://it.wikipedia.org/wiki?curid=384410", "title": "Ai \u014ctsuka", "text": "Biografia.\nPianista fin dall'et\u00e0 di quattro anni, Ai \u014ctsuka compone e co-produce le sue canzoni, scrivendone anche i testi.\nL'album di debutto di Ai \u014ctsuka, \"Love Punch\", venne pubblicato nel marzo 2004 e le diede un grande successo, conquistandosi il soprannome di \"Nuovo Guru dell'Amore\". Il suo secondo singolo intitolato \"Sakuranbo\" rimase nelle classifiche Oricon per 85 settimane. Sorprendentemente, il secondo album, Love Jam, fu pubblicato solo otto mesi dopo il primo nel novembre 2004. Raggiunse la prima posizione in classifica.\nAl di l\u00e0 della carriera di cantautrice, Ai ha anche recitato nel dorama \"Tokyo Friends\". Ha partecipato anche a uno show radiofonico chiamato \"\u014ctsuka Ai ai-r Jack\" ed \u00e8 apparsa in vari spot commerciali. Inoltre, tiene una rubrica in due riviste giapponesi: \"Love Column\" in \"Zipper\" e \"Love World ~ Eye Love Pictures\" in \"B-Pass\". Infine, ha pubblicato anche un photobook dal titolo \"Kimi iro omoi\" il 1\u00ba marzo 2005.\nLe prime stampe dei suoi album e alcuni singoli includono dei libretti illustrati di edizione limitata disegnati da Ai stessa.\n\"Jam Punch Tour 2005\", iniziato il 24 aprile 2005 e terminato nel giugno dello stesso anno, \u00e8 stato il suo primo tour. Il suo terzo album, \"Love Cook\", \u00e8 stato pubblicato il 14 dicembre 2005.\nNel 2007, prende parte allo sullo stage di Tokyo, al Live Earth, concerto organizzato da Al Gore.\nDopo una raccolta (\"Ai am Best\"), nel 2007 arriva \"Love Piece\" e nel 2008 \"Love Letter\".\nDopo aver dichiarato di essere incinta a settembre 2010, il 24 marzo 2011 nasce la sua prima figlia."}
{"id": "384418", "revid": "1632387", "url": "https://it.wikipedia.org/wiki?curid=384418", "title": "Struttura interna di Marte", "text": "Analogamente agli altri pianeti rocciosi conosciuti, Marte presenta una struttura interna tipicamente composta da un nucleo centrale, da un mantello e da una crosta superficiale.\nLe informazioni in nostro possesso sono tuttavia frammentarie; una migliore comprensione della struttura interna del pianeta rosso potrebbe contribuire a fare chiarezza sui meccanismi che potrebbero aver generato la sua atmosfera, sulla possibile presenza in passato di vita su Marte e sull'evoluzione planetaria dei pianeti rocciosi in generale. Sfortunatamente, la mancanza di dati sismologici significativi impedisce una conoscenza sufficientemente dettagliata dell'interno di Marte; tuttavia, grazie alle misurazioni del momento d'inerzia di Marte effettuate dalla sonda spaziale statunitense Mars Pathfinder \u00e8 stato possibile accertare con sicurezza che il nucleo del pianeta, composto da materiali pi\u00f9 densi rispetto al mantello, ha un raggio compreso fra 1500 e 2100 km.\nL'esplorazione mediante sonde.\nIl CNES, l'agenzia spaziale francese, sta progettando l'invio sulla superficie di Marte di quattro piccole sonde automatiche, note come Netlanders, per effettuare analisi di natura sismologica sul pianeta. Le sonde dovrebbero essere trasportate da un orbiter di fabbricazione francese ed atterrare in diversi punti del pianeta, in modo da registrare le differenze di intensit\u00e0 dei terremoti e la velocit\u00e0 media di propagazione delle onde sismiche nel terreno. Si ritiene che Marte sia sede di circa un migliaio di eventi sismici all'anno di magnitudo tre (sulla scala Richter), e almeno un paio di eventi di magnitudo cinque.\nOltre a permettere la misura del raggio del nucleo marziano con un'incertezza di circa 5 km, i dati sismici consentiranno di valutare la composizione chimica del nucleo e la natura liquida o solida del materiale che lo compone; le misurazioni del momento d'inerzia suggeriscono una predominanza del ferro, ma non \u00e8 esclusa la presenza di zolfo, che abbasserebbe la densit\u00e0 e il punto di fusione della miscela.\nSulla Terra, la presenza di un nucleo ferromagnetico liquido rotante \u00e8 responsabile del campo geomagnetico; Marte, al contrario, non presenta un campo magnetico di rilievo. Pur non escludendo del tutto la presenza di un nucleo liquido, tuttavia, questo \u00e8 un forte indizio a favore della presenza di un nucleo interno solido.\nL'analisi areologica.\nParte delle informazioni attualmente disponibili sulla struttura interna di Marte deriva dall'analisi della sua superficie; la crosta marziana appare generalmente pi\u00f9 spessa di quella terrestre (in media 50 km), con uno spessore massimo nell'emisfero meridionale. Dalla presenza degli enormi edifici vulcanici che caratterizzano il pianeta rosso si pu\u00f2 inferire l'esistenza di un mantello almeno in parte liquido, al cui interno sono presenti moti convettivi in grado di trasportare materiale lavico verso la superficie.\nTracce di antica attivit\u00e0 tettonica sono inoltre presenti in alcune formazioni geologiche particolarmente rilevanti come Tharsis e il sistema delle Valles Marineris. Non esistono tuttavia prove definitive a favore di una tettonica a zolle; l'assenza di spostamenti della crosta planetaria potrebbe giustificare le imponenti dimensioni dei vulcani marziani rispetto a quelli terrestri.\nLo studio dei meteoriti.\nParadossalmente, la principale fonte di informazioni sulla natura geologica del mantello marziano deriva da un ristretto numero di meteoriti scoperte sulla Terra, al cui interno sono stati individuati gas in percentuali confrontabili con quelle caratteristiche dell'atmosfera marziana, e che sono pertanto comunemente ritenute provenienti da Marte. Si tratta probabilmente di materiale eiettato nello spazio interplanetario in seguito a grandi impatti meteorici, e successivamente precipitato sulla Terra, nel corso di qualche milione di anni. Le rocce mostrano un'origine vulcanica e sono caratterizzate da una composizione chimica analoga a quella del mantello terrestre, ma pi\u00f9 ricca di ferro."}
{"id": "384424", "revid": "57342", "url": "https://it.wikipedia.org/wiki?curid=384424", "title": "Enrico Vaime", "text": "Ha spesso firmato i suoi lavori in coppia con Italo Terzoli, con cui ha costituito la \"ditta\" artistica Terzoli &amp; Vaime.\nBiografia.\nLaureato in giurisprudenza a Napoli, entr\u00f2 in Rai nel 1960, tramite un concorso pubblico (fu quello uno degli ultimi con cui l'azienda di Viale Mazzini organizz\u00f2 le proprie assunzioni) e per due anni lavor\u00f2 nella sede milanese. Successivamente si dedic\u00f2 alla libera professione di autore esordendo nel 1963 con \"I piedi al caldo\", una commedia che and\u00f2 incontro a numerose traversie con la censura televisiva del tempo. Dal 1960 per diversi anni collabor\u00f2 con Franco Nebbia, scivendo testi satirici e provocatori per il \"Teatro Cabaret Nebbia Club\", che spesso firmava con lo pseudonimo \"Poppi\". Collabor\u00f2 alla stesura di numerosi programmi di successo quali \"Quelli della domenica\"; \"Canzonissima\"; \"Tante scuse\" e \"Risatissima\". Ha scritto anche alcune fiction (\"Un figlio a met\u00e0\", \"Italian Restaurant\", \"Mio figlio ha 70 anni\") e numerosi musical teatrali, soprattutto per la coppia Garinei e Giovannini (\"Felicibumta\", \"Anche i bancari hanno un'anima\", \"La vita comincia ogni mattina\", \"Pardon Monsieur Moli\u00e8re\", \"Una zingara m'ha detto\", \"Gli attori lo fanno sempre\", \"C'era una volta... Scugnizzi\").\nCon Enrico Montesano fece \"Bravo\", \"Beati voi\" e \"Malgrado tutto beati voi\". Nel 1972 ha curato con Umberto Simonetta i testi della miniserie televisiva \"Il giro del mondo in 80 giorni\", con i pupazzi animati di Giorgio Ferrari e la regia di Peppo Sacchi. Nel 1985 dirige la rassegna \"Addio Cabaret\" al Teatro Flaiano di Roma. Conduttore dal 1979 del programma radiofonico \"Black Out\", ha pubblicato numerosi libri (che gli hanno fruttato anche parecchi premi letterari) tra cui \"Amare significa\", \"Tutti possono arricchire tranne i poveri\", \"Le braghe del padrone\", \"Perdere la testa\", \"Non contate su di me\", \"Era ormai domani, quasi\". Nel 1992 su Telemontecarlo affianc\u00f2 Luciano Rispoli come coautore dei testi per il variet\u00e0 \"La pi\u00f9 bella sei tu\", che rimetteva in gara le canzoni del \"Festival di Sanremo\". Negli anni 2000 ha condotto su LA7 il nostalgico programma \"Anni Luce\", che, attraverso spezzoni di film del passato e interviste ai protagonisti, analizzava l'evoluzione della societ\u00e0 italiana dal secondo dopoguerra a oggi; sempre sulla stessa emittente, il sabato e la domenica era il conduttore del dibattito di \"Omnibus Weekend\", il magazine di \"Omnibus\", dove invece Vaime, dal luned\u00ec al venerd\u00ec, conduceva una rubrica di costume.\nSempre su La7, inoltre, dal 2011 al 2013 \u00e8 stato ospite fisso del programma \"Coffee Break\" condotto da Tiziana Panella. Negli stessi anni, con Maurizio Costanzo ha invece condotto su Rai 1 \"Memorie dal bianco e nero\" (2010), \"Di che talento sei?\" (2011) e \"S'\u00e8 fatta notte\" (2012). La sua comunicativa, sia nelle trasmissioni radiofoniche e televisive, sia nelle pagine dei suoi libri di critica televisiva, \u00e8 sempre caratterizzata da un intelligente umorismo e da una garbata ma pungente ironia che nasce spesso dalla nostalgia per un mondo ormai scomparso.\nMuore il 28 marzo 2021 al Policlinico Gemelli di Roma all'et\u00e0 di 85 anni."}
{"id": "384436", "revid": "56620", "url": "https://it.wikipedia.org/wiki?curid=384436", "title": "Eoin Colfer", "text": "Biografia.\n\u00c8 stato insegnante per quindici anni e ha vissuto in vari paesi (Tunisia, Italia e Arabia Saudita). Dopo anni passati all'estero \u00e8 tornato a stabilirsi nella sua citt\u00e0 natale. Ha iniziato a scrivere fin da ragazzo, preparando la trama di alcune commedie (costringendo i compagni a recitarle); il primo successo \u00e8 arrivato con \"Benny e Omar\", ma ha acquisito una certa notoriet\u00e0 solo dopo la pubblicazione della serie di libri \"Artemis Fowl\". La casa di produzione Walt Disney Pictures ha realizzato un film tratto dalla serie, con il titolo \"Artemis Fowl\" e che racconta la storia di \"Artemis Fowl\" e \"Artemis Fowl: L'incidente artico,\"\nNel 2004 vince il Premio Cento con \"La lista dei desideri\".\nNel settembre del 2008 gli \u00e8 stato dato l'incarico di scrivere il sesto volume della serie della \"Guida galattica per gli autostoppisti\", ideata dallo scomparso Douglas Adams. \"E un'altra cosa...\" \u00e8 stato dato alle stampe nell'ottobre del 2009 in coincidenza con il trentesimo anniversario dalla prima edizione della Guida.\nOpere.\nArtemis Fowl.\n\u00c8 stato anche pubblicato uno speciale della serie (in ordine di pubblicazione tra \"L'inganno di Opal\" e \"La colonia perduta\", ma i due racconti presenti all'interno corrispondono ai volumi 0.5 e 1.5 della serie) dal titolo:\nanche se per capire le vicende della storia non \u00e8 indispensabile. Questo libro contiene: il codice e l'alfabeto gnomico, interviste ai personaggi e due lunghi racconti inediti dal titolo \"LEPricog\" (\"LEPrecon\") e \"Il settimo nano \"(\"Artemis Fowl: The Seventh Dwarf\"). Questi due racconti inediti erano gi\u00e0 stati pubblicati - solo in lingua originale - come storie brevi singole nel 2004; con l'uscita poi di \"The Artemis Fowl Files \"(sempre nel 2004), entrambi sono stati inseriti nel \"companion book\". In Italia, invece, per la prima volta vengono pubblicati ne \"La cassaforte segreta\".\nSono stati inoltre pubblicati, in Italia, le due raccolte \"Artemis Fowl - L'inizio della leggenda\" e \"Artemis Fowl - Il genio del crimine\", che contengono rispettivamente \"Artemis Fowl\", \"L'incidente artico\", \"Il codice eternity\" e \"L'inganno di Opal\", \"La colonia perduta\", \"La trappola del tempo\". \"Il genio del crimine\" contiene anche il racconto \"LEPricog\" (edito per la prima volta in Italia nel libro \"La cassaforte segreta\"), qui reintitolato \"Come Spinella Tappo divent\u00f2 l'agente Spinella Tappo\".\nTutti i libri di \"Artemis Fowl\" sono pubblicati da Mondadori.\nFowl Twins.\nLa serie \u00e8 sequel di \"Artemis Fowl\" e racconta le vicende dei due gemelli minori di Artemis Fowl II.\nT.E.M.P.O..\nTutti i libri di \"T.E.M.P.O.\" sono pubblicati da Mondadori.\nDaniel McEvoy.\nIl libro di \"Daniel McEvoy\" \u00e8 pubblicato da Mondadori.\nBenny Shaw.\nTutti i libri di \"Benny\" sono pubblicati da Mondadori.\nLe leggendarie storie.\nTutti i libri delle \"Leggendarie storie\" sono pubblicati da Mondadori.\nO'Brien Flyers.\nColfer ha contribuito con questi tre volumi alla serie di libri per bambini scritti da diversi autori.\nAdattamenti cinematografici.\nLa \"Walt Disney Pictures\" acquist\u00f2 i diritti del primo romanzo della serie di \"Artemis Fowl\" gi\u00e0 nel 2001, appena uscito, ma si cominci\u00f2 a parlare concretamente del progetto solo nel 2013. Poi venne rilasciato che il film avrebbe incluso sia \"Artemis Fowl\" che \"L'incidente artico\" (primo e secondo libro della serie), ma il progetto non and\u00f2 ancora in porto, fino al 2 settembre 2015, quando venne annunciato che Kenneth Branagh aveva firmato sia per sviluppare la storia che per diventarne regista. La pellicola era inizialmente prevista per il 9 agosto 2019 negli Stati Uniti e per il 20 settembre in Italia, tuttavia l'8 maggio 2019 la Disney ha rinviato l'uscita nelle sale cinematografiche statunitensi a partire dal 29 maggio 2020 e in quelle italiane dal 27 maggio. Infine invece, a causa della pandemia di COVID-19, il film \u00e8 stato distribuito su Disney+ il 12 giugno in tutti i Paesi in cui il servizio \u00e8 disponibile.\nLa Disney stava lavorando anche ad un adattamento di \"Airman\": il film doveva uscire nel 2015, ma il progetto venne successivamente abbandonato."}
{"id": "384447", "revid": "889014", "url": "https://it.wikipedia.org/wiki?curid=384447", "title": "Trackball", "text": "La trackball \u00e8 un dispositivo di puntamento per controllare il cursore di un computer. La sua componente principale \u00e8 una sfera, parzialmente accessibile dall'esterno, controllabile con un dito o il palmo di una mano. La sfera \u00e8 libera di ruotare in una cavit\u00e0 dell'involucro dove si trovano sensori che ne rilevano il movimento.\nCaratteristiche.\nLa trackball \u00e8 una periferica di input per computer solitamente interfacciabile in modo simile (se non identico) a quella di un comune mouse. Ad esempio tramite un cavetto USB o un \"dongle\" USB che comunica senza fili alla trackball, o comunicando al computer via bluetooth.\nIn prossimit\u00e0 della sfera possono trovarsi pulsanti e rotelline. Tutte queste componenti sono molto simili a quelle di un mouse; inoltre, la procedura di installazione della maggior parte delle trackball \u00e8 del tutto analoga a quella di un mouse.\nLe trackball vengono prodotte in diverse tipologie costruttive. La tipologia pi\u00f9 comune prevede una sfera di 3 o 4 cm di diametro, mossa con il dito indice o medio, ai cui lati sono posti i pulsanti; una variante di questa impostazione, pi\u00f9 moderna ed ergonomica (vedi immagine), lascia al pollice il compito di ruotare la pallina, mentre la funzione delle altre dita \u00e8 premere i pulsanti. Le trackball per uso professionale hanno una sfera di diametro fino a 10 cm per una maggiore precisione di puntamento, e possono essere comandate anche col palmo della mano.\nCampi di applicazione.\nAlcuni tipi di trackball piuttosto grandi sono spesso viste su workstation specializzate, come le console radar delle stazioni di controllo del traffico aereo o equipaggiamenti sonar su navi e sottomarini.\nLe trackball piccole sono a volte meno indicate per fare disegni di precisione con il computer. I mouse poggiano su un piano ed \u00e8 semplice tenerli fermi, mentre alcune trackball possono risentire di pi\u00f9 delle vibrazioni indotte dal braccio alla mano. Inoltre con il mouse \u00e8 pi\u00f9 semplice effettuare un movimento rettilineo, mentre la trackball pu\u00f2 dare luogo a piccole escursioni laterali.\nLe trackball vengono solitamente vendute con gi\u00e0 una predisposizione per una migliore ergonomia rispetto ad un mouse tradizionale. Si cerca di permettere alla mano e il polso di stare a riposo, per mitigare il pericolo della sindrome del tunnel carpale."}
{"id": "384451", "revid": "1543377", "url": "https://it.wikipedia.org/wiki?curid=384451", "title": "Tommaso di Sasso", "text": "\u00c8 uno dei tanti nomi di poeti della Scuola siciliana a cui si possono attribuire dei componimenti poetici ma non una biografia con dei tratti degni di nota.\nOpere.\nHa composto due canzoni, \"L'amoroso vedere\" e \"D'amoroso paese\"."}
{"id": "384486", "revid": "767487", "url": "https://it.wikipedia.org/wiki?curid=384486", "title": "Santo Domingo (Santo Domingo)", "text": "Santo Domingo \u00e8 un distretto della Costa Rica, capoluogo del cantone omonimo, nella provincia di Heredia.\nSanto Domingo \u00e8 ubicato nell'altopiano centrale costaricano, conosciuto come Valle Centrale, dista 4\u00a0km da Heredia e 12 da San Jos\u00e9.\nStoria.\nIl territorio che occupa attualmente il cantone di Santo Domingo fu abitato in era precolombiana dalle popolazioni indigene degli indios \"Huetares\", sotto il dominio del cacicco Garabito.\nLa localit\u00e0 di Santo Domingo viene citata per la prima volta in un documento di compravendita di un terreno agricolo nel 1816.\nNel 1848 Santo Domingo fu costituito come secondo distretto del cantone di Heredia e il 24 luglio 1867 fu istituito per legge il cantone di Santo Domingo. Nel 1902 Santo Domingo ricevette il \"titolo\" di citt\u00e0.\nAltre informazioni.\nSanto Domingo ospita la Chiesa de \"El Carmen\", opera di interesse architettonico, storico e culturale.\nL'agricoltura si basa sulla coltivazione del caff\u00e8 e degli ortaggi. Diffuso \u00e8 l'allevamento del bestiame. Nella zona sono presenti cave di materiali da costruzione."}
{"id": "384506", "revid": "1884811", "url": "https://it.wikipedia.org/wiki?curid=384506", "title": "Gian Francesco Malipiero", "text": " \u00c8 stato un esponente della cosiddetta \"Generazione dell'Ottanta\".\nBiografia.\nFiglio di Luigi e di Emma Balbi, proveniva da una famiglia di musicisti: il padre era pianista e direttore d'orchestra, a sua volta figlio di Francesco, operista apprezzato da Gioachino Rossini. Dopo la separazione dei genitori, nel 1893, segu\u00ec il padre a Trieste, Berlino e Vienna; nel conservatorio di quest'ultima citt\u00e0, nel 1898, studi\u00f2 armonia, ma non venne ammesso ai corsi di violino che studiava privatamente da otto anni. Tornato dalla madre a Venezia, tra il 1899 e il 1902 frequent\u00f2 le lezioni di composizione al liceo musicale \"Marcello\" sotto la guida di Marco Enrico Bossi; quando questi pass\u00f2 al liceo musicale \"Martini\" di Bologna, prosegu\u00ec gli studi da autodidatta.\nNel 1908 si reca alla Hochschule di Berlino per seguire alcuni corsi, mentre a Parigi entra in contatto con gli ambienti culturali, incontrando Casella, Ravel e D'Annunzio.\nDal 1921 al 1924 insegna al conservatorio di Parma. I suoi interessi per la musica antica italiana culminano nell'edizione completa delle opere di Claudio Monteverdi (16 voll. Asolo 1926-1942). Si ritira quindi per la prima volta ad Asolo per dedicarsi esclusivamente alla composizione.\nNel 1932 \u00e8 insegnante nel Liceo musicale di Venezia (poi Conservatorio Statale), che diriger\u00e0 dal 1939 al 1952. Svolge anche attivit\u00e0 didattica dal 1936 all'Universit\u00e0 di Padova, citt\u00e0 dove dirige l'Istituto Musicale Pollini.\nIl 24 marzo 1934 ha luogo la prima rappresentazione italiana, al Teatro dell'Opera di Roma, de \"La favola del figlio cambiato\", su testo di Luigi Pirandello, interpreti Florica Cristoforeanu e Alessio De Paolis, direttore d\u2019orchestra Gino Marinuzzi: vi assiste Benito Mussolini, il quale si infuria per una scena che si svolge in una casa di tolleranza. Dopo questo episodio burrascoso, il regime fascista ne vieta ogni ripresa nei teatri italiani.\nGli anni Trenta e Quaranta vedono Malipiero imporsi come autore di opere liriche, che vengono rappresentate con una certa fortuna sia in Italia che all'estero. \nTrascorre a Venezia il periodo dell'occupazione nazista in Italia (1943-1945) e, come direttore del Liceo musicale (poi Conservatorio) Benedetto Marcello, si adopera per trarre in salvo allievi e docenti dal reclutamento e dai campi di concentramento.\nNel 1949 ottiene la nomina a membro del National Institute of Arts and Letters di New York.\nNel 1952 si ritira nuovamente ad Asolo per dedicarsi alla composizione. Negli anni successivi \u00e8 impegnato in commissioni di concorsi di composizione anche a livello internazionale; ad esempio coadiuva Nadia Boulanger e altri artisti nella selezione delle partiture per l'inno olimpico, nel contesto di un concorso finanziato dal principe Pierre de Polignac. \nNel 1964 muore Anna Wright, la sua seconda moglie.\nIl 12 giugno 1965 all'Auditorium di Via della Conciliazione a Roma, assiste a un concerto insieme ai compositori Darius Milhaud e Igor Stravinskij, su invito di papa Paolo VI: i tre artisti rappresentano in tale occasione le fedi cattolica, ebraica e ortodossa.\nL'8 dicembre dello stesso anno,in occasione della chiusura del Concilio Vaticano II. \n\u00e8 tra i destinatari del \"messaggio agli artisti\" da parte di Paolo VI, congiuntamente a Jacques Maritain, Pierluigi Nervi e Giuseppe Ungaretti. \nSi risposa per la terza volta nel 1967, con Giulietta Olivieri.\nChiude la sua ultradecennale attivit\u00e0 di compositore nel dicembre 1971, con un breve \"Agnus Dei\" per soprano e organo.\nNel marzo del 1972 la SIAE lo omaggia con una targa d'oro per festeggiarne il 90\u00ba compleanno e la lunghissima attivit\u00e0 artistica.\nLa morte sopraggiunge il 1\u00ba agosto del 1973 all'ospedale Ca' Foncello di Treviso, dove era stato ricoverato per problemi cardiaci. Riposa ad Asolo,in una cripta nel giardino della sua villa, accanto alla terza moglie Giulietta Olivieri.\nPercorso artistico.\nOpere principali della sua prima fase creativa sono: \"Sinfonia degli eroi\" (1905), \"Sinfonia del mare\" (1906), \"Sinfonie del silenzio e della morte\" (1908) e l'opera \"Canossa\" (composta nel 1911, rappresentata a Roma nel 1914).\nLe \"Impressioni dal vero\" per orchestra (I-III 1910, IV-VI 1915, VII-IX 1922) mostrano un orientamento verso un'espressione pi\u00f9 libera, analoga a quella che egli conobbe nelle opere di Debussy e Ravel, durante un suo lungo soggiorno a Parigi.\nMalipiero \u00e8 stato anche un ottimo prosatore, fine polemista, critico musicale, autore di raffinate memorie. Il suo epistolario, conservato con altri materiali d'archivio presso la Fondazione Giorgio Cini di Venezia, testimonia la sorprendente vastit\u00e0 dei suoi contatti nazionali ed internazionali, da Giovanni Comisso a Graham Greene, da Paola Masino ad Aurel Milloss e Luchino Visconti.\nLa sua produzione abbraccia i pi\u00f9 diversi generi musicali, dalle sinfonie (undici numerate, oltre ad altre sei), ai concerti (sei per pianoforte, due per violino, uno per violoncello, uno per flauto, uno per trio con pianoforte), alla musica da camera, nella quale emergono gli stupendi otto quartetti per archi, che sono da annoverare tra le pi\u00f9 insigni pagine del Novecento che siano state scritte per tale formazione, assieme a quelli di B\u00e9la Bart\u00f3k e Dmitrij \u0160ostakovi\u010d. Nel fittissimo corpus dell'opera di Malipiero spiccano anche gli otto \"Dialoghi\", composti tra il 1955 e il 1957, destinati alle pi\u00f9 differenti formazioni, dal semplice duo all'orchestra sinfonica con strumento solista.\nNella sua immensa produzione teatrale spiccano \"L'Orfeide\" (1925), che comprende le \"Sette Canzoni\" (1920 al Palais Garnier di Parigi come \"Sept chansons\"), \"il Torneo notturno\" (1931), \"I Capricci di Callot\" (1942), \"Le metamorfosi di Bonaventura\" (1966). Fu inoltre autore prolifico di musica corale e vocale da camera e di molti pezzi da camera per complessi diversi. In un catalogo cos\u00ec ampio, non mancano pagine di secondaria importanza.\nMalipiero cur\u00f2 inoltre la pubblicazione dell'opera omnia di Claudio Monteverdi e contribu\u00ec alla valorizzazione dell'opera di Antonio Vivaldi, del quale, dal 1947, diresse l'edizione dell'opera omnia strumentale. Diede alle stampe libri sull'orchestra, sul teatro musicale, su Stravinskij e memorie.\nStile.\nIl linguaggio musicale di Malipiero \u00e8 caratterizzato da un'estrema libert\u00e0 formale; egli, infatti, ripudi\u00f2 sempre la disciplina accademica della variazione a favore dell'espressione pi\u00f9 anarchica e fantastica del canto, oltre a evitare fortemente il rischio di cadere nel descrittivismo della musica a programma. Fino alla met\u00e0 degli anni cinquanta Malipiero rimase legato a una scrittura diatonica e ampia, rifacentesi allo strumentalismo italiano pre-ottocentesco e alla melopea gregoriana, per spostarsi progressivamente verso territori espressivamente pi\u00f9 inquieti e tesi, che lo avvicinarono al totale cromatico, senza per\u00f2 che avvenisse in lui la conversione verso la pratica dodecafonica (i suddetti \"Dialoghi\" sono una testimonianza di tale sperimentazione). Pi\u00f9 che abbandonare del tutto il proprio stile precedente, l'autore fu capace di reinventarlo in maniera personalissima e con grande spirito di aggiornamento. Non \u00e8 difficile intravedere, in alcune pagine tarde, suggestioni provenienti dagli allievi Luigi Nono o Bruno Maderna.\nNonostante il suo isolamento artistico, Malipiero ebbe contatti con i massimi compositori del '900, come Igor' F\u00ebdorovi\u010d Stravinskij, Ernest Bloch, David Diamond, Luigi Dallapiccola (che lo riconobbe come maggior genio musicale dopo la morte di Giuseppe Verdi), Hindemith, Sessions, Luciano Berio e, pur senza dar vita a una vera e propria scuola, ha lasciato un segno profondissimo e inconfondibile nella cultura musicale italiana. Fu zio del compositore Riccardo Malipiero.\nRiconoscimenti.\nNel 1968, l'Accademia dei Lincei gli ha conferito il Premio Feltrinelli per la Musica."}
{"id": "384511", "revid": "123511121", "url": "https://it.wikipedia.org/wiki?curid=384511", "title": "Procedimenti penali speciali", "text": "I procedimenti penali speciali, nell'ordinamento giuridico italiano, sono disciplinati dal Libro VI del codice di procedura penale e sono concepiti allo scopo di garantire uno sviluppo processuale pi\u00f9 celere attraverso l'omissione dell'udienza preliminare, della fase dibattimentale o di entrambi.\nSono riti speciali: il patteggiamento, il rito abbreviato, il giudizio immediato, il giudizio direttissimo e il procedimento per decreto.\nPatteggiamento.\nIl patteggiamento (termine utilizzato per indicare brevemente ci\u00f2 che pi\u00f9 correttamente \u00e8 definito \"applicazione della pena su richiesta delle parti\") \u00e8 il procedimento speciale disciplinato dagli artt. 444 - 448 del Codice di Procedura Penale caratterizzato dalla richiesta rivolta al giudice dall'imputato ovvero dal pubblico ministero (nella prassi \u00e8 l'imputato ovvero il suo difensore munito di procura speciale ex art. 122 del Codice di Procedura Penale), di applicazione, nella specie e nella misura indicata, di una sanzione sostitutiva o di una pena pecuniaria, diminuita fino a un terzo, ovvero di una pena detentiva che, tenuto conto delle circostanze e diminuita fino a un terzo, non superi i cinque anni (di reclusione o arresto), sola o congiunta a pena pecuniaria, salvo che a formulare la richiesta sia un imputato che abbia riportato pi\u00f9 di una precedente condanna (recidiva reiterata), nel quale ultimo caso l'imputato incontra il limite dei due anni di pena detentiva \"patteggiabile\".\nSe la controparte, nella prassi il Pubblico Ministero, presta il consenso ed il Giudice, esaminati gli atti, ritiene di non dover pronunciare sentenza di proscioglimento ex art. 129 del Codice di Procedura Penale e ritiene, altres\u00ec, che la qualificazione giuridica del fatto sia corretta e che la pena richiesta sia congrua, viene pronunciata sentenza ai sensi dell'art. 444 del Codice di Procedura Penale.\nGiudizio abbreviato.\nIl giudizio abbreviato, o rito abbreviato, principale novit\u00e0 del nuovo codice di procedura penale (Art 438 ss. c.p.p.), consente la risoluzione in tempi brevissimi del processo. L'imputato pu\u00f2 chiedere che il processo sia definito all'udienza preliminare allo stato degli atti, salvo quando l'imputato subordini la richiesta a un'integrazione probatoria ovvero il giudice ritenga di non poter decidere allo stato degli atti e assuma, anche d'ufficio, gli elementi necessari ai fini della decisione (art. 438 c. 5 e art. 441 c. 5). Terminata la discussione, il giudice pronuncia la sentenza che pu\u00f2 essere di proscioglimento o di condanna, nel qual caso la pena, determinata tenendo conto di tutte le circostanze, \u00e8 diminuita di un terzo. A seguito della riforma entrata in vigore in data 20 Aprile 2019, per i delitti puniti con l'ergastolo, come ad esempio, il reato di omicidio aggravato o quello di sequestro di persona aggravato, non \u00e8 pi\u00f9 possibile richiedere il Giudizio Abbreviato.\nGiudizio immediato.\nIl giudizio immediato permette all'imputato o al Pubblico Ministero, di chiedere al giudice per le indagini preliminari (gip), nel caso in cui la prova del reato appaia palesemente schiacciante, di sorvolare l'udienza preliminare e quindi di passare direttamente alla fase di dibattimento, snellendo in tal modo l'intera procedura.\nGiudizio direttissimo.\nIl giudizio direttissimo consente l'omissione nel corso della procedura penale dell'udienza preliminare. Difatti il Pubblico Ministero, allorch\u00e9 l'imputato sia stato arrestato in caso di flagranza di reato, ovverosia nel momento in cui un individuo venga trovato nell'atto di compiere un reato, ha la facolt\u00e0 di condurre direttamente l'imputato davanti al giudice di dibattimento per il giudizio.\nProcedimento per decreto.\nNel procedimento per decreto, il Pubblico Ministero, quando ritiene debba infliggersi una pena pecuniaria, anche in sostituzione di una detentiva, pu\u00f2 chiedere al giudice per le indagini preliminari l'emissione di un decreto penale, recante la pena da infliggersi al reo; il provvedimento, se non vi \u00e8 opposizione da parte dell'indagato, diviene esecutivo."}
{"id": "384514", "revid": "74801", "url": "https://it.wikipedia.org/wiki?curid=384514", "title": "Giovanni di Brienne", "text": "Biografia.\nFiglio secondogenito di Erardo II, conte di Brienne, e di Agnese de Montfaucon. Destinato in origine ad una carriera ecclesiastica, aveva preferito diventare un cavaliere, e in quarant'anni di tornei e combattimenti si era conquistato una notevole fama. Nel 1205 si arruol\u00f2 per partecipare alla quarta crociata. Come cavaliere si guadagn\u00f2 la stima di papa Innocenzo III e di re Filippo II di Francia; nel 1208 giunsero degli inviati dalla Terra Santa per chiedere a Filippo Augusto, re di Francia, di selezionare uno dei suoi baroni come marito per l'ereditiera e sovrana del regno di Gerusalemme. Filippo selezion\u00f2 Giovanni di Brienne, e promise di sostenerlo nella sua nuova dignit\u00e0.\nNel 1210, Giovanni spos\u00f2 l'ereditiera Maria di Monferrato (figlia di Corrado del Monferrato e Isabella di Gerusalemme), assumendo il titolo di re di Gerusalemme: venne incoronato a Tiro. Nel 1211, dopo alcuni interventi saltuari, concluse una tregua di cinque anni col sultano Malik al-'Adil, fratello di Saladino. Nel 1212 perse la moglie, che gli lasciava una figlia, Yolanda (nota anche come Isabella), e poco dopo spos\u00f2 la principessa Stefania, figlia di Leone II d'Armenia.\nDurante la quinta crociata fu una figura di spicco. Ammalatosi Andrea II re d'Ungheria, i crociati, dopo l'arrivo di nuovi rinforzi ad Acri, elessero Giovanni come comandante. A sorpresa nel 1219 i crociati conquistavano Damietta, in Egitto (la notizia fu cos\u00ec drammatica che il sultano mor\u00ec), ma nel 1222 dovettero condurre delle trattative di pace. Il legato di Albano, Pelagio, per\u00f2, pretese immediatamente di assumere la direzione della Crociata, sostenuto in ci\u00f2 dai Crociati italiani, ed entr\u00f2 in urto con Giovanni, che era appoggiato dai baroni di Siria e dai crociati francesi. Pelagio si rifiut\u00f2 di accettare le condizioni favorevoli del sultano, come il re consigliava, portando al fallimento della crociata.\nRe Giovanni si rec\u00f2 pertanto in Occidente per ottenere aiuto per il suo regno. Nel 1223 incontr\u00f2 papa Onorio III e l'imperatore Federico II a Ferentino: qui si stabil\u00ec un accordo per cui all'imperatore veniva promessa in sposa la figlia di Giovanni, Isabella, erede del regno di Gerusalemme, in cambio dell'impegno per una crociata e il recupero della Terrasanta. Dopo l'incontro di Ferentino, Giovanni and\u00f2 in Francia e in Inghilterra, trovando poco conforto: il 6 agosto 1223, nella cattedrale di Reims, partecip\u00f2 alla cerimonia di incoronazione del nuovo re di Francia Luigi VIII.\nDa l\u00ec poi si rec\u00f2 a Santiago di Compostela, dove il re Alfonso IX di Le\u00f3n gli offr\u00ec la mano di una delle sue figlie e la promessa del suo regno: Giovanni scelse come sua terza sposa Berenguela, pi\u00f9 giovane di quasi quaranta anni rispetto a lui; le nozze vennero celebrate nel 1224 a Toledo.\nDopo una visita in Germania torn\u00f2 a Roma (1225). A Brindisi a novembre assistette alle nozze della figlia Yolanda, ma il giorno dopo ricevette l'inattesa richiesta da parte del genero Federico II di abbandonare il suo titolo e dignit\u00e0 di re, in favore dell'imperatore stesso, in contrasto con gli accordi di Ferentino. Infatti Federico II, giunto a Gerusalemme nel 1229, si autoproclam\u00f2 re e risolse la sesta crociata accordandosi con il sultano d'Egitto Malik al Kamil. Papa Gregorio IX diede allora incarico a Giovanni di Brienne di mettersi a capo delle truppe pontificie che, fomentando i baroni del regno di Sicilia, occuparono l'Italia meridionale durante l'assenza dell'imperatore. Ma l'esercito del papa e dei baroni ribelli venne disperso a Capua dalle truppe di Federico rientrato prontamente dalla Terrasanta e Giovanni dovette ritirarsi.\nDopo la sconfitta, Giovanni venne invitato dai baroni dell'impero latino di Costantinopoli a diventare imperatore-reggente, a condizione che Baldovino di Courtenay avrebbe sposato la sua seconda figlia e succedergli. Quindi si stabil\u00ec a Costantinopoli e qui nel 1235, con poche truppe, respinse vittoriosamente un assedio alla citt\u00e0 portato da Giovanni III Vatatze, imperatore di Nicea, e Ivan Asen II di Bulgaria. Dopo questa ultima prodezza d'armi, che forse \u00e8 stata esagerata dai cronisti latini (i quali lo paragonarono a Ettore, Orlando e ai Maccabei), Giovanni mor\u00ec quasi ottantenne, ricco di gloria ma privo di ricchezze.\nPoeta.\nGiovanni di Brienne \u00e8 stato anche un esponente della Scuola siciliana di Federico II. Si \u00e8 conservato un discordo, \" \", nel quale il cavaliere tratta raffinatamente il tema amoroso con forme comunque popolari.\nMatrimoni e discendenza.\nGiovanni si spos\u00f2 tre volte.\nCon la sua prima moglie, Maria del Monferrato, ebbe una figlia:\nDalla sua seconda moglie, Stefania di Armenia, ebbe un figlio che mor\u00ec durante l'infanzia.\nCon la sua terza moglie, Berenguela di Le\u00f3n, ebbe quattro figli:"}
{"id": "384518", "revid": "767487", "url": "https://it.wikipedia.org/wiki?curid=384518", "title": "Nicol\u00f2 Mignogna", "text": "Fu uno dei 1089 componenti della Spedizione dei Mille guidata da Giuseppe Garibaldi.\nBiografia.\nNacque a Taranto il 28 dicembre 1808 da Anna Rosa Troncone e dal patriota Cataldantonio intraprese i suoi primi studi assieme a Cataldo Nitti nel Seminario arcivescovile di Taranto, passando poi nel 1828 agli studi di giurisprudenza fatti a Napoli dove fece amicizia con Benedetto Musolino e Luigi Settembrini.\nNel 1836 si iscrisse alla Giovine Italia e partecip\u00f2 ai moti del 1848. Poich\u00e9 era stata trovata una corrispondenza cifrata nella sua abitazione, nel 1855 fu processato e condannato all'esilio perpetuo dal Regno delle Due Sicilie. Si rec\u00f2 allora a Genova, dove conobbe Giuseppe Garibaldi che lo nomin\u00f2 tesoriere della spedizione dei Mille. A Talamone fu aggregato alla III Compagnia di Giuseppe La Masa e si imbarc\u00f2 sul \"Lombardo\". Fece amicizia con Emilio Petruccelli, con cui il 5 agosto convoc\u00f2 il comitato d'Azione.\nIl 15 agosto il comitato scrisse un comunicato in cui venivano invitati tutti i liberali a convergere a Potenza dove grazie una rivolta civile fu costituito il governo prodittatoriale nelle persone di Giacinto Albini e di Mignogna. Il 4 settembre 1860 Garibaldi giunse a Fortino di Lagonegro dove fu accolto da Mignogna e da Pietro Lacava, i quali posero gli omaggi del governo lucano e gli consegnarono a nome del popolo seimila ducati devoluti ai soldati borbonici disertori. Nel 1862 Mignogna segu\u00ec Garibaldi in Aspromonte divenendo tesoriere dei Mille nella campagna comandata da Benedetto Cairoli.\nVisse la vecchiaia sostenuto da cittadini tarantini anonimi. Rifiut\u00f2 la candidatura alla Camera dei deputati, ma accett\u00f2 di far parte del Consiglio Comunale di Napoli dove venne eletto nel 1862 e riconfermato nel 1865. Si ritir\u00f2 poi dalla vita politica e si trasfer\u00ec a Giugliano, dove prese in affitto una porzione del lago di Patria per sfruttarlo per la pesca.\nMor\u00ec il 31 gennaio 1870 a Giugliano in Campania."}
{"id": "384522", "revid": "38720", "url": "https://it.wikipedia.org/wiki?curid=384522", "title": "Classe Invincible (incrociatore)", "text": "La classe Invincible di incrociatori da battaglia costitu\u00ec il primo esempio di questo tipo di nave da guerra. La sua realizzazione fu voluta dall'ammiraglio John Fisher, gi\u00e0 fautore della prima corazzata monocalibro, la HMS \"Dreadnought\". Egli visualizz\u00f2 un nuovo tipo di unit\u00e0 maggiore, una via di mezzo tra l'incrociatore corazzato e la nave da battaglia. Il \"battlecruiser\" avrebbe avuto l'armamento della seconda, ma l'alta velocit\u00e0 del primo.\nProgetto e costruzione.\nLe tre unit\u00e0 della classe, \"Invincible\", \"Inflexible\" e \"Indomitable\",furono impostate all'inizio del 1906, secondo le specifiche finali suggerite dalla visione dell'ammiraglio Fisher. Ognuna doveva essere armata con otto cannoni da 12 pollici installati in quattro torrette binate, una a prua, una a poppa e due a centro nave, a babordo e tribordo, sfalsate dalla linea di mezzeria. Questo era un armamento equivalente a quello delle navi da battaglia pi\u00f9 moderne dell'epoca. Comunque la protezione di cui erano dotate era pi\u00f9 debole, la cintura corazzata era spessa 150\u00a0mm a met\u00e0 nave e 100\u00a0mm a prua, mentre quella del ponte era spessa solo 20\u00a0mm. Per confronto, la cintura corazzata della nave da battaglia \"Dreadnought\" era spessa 280\u00a0mm. Ma come desiderato dall'ammiraglio Fisher la velocit\u00e0 avrebbe dovuto essere la loro protezione, erano tutte state progettare per i 25 nodi, ma erano in grado di raggiungere anche i 28 nodi.\nServizio.\nTutte entrarono in servizio nella prima met\u00e0 del 1908. Inizialmente l\"Invincible\" e l\"Inflexible\" furono assegnate alla \"Home Fleet\", mentre l\"Indomitable\" trasport\u00f2 il principe di Galles (il futuro re Giorgio V) alle celebrazioni dell'anniversario in Canada, prima di unirsi anch'esso alla Home Fleet.\nNel 1914 l\"Invincible\" venne assegnato alla costa est dell'Inghilterra, come parte della forza dell'ammiraglio David Beatty, mentre l\"Inflexible\" e l\"Indomitable\", insieme con il pi\u00f9 recente l\"Indefatigable\" formarono il nucleo della \"Mediterranean Fleet\". Fu nel Mar Mediterraneo che presero parte alla prima azione navale significativa della prima guerra mondiale, l'inseguimento delle navi da guerra tedesche \"Goeben\" e \"Breslau\". La prima azione dell\"Invincible\" fu invece come parte della forza di incrociatori di battaglia che supportarono l'operazione di Heligoland.\nNel novembre 1914, nella battaglia di Coronel lo squadrone dell'ammiraglio Christopher Cradock venne distrutto dallo squadrone tedesco comandato dall'ammiraglio von Spee. In risposta l'Ammiragliato ordin\u00f2 l'invio di uno squadrone di navi alla caccia dei tedeschi, condotto dall'ammiraglio Doveton Sturdee a bordo dell\"Invincible\", accompagnato dall\"Inflexible\" e da diversi altri incrociatori. Il risultato fu la battaglia delle isole Falkland nel corso della quale la forza britannica affond\u00f2 tutto lo squadrone tedesco.\nIl 24 gennaio 1915 una forza di incrociatori da battaglia tedeschi entr\u00f2 nel mare del Nord nei pressi di Dogger Bank, dove vennero affrontati da una forza maggiore di incrociatori da battaglia britannici, tra cui l\"Indomitable\". Nel corso dell'azione venne affondato l'incrociatore tedesco \"Bl\u00fccher\". Quello stesso anno l\"Inflexible\" venne incluso nella forza di bombardamento contro le difese costiere turche nei stretto dei Dardanelli, nel corso del quale sub\u00ec danni significativi. Verso la fine dell'anno gli incrociatori da battaglia britannici vennero organizzati in tre squadroni, di cui il terzo consisteva delle tre navi classe \"Invincible\" al comando del rear admiral H.L.A. Hood a bordo dell\"Invincible\".\nNel maggio 1916 il \"3rd Battlecruiser Squadron\" venne temporaneamente riassegnato alla \"Grand Fleet\" per esercitazioni di tiro e venne trasferito a Scapa Flow. Il 30 maggio l'intera \"Grand Fleet\", insieme con gli incrociatori da battaglia di Beatty venne inviato in mare per ricevere una sortita della \"Hochseeflotte\" tedesca. Il risultato fu l'epica Battaglia dello Jutland. Per supportare Beatty, l'ammiraglio Hood condusse i suoi tre incrociatori da battaglia all'avanguardia della Grand Fleet. Nel corso dello scontro con i tedeschi tutte le navi subirono gravi danni. L\"Invincible\" venne colpito dall'incrociatore da battaglia \"Derfflinger\" e dalla nave da battaglia \"K\u00f6nig\", che penetrarono la trascurabile corazzatura del ponte ed esplosero nel magazzino armi della torre 'Q', causando l'esplosione dell'adiacente torre 'P' ed infine di tutta la nave che si spezz\u00f2 in due ed affond\u00f2 portando con s\u00e9 1.020 uomini dell'equipaggio.\nLa perdita contemporanea di tre incrociatori da battaglia allo Jutland (gli altri furono la \"Queen Mary\" e la \"Indefatigable\") port\u00f2 alla riorganizzazione della forza in due squadroni, e l\"Inflexible\" e ll'\"Indomitable\" furono assegnati al \"2nd Battlecruiser\". Comunque dopo lo Jutland ci furono poche attivit\u00e0 navali significative, grazie agli ordini del Kaiser di Germania che non permise alla sua flotta di uscire dai porti, salvo che non fosse certa della vittoria. La fine della guerra segn\u00f2 la fine per molti dei vascelli pi\u00f9 vecchi tra cui le due navi rimanenti di questa classe. Entrambe furono assegnate alla \"Reserve Fleet\" nel 1919, furono radiate nel marzo 1920 e smantellate nel dicembre 1922."}
{"id": "384540", "revid": "123687536", "url": "https://it.wikipedia.org/wiki?curid=384540", "title": "Croce di sant'Andrea (segnale)", "text": "La croce di sant'Andrea \u00e8 un segnale stradale che viene utilizzato per segnalare l'esatta ubicazione dell'incrocio tra una linea ferroviaria e una strada e per ricordare agli utenti di quest'ultima che devono dare la precedenza ai veicoli su rotaia. Il segnale viene detto croce di sant'Andrea perch\u00e9 esteticamente ricorda una decusse, chiamata anche per l'appunto croce di sant'Andrea, anche se alcuni stati utilizzano modelli differenti di croce.\nNormativa internazionale.\nIl segnale \"croce di sant'Andrea\" \u00e8 contemplato dalla Convenzione di Vienna sulla segnaletica stradale tra i segnali di pericolo; il segnale viene indicato genericamente con l'espressione \"segnale da porre nelle immediate vicinanze dei passaggi a livello\" e con il numero A28.\nLa Convenzione impone agli stati contraenti di installare il segnale in questione in corrispondenza di ogni passaggio a livello non dotato di barriere o semibarriere (con l'eccezione degli incroci tra ferrovie e strade di campagna, di percorsi pedonali o dei passaggi a livello in cui la circolazione \u00e8 regolata da un moviere e i treni viaggiano a bassa velocit\u00e0).\nLa Convenzione prevede tre differenti modelli di questo segnale (denominati A28a, A28b e A28c) che si differenziano per le modalit\u00e0 di utilizzo e per alcuni dettagli grafici; in ogni caso tutti i segnali hanno la forma di una croce, aventi il lato lungo almeno 1,2 m.\nPer quanto riguarda i passaggi a livello dotati di un solo binario la Convenzione prevede l'utilizzo dei modelli A28a e A28c. Il modello A28a ha le punte triangolari, il fondo bianco o giallo ed il bordo rosso o nero, mentre il modello A28c ha le punte tronche, il fondo bianco o giallo e riporta una scritta di avvertimento (come ad esempio \"ATTRAVERSAMENTO FERROVIARIO\") in caratteri neri.\nL'accordo europeo complementare alla Convenzione di Vienna prevede un'ulteriore variante del segnale, che prevede l'utilizzo di barre rosse, ed inoltre vieta agli stati contraenti l'utilizzo del modello A28c.\nPer quanto riguarda i passaggi a livello con pi\u00f9 di un binario la convenzione prevede l'utilizzo del segnale A28b: tale segnale \u00e8 simile al segnale A28a ma riporta un'ulteriore mezza croce aggiuntiva. Per gli stati che utilizzano il modello A28c la segnalazione dei passaggi a livello con pi\u00f9 di un binario \u00e8 effettuata con il medesimo segnale utilizzato per i passaggi a livello con un solo binario corredato da un pannello aggiuntivo riportante il numero dei binari.\nIn caso di mancanza di spazio la convenzione prevede che tutti i segnali precedentemente citati possano essere installati con i lati lunghi in verticale.\nAl di la di quanto previsto dalla Convenzione di Vienna bisogna notare che sussistono alcune differenze nell'uso e nella classificazione del segnale nelle vari stati: ad esempio alcuni stati (come l'Italia) classificano la croce di Sant'Andrea tra i segnali di pericolo (come previsto dalla Convenzione di Vienna) mentre altri (come la Germania e la Svizzera) la inseriscono tra i segnali di prescrizione o di precedenza. Altre differenze riguardano l'utilizzo del segnale presso i soli passaggi a livello senza barriere o a tutti i passaggi a livello e all'utilizzo di segnali differenziati per segnalare i passaggi a livello con un solo binario o pi\u00f9 binari\nNormativa italiana.\nIl segnale \"Croce di Sant'Andrea\" viene contemplato dall'articolo 39 del Codice della strada italiano, oltre che dall'articolo 87 del regolamento di attuazione corrispondente. La normativa italiana prevede che il segnale venga installato ai lati della strada in prossimit\u00e0 dell'intersezione con un percorso ferroviario e, in base al numero dei binari, pu\u00f2 assumere una configurazione a \"croce singola\" per il binario singolo o a \"croce doppia\" per un numero superiore.\nIl segnale viene installato solamente in corrispondenza dei passaggi a livello senza barriere o semibarriere e vi \u00e8 l'obbligo di fermarsi in corrispondenza della striscia d'arresto marcata sulla carreggiata nel caso in cui sia attiva la segnalazione acustica e/o luminosa a due luci rosse lampeggianti alternativamente che entra in azione almeno trenta secondi prima che passi il treno.\nIn casi particolari, ad esempio per mancanza di spazio, il segnale pu\u00f2 essere montato anche ruotato di 90\u00b0 e quindi in posizione verticale, senza che perda la sua validit\u00e0 o che cessi di indicare il pericolo del passaggio a livello.\nDi seguito sono mostrati i vari modelli del segnale prevista dalla legislazione italiana."}
{"id": "384550", "revid": "1318658", "url": "https://it.wikipedia.org/wiki?curid=384550", "title": "HMS Indefatigable", "text": "Sette navi della Royal Navy sono state battezzate HMS \"Indefatigable\"."}
{"id": "384551", "revid": "547992", "url": "https://it.wikipedia.org/wiki?curid=384551", "title": "Ciro Ippolito", "text": "Biografia.\nFiglio di un impresario teatrale, esordisce nel cinema da bambino con la partecipazione al film \"Classe di ferro\" (1957) di Turi Vasile. Nel 1972 prende parte alla miniserie \"Agostino d'Ippona\" diretto da Roberto Rossellini con il quale collabora come assistente alla regia. A met\u00e0 degli anni settanta produce due spettacoli di Leopoldo Mastelloni (\"Le compagnie\" e \"Brechtomania\").\nIntensa anche la sua attivit\u00e0 cinematografica intorno agli anni settanta con partecipazioni a numerosi film (\"I misteri di Napoli\", \"La badessa di Castro\", \"Vieni amore mio\", \"Flavia la monaca musulmana\", \"La fine dell'innocenza\") e con l'attivit\u00e0 di sceneggiatore e attore in molte sceneggiate napoletane interpretate da Mario Merola: \"L'ultimo guappo\", \"Napoli... serenata calibro 9\", \"Il mammasantissima\", \"Lo scugnizzo\", \"I contrabbandieri di Santa Lucia\", \"Napoli... la camorra sfida, la citt\u00e0 risponde\", tutti diretti da Alfonso Brescia.\nAl 1980 risale il suo debutto come regista con il film \"Alien 2 sulla Terra\" firmato con lo pseudonimo di \"Sam Cromwell\". Il marchio \"Alien\" non era ancora stato depositato e Ippolito ne approfitt\u00f2 realizzando questa pellicola di basso budget. A met\u00e0 strada tra fantascienza e horror, il film vede l'esordio da attore del futuro regista Michele Soavi. I maggiori successi di Ippolito sono comunque nella sceneggiata, in film come \"Lacrime napulitane\" con Mario Merola e Angela Luce, \"Pronto... Lucia\" (1982) e \"Zampognaro innamorato\" (1983) entrambi con Carmelo Zappulla.\nIntorno alla met\u00e0 degli anni ottanta dirige la band rock demenziale degli Squallor nei film \"Arrapaho\" e \"Uccelli d'Italia\". In particolare \"Arrapaho\", vede protagonisti oltre agli Squallor, la soubrette Tin\u00ec Cansino e Urs Althaus. Il film, girato in soli 15 giorni e costato appena 135 milioni di lire, incass\u00f2 5 miliardi al botteghino. Nei titoli di coda appare lo stesso regista che dirige un'orchestra immaginaria mentre scorrono titoli di coda demenziali.\nIppolito continua l'attivit\u00e0 di produttore cinematografico con \"La venexiana\" di Mauro Bolognini e in produzioni televisive come \"La romana\" di Giuseppe Patroni Griffi, \"Gli indifferenti\" di Mauro Bolognini, \"Disperatamente Giulia\" di Enrico Maria Salerno, \"Donna d'onore\" di Stuart Margolin, \"Il settimo papiro\" di Kevin Connor e \"Il terzo segreto di Fatima\" di Alfredo Peyretti.\nNegli anni novanta \u00e8 produttore per Lina Wertm\u00fcller in \"Io speriamo che me la cavo\" e \"Ninfa plebea\" e per Maurizio Nichetti in \"Palla di neve\". Nel 2003 \u00e8 tornato dietro la macchina da presa con il film \"Vaniglia e cioccolato\" che ha ottenuto un discreto successo.\nNel 2010 ha scritto il libro \"Un napoletano a Hollywood\"."}
{"id": "384557", "revid": "547992", "url": "https://it.wikipedia.org/wiki?curid=384557", "title": "Urs Althaus", "text": "Biografia.\nNato ad Herrliberg, nel Canton Zurigo, da padre nigeriano, Emanuel Igwe, studente di medicina a Glasgow, che egli non conobbe mai, e da madre svizzera, Irma Althaus (1928-2014), Urs \u00e8 diplomato in gestione aziendale. Dopo gli inizi come calciatore di ruolo centrocampista nelle juniores del e del , Althaus ha giocato come calciatore professionista nella squadra riserve del , dovendo per\u00f2 abbandonare lo sport a causa di un infortunio ad una spalla. Nel 1977 \u00e8 stato il primo uomo di colore a posare sulla copertina del mensile americano \"GQ\", ha posato come modello per molti stilisti famosi come Dior, Calvin Klein, Valentino, Armani, Kenzo, Yves Saint Laurent, ed \u00e8 apparso nelle pi\u00f9 importanti riviste di moda. Nel 1978 \u00e8 fondatore di una delle pi\u00f9 importanti agenzie di modelli in campo internazionale, la \"Xtazy Ltd\". Successivamente, insieme a Gary Gatys, ha fondato la casa di moda \"Gary Gatys Ltd\".\nA New York conosce Lina Wertm\u00fcller che gli offre un ruolo in un suo film da girare a Roma, dal titolo \"Miracoli e peccati di Santa Tieta D'Agreste\" nel cui cast compariva anche Sophia Loren. A causa dell'improvviso fallimento del Banco Ambrosiano il film non vide mai la luce.\nDopo questa esperienza negativa, inizia assiduamente a studiare recitazione con Dominique de Fazio dell'Actor's Studio e con Mira Rostova. In questo periodo ottiene qualche piccola parte in alcuni film, tra cui un breve ruolo nel film culto \"Lo squartatore di New York\" di Lucio Fulci, nel quale si produce in una scena erotica con Zora Kerowa. Partecipa a film di guerra come \"Warbus\" di Ferdinando Baldi (nel ruolo di uno dei soldati americani che scortano il bus) e il postatomico \"I predatori dell'anno Omega\" (in cui interpreta l'insolito ruolo di un mercenario di colore in uniforme nazista).\nIl suo primo ruolo importante \u00e8 ne \"L'allenatore nel pallone\" di Sergio Martino del 1984 nel quale veste i panni del calciatore brasiliano Aristoteles allenato da Oronzo Can\u00e0, interpretato da Lino Banfi. Nello stesso anno, sempre in Italia, prende parte ad \"Arrapaho\", film commedia di Ciro Ippolito ispirato all'album omonimo degli Squallor, nel ruolo del protagonista. Nel 1986 recita nel ruolo di Venanzio ne \"Il nome della rosa\".\nTra il 1992 ed il 2000 si dedica ad attivit\u00e0 extracinematografiche (\u00e8 co-proprietario di un'azienda a Altdorf) e passa molto tempo in montagna. Nel 2001 ritorna a Roma per recitare nella serie TV \"Il commissario\", poi torna a lavorare al fianco di Lino Banfi nella fortunata serie TV \"Un medico in famiglia\" e infine nel 2008 veste nuovamente i panni di Aristoteles in un breve cameo nel sequel \"L'allenatore nel pallone 2\".\nNell'ottobre del 2009 pubblica una autobiografia, tradotta in italiano con il titolo \"Io, Aristoteles, il Negro svizzero\", nella quale narra gli alti e i bassi della sua vita."}
{"id": "384560", "revid": "1165513", "url": "https://it.wikipedia.org/wiki?curid=384560", "title": "Doppio strato della lingua protoindoeuropea", "text": "Per doppio strato della lingua protoindoeuropea si intende l'ipotesi del glottologo olandese Christianus Cornelius Uhlenbeck, che vede un \"doppio strato esistente nel lessico e nella morfologia indoeuropea\" tra le teorie per identificare i caratteri dell'indoeuropeo.\nIpotesi di Uhlenbeck.\nDa una parte nomi derivati da cosiddette radici verbali e completamente chiari nella loro costituzione ed etimologia, dall'altra nomi etimologicamente isolati, che sono poi fra i pi\u00f9 importanti del lessico:\nInoltre, da una parte formazioni monoschematiche e regolari, dall'altra sistemi eteroclitici di flessioni e paradigmi di ogni genere:\nAbbiamo quindi la fusione di due sistemi linguistici differenti, di cui il primo ricorda il tipo delle lingue uraliche (o anche altaiche), il secondo assomiglia a schemi propri di certe lingue caucasiche.\nCi\u00f2 pare indichi abbastanza chiaramente che il sistema di isoglosse indoeuropeo si compone di almeno due gruppi fondamentali di isoglosse partiti da dialetti in origine completamente diversi e non geneticamente collegati, un ramo uralide ed uno caucasico che si sarebbero successivamente creolizzati.\nCritiche alla teoria del doppio strato.\nMolti linguisti (ad esempio Oswald Szemer\u00e9nyi), hanno tuttavia una diversa spiegazione riguardo ai paradigmi dei verbi suppletivi e alle forme irregolari.\nAi linguisti \u00e8 noto che la presenza di radici differenti in uno stesso verbo \u00e8 un processo che viene attuandosi nell'evoluzione linguistica, quando voci usurate foneticamente debbono essere sostituite. Questo \u00e8 ad esempio il caso del verbo \"ire\", anomalo ma con una sola radice (\"i-\") sostituito in italiano dal verbo \"andare\".\nSembra dunque probabile che il suppletivismo non sia originario, ma sia frutto di evoluzioni successive. Il caso di \"fero\" e del greco \u03c6\u03ad\u03c1\u03c9 suo equivalente sembra essere un'innovazione locale, visto che ad esempio la stessa radice nel germanico non \u00e8 suppletiva.\nQuanto ai nomi di genere irregolare, paiono essere l'ultimo relitto della fase pi\u00f9 arcaica dell'indoeuropeo, in cui non esistevano generi distinti grammaticalmente, pi\u00f9 che la testimonianza di una creolizzazione. Le declinazioni tematiche con generi distinti sono infatti un'innovazione tarda.\nDa questo punto di vista, l'indoeuropeo sembra una lingua flessiva in assestamento dopo una serie di trasformazioni tipologiche e di derive interne, pi\u00f9 che una lingua creola. L'assestamento e la regolarizzazione delle strutture della protolingua viene in qualche modo continuato dalle lingue figlie.\nAl pi\u00f9 \u00e8 possibile che alcune delle affinit\u00e0 strutturali e tipologiche con i dialetti uralici da un lato e quelli caucasici dall'altro derivino da remotissime forme di influsso ad-stratico, senza dover necessariamente pensare a un'effettiva creolizzazione."}
{"id": "384561", "revid": "1632387", "url": "https://it.wikipedia.org/wiki?curid=384561", "title": "Spreading the Disease", "text": "Spreading the Disease \u00e8 il secondo LP della band Thrash metal Anthrax, pubblicato nel 1985.\nIl disco.\nSi tratta del primo album in studio del gruppo a cui partecipano Joey Belladonna e Frank Bello, rispettivamente alla voce e al basso. Il disco contiene l'ormai famosa \"Madhouse\": canzone per la quale fu girato un video (il primo per la band) che, per\u00f2, venne \"bandito\" da MTV per via dei riferimenti ai malati mentali.\n\u00c8 l'ultimo album degli Anthrax a comprendere la collaborazione dell'ex-cantante Neil Turbin come scrittore dei testi per le canzoni \"Armed And Dangerous\" e \"Gung-Ho\". Inoltre il testo di \"Medusa\" \u00e8 accreditato al produttore dell'album Jon Zazula.\nIl brano \"Madhouse\" \u00e8 presente nella colonna sonora dei videogiochi \"Guitar Hero II\" e \"\"."}
{"id": "384575", "revid": "253269", "url": "https://it.wikipedia.org/wiki?curid=384575", "title": "Mack Swain", "text": "Biografia.\nMack Swain entr\u00f2 nel mondo dello spettacolo in giovanissima et\u00e0: adolescente, si allontan\u00f2 dalla famiglia per seguire compagnie di artisti di strada, teatranti, girando la provincia americana, affermandosi poi nel vaudeville e sui palcoscenici di Broadway impersonando principalmente, grazie alla sua mole, il ruolo del \"bullo\" prepotente, sviluppato nel fisico ma scarso di cervello.\nL'incontro col cinema avvenne nel 1913, quando fu chiamato dal boss Mack Sennett per la sua neonata casa di produzione cinematografica Keystone per recitare al fianco di Mabel Normand, Roscoe Arbuckle, Chester Conklin. Diede vita al personaggio di \"Ambrose\", galante, erculeo dongiovanni, dagli occhi infossati in orbite scure, un paio di maestosi baffoni e un ciuffo a dividere la fronte spaziosa. Nel 1914 sar\u00e0 partner di Charlie Chaplin nei suoi primi cortometraggi \"Keystone\". Con Syd Chaplin e Gloria Swanson fece alcune apparizioni tra il 1915 e il 1916. \"Ambrose\" lascer\u00e0 la \"Keystone\" nel 1917 per seguire Ford Sterling e Path\u00e9 Lehrman alla L-KO. La prematura scomparsa di Eric Campbell, magnifica spalla nel ruolo del cattivo, gli varr\u00e0 la chiamata di Chaplin per sostituirlo in alcuni film seguenti il 1917 e fino alla memorabile interpretazione di \"Giacomone\" (Big Jim) nel capolavoro \"La febbre dell'oro\" (1925).\nSeguirono collaborazioni e partecipazioni con Harold Lloyd, Ben Turpin, Mary Pickford. Fu di nuovo con Sennett in alcuni dei suoi primi corti sonori nel 1930.\nNel 1932 ottenne la candidatura all'Academy Award per la partecipazione in \"Stout Hearts and Willing Hands\" come miglior cortometraggio.\nL'ultima sua apparizione sullo schermo fu nel 1935 in \"Bad Boy\". Un attacco cardiaco ne concluse l'esistenza nell'agosto dello stesso anno a 59 anni. Lasci\u00f2 la moglie Cora King."}
{"id": "384576", "revid": "228587", "url": "https://it.wikipedia.org/wiki?curid=384576", "title": "El Greco (disambigua)", "text": ""}
{"id": "384577", "revid": "1305772", "url": "https://it.wikipedia.org/wiki?curid=384577", "title": "Among the Living", "text": "Among the Living \u00e8 il terzo album in studio del gruppo musicale statunitense Anthrax, pubblicato il 22 marzo 1987 dalla Island Records.\nDescrizione.\nDa molti \u00e8 considerato il miglior album mai prodotto dal gruppo, frutto della sua maturazione artistica. Rispetto ai precedenti presenta venature di hardcore punk, tipico del thrash di scuola newyorkese. Nel platter troviamo tracce notevoli che hanno fatto storia, come il famoso inno al pogo \"Caught in a Mosh\", o la pi\u00f9 hardcore \"Efilnikufesin (N.F.L.)\", il cui titolo potrebbe apparire come una parola tedesca, invece non \u00e8 altro che la frase \"Nice fuckin' life\" (bella vita di merda) letta al contrario.\nL'album \u00e8 interamente dedicato a Cliff Burton, bassista noto per aver militato nei Metallica e morto l'anno prima in un incidente stradale.\nDue tracce dell'album sono ispirate ad opere di Stephen King: \"A Skeleton in the Closet\" a \"Un ragazzo sveglio\" (\"Apt Pupil\"), novella contenuta nella raccolta \"Stagioni diverse\" (\"Different Seasons\"), mentre \"Among the Living\" si rif\u00e0 al romanzo \"L'ombra dello scorpione\" (\"The Stand\"). Tra l'altro in \"Among the Living\" \u00e8 nominato Randall Flagg, l'antieroe per eccellenza di King che appare per la prima volta proprio ne \"L'ombra dello scorpione\". Il brano \"I Am the Law\" \u00e8 invece ispirato al celebre personaggio dei fumetti Judge Dredd (in italiano \"Giudice Dredd\"), la cui frase pi\u00f9 famosa \u00e8 appunto il titolo della canzone: Dredd era il personaggio preferito dagli Anthrax tra quelli che apparivano sul popolare settimanale britannico \"2000 A.D.\". Sulla copertina del disco inoltre \u00e8 rappresentato il reverendo Henry Kane, antagonista della serie di film Poltergeist.\nNel giugno del 2017 la rivista \"Rolling Stone\" ha collocato l'album alla ventesima posizione dei 100 migliori album metal di tutti i tempi.\nTracce.\nTesti e musiche degli Anthrax, eccetto dove indicato.\nNel 2009 \u00e8 stata distribuita una versione rimasterizzata, con all'interno alcuni brani dell'omonimo CD con parti diverse, un concerto in DVD, e una traccia inedita:"}
{"id": "384580", "revid": "1536653", "url": "https://it.wikipedia.org/wiki?curid=384580", "title": "ATP Tour Masters 1000", "text": "L'ATP Tour Masters 1000 (precedentemente noto come \"ATP Championships Series\", \"ATP Super 9\", \"Tennis Masters Series\", \"ATP Masters Series\" e \"ATP World Tour Masters 1000\") \u00e8 un circuito annuale di 9 tornei tennistici denominati Masters 1000 e riservati agli uomini, regolamentato dall'ATP. I 9 tornei, che si disputano in singolare e in doppio, attribuiscono il maggior numero di punti per la classifica mondiale dei tennisti professionisti (il ranking ATP) e i montepremi pi\u00f9 ricchi dopo i tornei del Grande Slam (Australian Open, Roland Garros, Wimbledon e U.S. Open, controllati dall'ITF) e le ATP Finals.\nIl circuito dei Masters 1000 fa parte dell'ATP Tour insieme ai tornei delle ATP Tour 500 e delle ATP Tour 250, questi ultimi i meno importanti in termini di punti attribuiti in classifica e montepremi. Dell'ATP World Tour fanno inoltre parte le ATP Finals, torneo di fine stagione a cui partecipano gli otto migliori tennisti della classifica mondiale riferita all'anno solare.\nSi disputano su campi in terra battuta nel Principato di Monaco, in Spagna e in Italia. Gli altri si giocano tutti sul cemento o sintetico, uno in Canada, tre negli Stati Uniti, uno in Cina e uno in Francia, mentre nessuno viene disputato sull'erba. La stagione 2020 ha sub\u00ecto diverse cancellazioni o rinvii a causa della pandemia di COVID-19.\nCronologia del circuito dei Masters 1000.\n1990-1994: ATP Championships Series Single Week.\nIl circuito chiamato oggi Masters 1000 nacque nel 1990, contestualmente alla nascita dell'ATP Tour, e prese inizialmente il nome \"ATP Championships Series Single Week\". Nei 5 anni in cui mantenne questa denominazione, il suo calendario prevedeva la disputa in ordine cronologico dei seguenti tornei, che erano gi\u00e0 esistenti: Indian Wells Masters, Miami Masters, Monte Carlo Masters, Amburgo Masters, Internazionali d'Italia, Canadian Open, Cincinnati Masters, Stockholm Open e Paris Open.\n1995-2000: ATP Super 9.\nNel 1995 prese la denominazione \"ATP Super 9\" e quell'anno il poco redditizio Stockholm Open svedese fu sostituito dal tedesco Essen Masters, chiamato anche Eurocard Open. L'anno successivo l'Essen Masters fu sostituito dallo Stuttgart Masters, pur mantenendo la denominazione sponsorizzata di Eurocard Masters. Sempre nel 1996 fu stabilito un accordo di sponsorizzazione dall'ATP con l'azienda automobilistica Mercedes-Benz di Stoccarda e il circuito fu chiamato anche \"ATP Mercedes-Benz Super 9\".\n2001\u20132004: Tennis Masters Series.\nNel 2001 il circuito ATP Tour fu ribattezzato semplicemente ATP e il Super 9 prese il nome \"Tennis Masters Series\". L'ex tennista Ion \u021airiac, proprietario dei diritti per il penultimo Masters della stagione, il Masters di Stoccarda, ha ottenuto nel 2002 che il torneo fosse trasferito in Spagna e fu a tale scopo inaugurato il Madrid Masters, da disputarsi al coperto in autunno nella nuova Madrid Arena, mentre il torneo di Stoccarda cess\u00f2 di esistere.\n2005\u20132008: ATP Masters Series.\nNel 2005 il circuito dei Masters maggiori prese il nome \"ATP Masters Series\".\nDal 2009 a oggi: ATP World Tour Masters 1000.\nNel 2009 furono introdotte diverse modifiche, tra cui il nuovo nome \"ATP World Tour Masters 1000\". L'Amburgo Masters fu retrocesso tra i tornei dell'ATP World Tour 500 series e al suo posto fu spostato il Madrid Masters, da giocare nei nuovi impianti della Caja M\u00e1gica, dotata di tre campi all'aperto con copertura mobile. Il posto vacante del Masters 1000 autunnale fu assegnato al nuovo Shanghai Masters da disputarsi indoor nella Qizhong Forest Sports City Arena di Shanghai, inaugurata per ospitare le ATP Finals dal 2005 al 2008. L'ultima sostanziale modifica in ordine cronologico fu nel 2011 lo scambio di date tra il Masters di Madrid e gli Internazionali d'Italia, che sono diventati rispettivamente il 4\u00ba e il 5\u00ba Masters 1000 stagionale. Il 20 agosto 2018 Novak \u0110okovi\u0107 diventa il primo Golden Master della storia del tennis, ovvero il primo ad aver vinto almeno una volta tutti i titoli Master 1000, nel 2020 il serbo diventa il primo tennista a vincere tutti i tornei almeno due volte.\nCalendario attuale dei Masters 1000.\nI primi due Masters 1000 si svolgono sui campi all'aperto in cemento a marzo a Indian Wells (BNP Paribas Open) e Miami (Miami Open presented by Ita\u00fa) nell'assolato sud degli Stati Uniti, circa 30/40 giorni dopo l'Australian Open e subito dopo i tornei sudamericani, quello di Acapulco e quello di Dubai sul cemento. In aprile ci si sposta in Europa in preparazione al Roland Garros con i Masters 1000 di Monte Carlo (Monte-Carlo Rolex Masters), Madrid (Mutua Madrid Open) e Roma (Internazionali d'Italia). Il torneo monegasco e quello romano con lo Slam parigino assumono la definizione di \"Slam rosso\". Il Masters di Madrid, in Spagna, fu disputato eccezionalmente su terra blu nel 2012, e nel 2013 si \u00e8 tornati alla tradizionale terra rossa.\nIn preparazione agli U.S. Open il circuito torna in America in agosto con altri due Masters 1000 sul cemento, in Canada, con alternanza ogni anno tra le sedi di Montr\u00e9al e Toronto (Rogers Cup) e a Cincinnati (Western &amp; Southern Open). Circa un mese dopo l'ultima prova dello Slam, si gioca in ottobre il Masters 1000 di Shanghai (Shanghai Rolex Masters), mentre l'appuntamento finale che precede le Finali Atp \u00e8 il Masters 1000 Parigi-Bercy (Rolex Paris Masters), giocato al coperto sul greenset ad autunno inoltrato.\nGolden Master.\nSingolare.\nIl termine Golden Master \u00e8 riferito a un tennista che durante la sua carriera sia riuscito a vincere almeno una volta tutti e 9 i titoli del circuito.\nIl primo atleta a riuscirci \u00e8 stato Novak \u0110okovi\u0107 nel 2018, vincendo a Cincinnati. Con la vittoria nello stesso torneo nel 2020 \u00e8 diventato inoltre il primo e finora unico tennista a vincere tutti e 9 i titoli almeno due volte.\nNel singolare i tennisti pi\u00f9 vicini a eguagliare questo risultato sono:\nDoppio.\nNel doppio questo risultato \u00e8 stato raggiunto dai fratelli Bob Bryan e Mike Bryan e dal canadese Daniel Nestor.\nRisultati.\n2020.\nLa stagione 2020 ha sub\u00ecto diverse cancellazioni e rinvii a causa della pandemia di COVID-19.\nClassifiche per vittorie.\nIn grassetto i giocatori in attivit\u00e0, i numeri evidenziati in grassetto indicano il record di vittorie in un determinato torneo.\nIN = Indian Wells, MI = Miami, MO = Monte Carlo, RO = Roma, ST = Stoccolma / SC = Stoccarda / MA = Madrid, CA = Canada, CI = Cincinnati, HA = Amburgo / SHA = Shanghai, PA = Parigi.\nSingolare.\n\"Tennisti con due o pi\u00f9 titoli dal 1990 (ultimo aggiornamento 7 novembre 2021, \"Parigi-Bercy\")\"\nDoppio.\n\"Tennisti con due o pi\u00f9 titoli dal 1990 (ultimo aggiornamento 7 novembre 2021, \"Parigi-Bercy\")\"\nStatistiche come Master 1000.\nSingolare.\n24 tennisti diversi hanno vinto almeno un titolo ATP Master 1000 in singolare dalla riforma del 2009 (ultimo aggiornamento 7 novembre 2021, \"Parigi-Bercy\"). In grassetto i giocatori ancora in attivit\u00e0.\nDoppio.\n63 tennisti diversi hanno vinto almeno un titolo ATP Master 1000 in doppio dalla riforma del 2009 (ultimo aggiornamento 7 novembre 2021, \"Parigi-Bercy\"). In grassetto i giocatori ancora in attivit\u00e0."}
{"id": "384581", "revid": "838137", "url": "https://it.wikipedia.org/wiki?curid=384581", "title": "Tenseiga", "text": ""}
{"id": "384582", "revid": "1457847", "url": "https://it.wikipedia.org/wiki?curid=384582", "title": "Y\u014dkai", "text": "Gli , da \u201cy\u014d\u201d, \u201cmaleficio, fattucchieria\u201d e da \u201ckai\u201d, \u201cmanifestazione inquietante\u201d, nome talvolta traslitterato anche \"youkai\" o \"yokai\", traducibile con \"apparizioni\", \"spettri\", o \"demoni\", sono un tipo di creatura soprannaturale della mitologia giapponese, le caratteristiche dello y\u014dkai spaziano in modo diverso da entit\u00e0 malevole e maliziose che si ritiene causino sfortuna e danno, a coloro che sono considerati portatori di fortuna e a coloro che li incontrano.\nCaratteristiche.\nCi sono molte tipologie di y\u014dkai: si va dal malvagio alle ingannatrici e alla signora della neve ; alcuni posseggono parti animali e parti umane, ad esempio il , il e la . Gli y\u014dkai spesso hanno poteri soprannaturali; sono quasi sempre considerati pericolosi per gli esseri umani, e le loro azioni hanno ragioni oscure. Alcune storie moderne raccontano di y\u014dkai che si mescolano agli esseri umani, generando gli ; nella tradizione solo le kitsune ne erano capaci.\nAlcuni y\u014dkai semplicemente evitano gli esseri umani, e abitano aree selvagge molto lontano dai centri abitati; altri invece scelgono di vivere vicino a essi, attratti dal calore delle case o dai fuochi. Gli y\u014dkai sono tradizionalmente associati al fuoco, alla direzione nord-est, e all'estate, stagione nella quale il mondo degli spiriti \u00e8 vicino a quello umano. Gli Y\u014dkai, come gli altri , esseri in grado di cambiare forma anche detti , sono spesso rappresentati con tratti tra il grottesco e il terrificante.\nC'\u00e8 un'ampia variet\u00e0 di y\u014dkai nella mitologia giapponese: y\u014dkai \u00e8 un termine vago che pu\u00f2 arrivare a comprendere praticamente tutti i mostri e gli esseri sovrannaturali, perfino creature della mitologia occidentale.\nY\u014dkai animali.\nIn Giappone, di molti animali si pensa che posseggano poteri magici: molti di questi sono , mutaforma, che spesso assumono sembianze umane, generalmente al fine di giocare brutti tiri agli esseri umani. In molti casi la trasformazione da animale a y\u014dkai avviene quando raggiungono un'et\u00e0 veneranda, mentre a volte la figura mitologica si \u00e8 discostata notevolmente dall'animale reale (\u00e8 il caso del baku e del mujina), e in altri reca solo alcune caratteristiche residue dell'animale originario (\u00e8 il caso del tengu).\nTra i pi\u00f9 noti esempi di y\u014dkai animali citiamo i seguenti, in ordine alfabetico:\nIl , poteva invece diventare un kami, per la precisione uno ed era chiamato . Inoltre l'ormai estinto era considerato un messaggero dei kami della montagna.\nY\u014dkai umanoidi.\nMolti y\u014dkai erano inizialmente esseri umani, trasformati in qualcosa di grottesco e orrendo spesso da qualche stato emotivo; la , \"donna con due bocche\", per esempio, ha una bocca in pi\u00f9 dietro la testa causata dalla \"possessione\" di uno spirito che ha fermato la cicatrizzazione di una ferita, su cui i capelli fungono da tentacoli: questa trasformazione \u00e8 generalmente causata dall'ossessione per il proprio aspetto fisico. Altri esempi di trasformazioni di umani o di y\u014dkai umanoidi sono i , umani il cui collo si allunga durante la notte, e i , docili umanoidi particolarmente alti e di pelle scura, che vivono lungo i corsi d'acqua sulle montagne.\nY\u014dkai oggetti.\nUn'altra classe di y\u014dkai sono gli tsukumogami, oggetti di uso comune che prendono vita dopo cento anni; il pi\u00f9 famoso, considerato un mostro non spaventoso, \u00e8 il karakasa, generalmente rappresentato come un parasole con un occhio solo e un piede calzato in un geta (sandalo tipico giapponese) al posto del manico. Altri esempi sono i bakez\u014dri (sandali di paglia), kameosa (otri di sak\u00e8), morinji-no-kama (teiere), chabukuro (sacchetto del t\u00e8).\nAltri y\u014dkai.\nCi sono altri y\u014dkai che non rientrano in nessuna delle precedenti categorie; ad esempio gli amikiri, creature che esistono al solo scopo di forare le zanzariere oppure creature scheletriche, come la Bake-kujira o il Gashadokuro.\nY\u014dkai nella cultura di massa.\nMolti y\u014dkai sono presenti nella tradizione, nella letteratura e nelle rappresentazioni artistiche ispirate alla tradizione, in particolare manga/anime e horror giapponesi; tali creature sono inoltre protagoniste della serie televisiva del 2020 \"Y\u014dkai Sharehouse\". "}
{"id": "384587", "revid": "775372", "url": "https://it.wikipedia.org/wiki?curid=384587", "title": "Han'y\u014d", "text": "Gli sono creature del folklore giapponese originate dall'unione tra uno y\u014dkai (creatura \"completamente\" soprannaturale) ed un essere umano. Spesso sono considerati, per disprezzo o per timore, dei reietti da entrambe le razze. Sono paragonabili (seppur lontanamente) ai semidei greci, figlie di dei ed umani. Il termine viene tradotto in italiano come \"mezzo demone\" o anche \"mezzo spettro\" (quest'ultima forma \u00e8 usata nei manga editi da Star Comics).\nIl mito.\nLa figura dello han'y\u014d \u00e8 relativamente recente ed ha conosciuto una notevole diffusione soprattutto grazie a manga, anime e videogiochi.\nNella tradizione pi\u00f9 antica tali figure erano rarissime in quanto si riteneva che la maggior parte degli y\u014dkai \"si cibasse\" degli esseri umani e quindi un figlio nato dalla loro unione era poco probabile. A questo fanno per\u00f2 eccezione creature come i tanuki e le kitsune, ritenute y\u014dkai relativamente innocui e capaci di assumere sembianze umane, rendendo quindi plausibile la generazione di mezzosangue, solitamente in possesso di poteri sovrannaturali e tratti demoniaci che incutevano timore e li rendevano invisi alla societ\u00e0 umana. Molti personaggi storici famosi come \"maghi\" erano quindi considerati discendenti di una kitsune e di un uomo, come ad esempio Abe no Seimei, un famoso \"onmy\u014dji\" dell'epoca Heian."}
{"id": "384590", "revid": "287204", "url": "https://it.wikipedia.org/wiki?curid=384590", "title": "Alessio (Albania)", "text": "Alessio (: ; in albanese \"Lezh\u00eb\", , o \"Lezha\") \u00e8 un comune albanese situato nel nord-ovest dell'Albania, ed anche capoluogo dell'omonima prefettura e sede vescovile cattolica.\nIn seguito alla riforma amministrativa del 2015, sono stati accorpati ad Alessio i comuni di Balldren i Ri, Blinisht, Daj\u00e7, Kallmet, Kolsh, San Giovanni di Medua, Sh\u00ebnkoll, Ungrej e Zejmen.\nEtimologia.\nCittadina illirica, quando divenne colonia della antica Grecia fu soprannominata con il nome di \"Lissos\" (). Dopo la conquista romana il suo nome fu latinizzato in \"Lissus\". In albanese divenne Lezha-Lezh\u00eb, in ghego le forme Lesha e Lesh (lana) sono comuni. Il nome italiano di \"Alessio\" fu dato alla citt\u00e0 dai veneziani. I turchi-ottomani la chiamarono in turco \"Le\u015f\".\nGeografia fisica.\nTerritorio.\nLa citt\u00e0 \u00e8 situata nella parte pi\u00f9 stretta della pianura costiera albanese a soli 3\u00a0km dalla costa adriatica, circa 50\u00a0km a nord della capitale Tirana e sulle rive di un piccolo fiume secondario del Drin. . Kune-Vain-Tale \u00e8 una zona umida caratterizzata da numerose lagune e paludi.\nClima.\nGrazie alla sua posizione geografica con un ampio tocco con il mare e il rilievo generalmente basso, Alessio ha prevalente clima temperato di tipo mediterraneo. Il distretto di Alessio \u00e8 caratterizzato da estati calde e secche, inverni miti e umidi nella parte inferiore e nella citt\u00e0, mentre gli inverni umidi e freddi nella zona montuosa. La temperatura media annuale per il distretto \u00e8 15\u00a0\u00b0C, temperatura media del gennaio 7\u00a0\u00b0C, mentre la media per il luglio 24-25\u00b0. La temperatura massima registrata ad Alessio \u00e8 di 39\u00a0\u00b0C (a 1973/07/18) e la temperatura minima ha raggiunto il record di 10\u00a0\u00b0C (il 1963/1/24). La piovosit\u00e0 media \u00e8 1700\u00a0mm all'anno.\nStoria.\nAlessio fu fondata come colonia di Siracusa, insieme alle colonie di Issa, l'attuale Lissa, Ank\u00f3n, l'attuale Ancona, ed Adr\u00eca, l'attuale Adria, dal tiranno Dionisio I di Siracusa attorno al 385 a.C.\nLa sua fondazione, come quella delle altre colonie elencate, fu motivata dal desiderio di dominare la rotta diretta verso i ricchi mercati della Pianura Padana; in particolare, Lissos ebbe anche la funzione di controllare l'importante accesso alla valle del fiume Drin, uno delle poche vie di penetrazione dell'interno illirico.\nNel 385 a.C. Verso il 335-330 a.C. fu terminata la costruzione della fortezza, che fece di Alessio una delle citt\u00e0 pi\u00f9 protette dell'Illiria. Nel 213-197 viene attaccata da Filippo I di Macedonia, mentre nel II secolo a.C. divenne residenza del re Genzio.\nFu possedimento poi dei Dukagjin i quali poi la cedettero nel 1393 ai Veneziani, i quali la inclusero nell'Albania Veneta. Per frenare l'avanzata turca verso i suoi possedimenti adriatici, il governo della Serenissima giunse ad un accordo con i principi albanesi guidati Giorgio Castriota Scanderbeg. Il 2 marzo 1444 Scanderbeg organizz\u00f2 ad Alessio il primo incontro di tutti i principati albanesi che si riunirono nella cosiddetta \"Lega di Alessio\" per combattere la minaccia turca. Il 17 gennaio 1468 mor\u00ec ad Alessio proprio Scanderbeg, che vi si trovava per il secondo incontro dei principati albanesi, uniti nella guerra contro gli ottomani. Fu sepolto nella chiesa di San Nicola, dove oggi si trova il suo memoriale.\nNel 1606 nacque in un paese vicino ad Alessio Frang Bardhi, autore del primo vocabolario albanese-latino.\nMonumenti e luoghi d'interesse.\nIl principale monumento della citt\u00e0 \u00e8 la tomba di \"Skanderbeg\", pi\u00f9 volte saccheggiata \u00e8 ospitata all'interno dei resti di una chiesa in rovina. La tomba \u00e8 costituita da una semplice lastra in pietra con la copia di spada ed elmo (gli originali si trovano in un museo di Vienna). Nei pressi della chiesa vi sono resti di costruzioni di epoca romana.\nSovrasta la citt\u00e0 la fortezza dalla quale si ha un'ottima vista sulla citt\u00e0 e sulla costa, dove si possono ammirare le rovine di epoca antica e ottomano. L'aspetto attuale della fortezza si deve alla ristrutturazione del 1515-1521, che \u00e8 stata commissionata dal sultano Solimano il Magnifico. Durante degli scavi nel 1966 \u00e8 stata scoperta una moschea. La ripida collina offre una vista panoramica della citt\u00e0, pianure, montagne e la costa adriatica. Nel 2004 \u00e8 stata intrapresa una squadra albanese-austriaca di archeologi nei nuovi scavi al castello e nella bassa citt\u00e0. Nel 2006 \u00e8 stato seguito un finanziato da una campagna di scavo dell'Istituto Archeologico Germanico.\nLa cattedrale di San Nicola, costruita nel 2007, \u00e8 la principale chiesa cattolica della citt\u00e0. Il nuovo edificio sostituisce la precedente cattedrale di San Nicola, eretta nel XIV secolo.\nIl sistema delle lagune e aree umide di \"Kune-Vain-Tale\" \u00e8 una riserva naturale costituita da 1087 ettari di paludi, 187 ettari di bosco e 557 ettari di spiaggia sabbiosa. Vi sono state censite 135 specie di uccelli e 58 specie di pesci. Gi\u00e0 in epoca comunista \u00e8 stato allestito un hotel all'interno di una costruzione che in passato era una palazzina di caccia fatta costruire da Galeazzo Ciano.\nEconomia.\nNonostante le ridotte dimensioni, Alessio \u00e8 sempre stata un importante mercato nella regione. Le fabbriche costruite in epoca comunista sono ormai inattive, cos\u00ec come il piccolo porto di San Giovanni di Medua (Sh\u00ebngjin), situato 5\u00a0km a ovest della citt\u00e0, e divenuto pi\u00f9 rilevante come localit\u00e0 balneare che per l'attivit\u00e0 portuale. A partire dal 2005, ad Alessio s'\u00e8 grandemente sviluppato il turismo grazie alla bellezza della costa e alla stabilit\u00e0 politica albanese.\nTraffico.\nLa citt\u00e0 di Alessio \u00e8 attraversata dalla SH 1. Tutte le strade che portano da nord-ovest al centro dell'Albania passano da Alessio. Da alcuni anni ad Alessio la strada con Fush\u00eb-Kruja collega Tirana; tuttavia, giudicata poco sicura in termini di incidenti stradali. La superstrada che collega Scutari \u00e8 stata completata nel 2005.\nSport.\nLa squadra di calcio locale \u00e8 il KS Beselidhja Lezha, fondato nel 1930. Disputa le sue gare interne allo stadio Bes\u00eblidhja."}
{"id": "384591", "revid": "1005847", "url": "https://it.wikipedia.org/wiki?curid=384591", "title": "Elezioni politiche in Italia del 1924", "text": "Le elezioni politiche in Italia del 1924 per l'elezione della Camera dei deputati si svolsero il 6 aprile 1924. Furono le ultime elezioni multi-partitiche a sovranit\u00e0 popolare svoltesi in Italia prima dell'avvento della dittatura fascista.\nContesto storico.\nLa frammentazione elettorale delle precedenti elezioni (del 1921) spinse il Partito Nazionale Fascista a presentare un progetto di legge elettorale in nome della governabilit\u00e0. \nLa cosiddetta \"legge Acerbo\" (n. 2444 del 18 novembre 1923), un proporzionale con voto di lista e premio di maggioranza, fu approvata in un clima intimidatorio come dimostra il discorso di Filippo Turati:\nLa campagna elettorale e le elezioni furono segnate da un clima di intimidazione e da ripetute violenze da parte dei sostenitori del Partito Nazionale Fascista, denunciate nella seduta parlamentare del 30 maggio dal segretario socialista Matteotti.\nDiritto di voto.\nNon avevano diritto di voto le cittadine maggiorenni di sesso femminile. Erano temporaneamente privati del diritto di voto sottufficiali e soldati dell'Esercito, della Marina e dei corpi organizzati militarmente per servizio dello Stato.\nCandidati.\nAlla consultazione parteciparono 23 liste con 1306 candidati, di cui 346 erano deputati uscenti e 41 avevano esercitato il loro mandato nel corso della XXV Legislatura.\nOltre alla Lista Nazionale (nota anche come \"listone\") e alla Lista Nazionale bis, si presentarono sette liste liberali e quattro liste democratiche di opposizione, due liste socialiste, due liste autonomiste (slavi-tedeschi e sardisti) e una lista ciascuna per popolari, comunisti, repubblicani, demosociali ed agrari. Solo tre liste si presentavano in tutto il regno: Lista Nazionale, PPI e PSU.\nSimboli.\nDi seguito sono rappresentati i simboli delle liste, nell'ordine sopra descritto.\nModalit\u00e0 di voto.\nCon la nuova legge elettorale era introdotta la \"scheda di Stato\" (sostituendo la precedente \"busta di Stato\") stampata su carta bianca, che riportava i contrassegni delle liste ammesse per le votazioni nella circoscrizione.\nL'elettore poteva esprimere il proprio voto tracciando un segno sul simbolo della lista prescelta; poteva anche esprimere il voto di preferenza per tre candidati se nella circoscrizione erano eletti pi\u00f9 di 20 deputati oppure per due candidati nelle altre circoscrizioni.\nRisultati.\nIn base alla nuova legge elettorale (legge 18 novembre 1923 n. 2444, nota come \"legge Acerbo\"), alla lista pi\u00f9 votata a livello nazionale - purch\u00e9 avesse almeno il 25% dei voti validi - venivano assegnati i 2/3 dei seggi in tutte le circoscrizioni (ci\u00f2 significava l'elezione in blocco di tutti i candidati della lista, essendo essi 356), mentre gli scranni rimanenti erano assegnati alle altre liste in proporzione ai voti ottenuti e secondo ordine di preferenza personale.\nIl \"listone\", al quale spettavano 356 seggi, a causa della morte di uno dei propri candidati (Giuseppe De Nava) perse un seggio nella circoscrizione Calabria e Basilicata; il seggio fu inizialmente assegnato a Fausto Gullo del Partito Comunista, ma nella seduta parlamentare del 17 dicembre 1924 la Camera approv\u00f2 la decisione della Giunta delle elezioni per l'elezione del deputato Nicola Siles del Partito Popolare Italiano. Il numero di deputati del Partito Comunista e quello dei deputati del Partito Popolare passarono rispettivamente da 19 a 18 e da 39 a 40.\nEletti.\nI 531 inizialmente eletti (4 deputati furono eletti in due circoscrizioni) comprendevano:\nSi riporta l'attribuzione finale dei seggi, per partito, alla Camera.\nLa contestazione e l'omicidio di Matteotti.\nIl 30 maggio 1924, al momento di convalidare le decisioni della Giunta delle elezioni, diversi parlamentari di minoranza segnalarono proteste per le modalit\u00e0 di voto in alcune circoscrizioni (Abruzzi, Campania, Calabria, Puglie e Sicilia) e fu presentata una richiesta degli onorevoli Labriola, Matteotti e Presutti per il rinvio degli atti alla Giunta.\nLa richiesta fu negata dalla Camera e fu approvata in blocco l'elezione dei componenti la maggioranza.\nIn seguito al celebre discorso di denuncia dei brogli, Giacomo Matteotti, segretario del Partito Socialista Unitario, fu rapito e assassinato da una squadra fascista capeggiata da Amerigo Dumini. Matteotti, nel giorno del suo omicidio (10 giugno) avrebbe dovuto infatti presentare un nuovo discorso alla Camera dei deputati - dopo quello sui brogli del 30 maggio - in cui avrebbe rivelato le sue scoperte riguardanti lo scandalo finanziario coinvolgente anche Arnaldo Mussolini, fratello del duce. Il corpo di Matteotti fu ritrovato circa due mesi dopo."}
{"id": "384595", "revid": "838137", "url": "https://it.wikipedia.org/wiki?curid=384595", "title": "Tessaiga", "text": ""}
{"id": "384598", "revid": "1305772", "url": "https://it.wikipedia.org/wiki?curid=384598", "title": "Villa Piccolo", "text": "Villa Piccolo sorge a pochi chilometri da Capo d'Orlando, comune italiano della citt\u00e0 metropolitana di Messina in Sicilia.\nCostruita alla fine del IX secolo, fu dimora dei Piccolo, i fratelli Casimiro Piccolo (Barone di Calanovella), Lucio Piccolo e Agata Giovanna, che vi dimorarono fino alla morte. Il primo si dedic\u00f2 alla fotografia, all'occultismo e ad acquerelli di genere fantastico, il secondo \u00e8 noto per le sue liriche, la sorella Agata Giovanna fu invece appassionata di botanica. Insieme a loro visse a Villa Piccolo (un tempo chiamata Villa Vina) anche la madre, la baronessa Teresa Mastrogiovanni Tasca Filangeri di Cut\u00f2, fino all'anno della sua morte avvenuta nel 1954.\nLa casa-museo e il parco.\nLe stanze che compongono il museo di Villa Piccolo vedono concentrare in ciascun ambiente gli oggetti dei personaggi che ricordano, cos\u00ec la stanza del poeta Lucio raccoglie le sue foto e le prime stampe delle sue poesie, incorniciate, insieme ad oggetti cari e, a suo dire, carichi di valenza ispiratrice del passato, la stanza di Casimiro ha le sue foto e i suoi apparecchi fotografici, insieme a tavolozze, acquarelli e pensieri che sembrano fondersi fino a ridefinire i contorni del valore stesso del tratto, la stanza di Agata Giovanna, con i suoi candelabri rosa e i suoi ricami, offre al visitatore la vista di una copia, certamente rara, della sua unica pubblicazione sullo studio della Puya Berteroniana, unico esemplare in Europa presente e vegeto a villa Piccolo.\nDi particolare interesse, anche la sala da pranzo, con il tavolo e il posto perennemente apparecchiato per la madre dei Piccolo, Teresa Mastrogiovanni Tasca Filangeri di Cut\u00f2. Oggi come al tempo in cui i tre fratelli vissero nella dimora orlandina.\nUna stanza molto visitata \u00e8 quella degli ospiti, che ebbe quale ospite fisso nei periodi estivi, Giuseppe Tomasi di Lampedusa, l'autore del Gattopardo e cugino in primo grado dei Piccolo. Sua madre Beatrice, infatti, era sorella di Teresa Mastrogiovanni. Qui sono state scritte diverse celebri pagine del romanzo e proprio da Villa Piccolo, dopo la morte di Lampedusa, Lucio Piccolo sped\u00ec alla Mondadori il dattiloscritto originario del Gattopardo, poi rifiutato, prima di essere infine pubblicato da Feltrinelli.\nNella casa museo sono archiviati poco meno di 2400 libri ed altri sono in fase di restauro. Comprende fra gli altri: \u201cl'io trascendentale\u201d di Barl\u00e9, \u201cMistici e maghi del Tibet\u201d di David-Neel, \u201cPoesia e non poesia\u201d di Croce, \u201cDialoghi\u201d di Platone, \u201cLa monadologia\u201d di Leibniz, \u201cDel senso delle cose e della magia\u201d di Campanella, \u201cEssere e tempo\u201d di Heidegger, \u201cLa Phenomenologie de l'esprit\u201d Hegel, \u201cUomini 22 e citt\u00e0 3\u201d di Prezzolini, \u201cParadossi\u201d di Nordeau, \u201cRaccolta di tutti i sovrani decreti di Sicilia\u201d, Enciclopedia Britannica\u201d the University of Chicago, libri di Fogazzaro, De Amicis, Deledda e D'annunzio in copie dell'epoca, alcuni anni iella raccolta completa di Scienze e Vita, tutte le opere di A. Dumas, annate dal 1949 al 54 di Psychic News, dal 1949 al '60 di Luce e Ombra, tutti gli scrittori del \u2018900 dai pi\u00f9 conosciuti ai meno emergenti frutto della gara tra Lucio e Tomasi fra chi era in grado di scoprire per prima i nuovi talenti e le avanguardie del pensiero in Europa, insieme alle enciclopedia di arte culinaria e le riviste di moda d'oltralpe di Agata Giovanna, Pirandello, Vittoriani, Sciascia, Verga ovviamente, insieme a Bufalino e Dalla Chiesa, con Byron, Wilde, Shakespeare, Dostoievski e Beaumarchais, Moravia, Balzac, Calvino, Kafka, Tasso, Carducci e La Fontaine, Borges e Casanova, Giusti e Goethe, Pizzuto e Leopardi, Papini e Villari, Depardieu e Forster, Malpiero e Guerrazzi, Stenda, Maupassant, Flaubert e C. G. Jung, Hugo e Della Casa, Boiardo ed Aristofane, Sallustio ed Evola, Fenelon e La Fitte, e ovviamente i libri di Lucio Piccolo \u2026 e fra tante preziosit\u00e0 \u00e8 nascosta una chicca da amatori : il libro dei soci del Bellini.\nNel parco, merita una menzione il \"cimitero dei cani\", nel quale sono seppelliti i cani (ma anche i gatti) di famiglia. In tutto sono presenti 35 piccole tombe, che i Piccolo vollero riservare ai loro animali domestici.\nUlteriore menzione merita l'esedra su cui \u00e8 posto un grande sedile in pietra, ove avevano l'abitudine di riposare Giuseppe Tomasi di Lampedusa e Lucio Piccolo, all'ombra di un grande pino marittimo, ribattezzato il \"pino di Lampedusa\".\nLa fondazione Famiglia Piccolo di Calanovella.\nLa \"Fondazione Famiglia Piccolo di Calanovella\" \u00e8 un ente morale che gestisce la casa-museo e il parco di Villa Piccolo. Fu fondata 28 marzo 1970 col testamento del barone Casimiro Piccolo di Calanovella alla morte del poeta Lucio Piccolo, per evitare che il patrimonio culturale, librario, naturalistico e artistico del parco di villa Piccolo andasse disperso.\nLa fondazione promuove ogni anno un programma di iniziative culturali, tese a valorizzare la cultura siciliana, la conservazione della memoria storica della famiglia Piccolo di Calanovella, la gestione del museo e del parco di villa Piccolo. La rassegna prende il nome di \"Ingressi di paesaggi\" (da una frase di Lucio Piccolo). Al suo interno il ciclo culturale \"Le Porte del Sacro\" ideato da Alberto Samon\u00e0.\nPresidente storico della Fondazione Piccolo \u00e8 stato il giornalista e scrittore Bent Parodi, che ha guidato l'ente fino al dicembre 2009. Il cda \u00e8 attualmente presieduto dall'avvocato Andrea Pruiti Ciarello, eletto presidente della Fondazione Famiglia Piccolo di Calanovella nel 2019.\nFanno attualmente parte del Consiglio di Amministrazione:\nLa fondazione si \u00e8 occupata negli anni della valorizzazione della figura di Lucio Piccolo, dell'arte di Casimiro Piccolo e del legame tra Giuseppe Tomasi di Lampedusa e la famiglia Piccolo, con la proposta di testi, conservando anche importanti inediti di lettere di Tomasi di Lampedusa.\nA cura della Fondazione \u00e8 edita una collana libraria, ribattezzata \"I quaderni dell'Almagesto\", diretta da Aurelio Pes."}
{"id": "384599", "revid": "125176443", "url": "https://it.wikipedia.org/wiki?curid=384599", "title": "Periodo Sengoku", "text": "Il o periodo degli Stati belligeranti \u00e8 un\u2019epoca di vasta crisi politica che il Giappone dovette fronteggiare dal 1467, e protrattasi fino al 1603, tra l\u2019era Muromachi e quella Azuchi-Momoyama. Fu un'epoca in cui il Giappone era diviso in tanti piccoli feudi costantemente in guerra tra loro.\nL'ultima battaglia fu l'Assedio di Osaka, conclusosi nel giugno del 1615.\n\"Gekokuj\u014d\".\nIl Giappone era uno Stato amministrato dallo Sh\u014dgun (il generale pi\u00f9 forte, formalmente nominato dall'imperatore, e nei fatti pi\u00f9 influente di quest'ultimo); da costui dipendevano i Daimy\u014d, signori locali di rango militare, a cui dava in amministrazione vaste porzioni di terra appartenenti allo Stato. I feudi erano dei centri di potere autonomi: avevano propri emissari doganali e tributari, un proprio codice di leggi penali, economiche e finanziarie (conosciuti come \"codici della Casa\") e potevano contare solo su s\u00e9 stessi per imporsi sui vicini pi\u00f9 deboli. Solo una trentina di feudi, su circa 250, erano abbastanza potenti all'inizio del XVI secolo.\nSebbene lo Shogunato Ashikaga avesse ereditato la struttura politica e amministrativa dello Shogunato Kamakura, istituendo un governo di sovrani guerrieri in base agli stessi diritti e doveri sanciti dal codice \"J\u014dei\" nel 1232 e stabiliti dal potente clan H\u014dj\u014d, esso non fu capace di guadagnarsi la fedelt\u00e0 di gran parte dei daimyo, soprattutto di quelli pi\u00f9 autonomi i cui domini erano molto lontani dalla capitale Ky\u014dto; questi feudi, sebbene in passato non avessero goduto di grande potere, avevano ora iniziato ad esercitare una forte influenza politica e militare, tanto da minacciare la stabilit\u00e0 dello shogunato, chiamato anche Bakufu, e metterne in discussione l'autorit\u00e0: il processo che port\u00f2 a questo nuovo equilibrio di potere viene detto in giapponese , che letteralmente significa \"i subordinati prevaricano i superiori\".\nStoria del periodo Sengoku.\nLe origini.\nL'inizio dell'Era Sengoku si ebbe con lo scoppio della guerra di Onin (1467-1477) durante la quale le continue rivolte dei Daimyo assestarono duri colpi alle fondamenta del potere amministrativo del Giappone, fino allora detenuto dallo Shogunato Ashikaga. Ogni Daimyo fond\u00f2 un proprio Stato, in guerra con tutti gli altri, armato con un proprio esercito, formato da migliaia di uomini, spesso contadini reclutati nei propri appezzamenti.\nLe guerre sempre pi\u00f9 cruente e devastatrici aumentavano nel corso degli anni, e alla fine del 1550 si arriv\u00f2 ad avere un numero largamente ridotto dei daimyo ancora al potere, che pass\u00f2 da 300 a meno di 20.\nLe battaglie e il processo di unificazione.\nTra le numerose battaglie combattute sono da menzionare quella tra il clan Takeda e quello Uesugi, quelle di Tokugawa Ieyasu, che unific\u00f2 la parte est del Giappone e le guerre di Oda Nobunaga (1534 - 1582), sotto il cui controllo il Giappone ritrov\u00f2 la via dell'unificazione parziale ma non certo senza spargimenti di sangue.\nCon l'assassinio di Nobunaga, per mano di Akechi Mitsuhide, Ieyasu e Toyotomi Hideyoshi si spartirono le province, cosa che comport\u00f2, in seguito alla morte di Hideyoshi, l'inizio di una nuova guerra civile. Hideyoshi, che non poteva assumersi la guida totale del paese a causa delle proprie umili origini scelse per s\u00e9 un appellativo meno altisonante ma di egual potere: \"reggente dell'Imperatore\" ossia kanpaku; intorno al 1590 Hideyoshi inizia le Campagne di Corea ufficialmente per ampliare l'impero ma in realt\u00e0 con lo scopo di indebolire i propri avversari politici impegnandoli in una guerra all'estero. Inizialmente i samurai giapponesi ebbero la meglio ma quando la Cina inizi\u00f2 ad impegnarsi nel conflitto il sogno di conquista svan\u00ec. Hideyoshi mor\u00ec e fu formato il Consiglio dei Cinque Reggenti con lo scopo di consegnare l'impero all'erede di Hideyoshi quand'egli sarebbe diventato maggiorenne. Il Consiglio dei Reggenti era in sostanza un senato speciale composto da cinque daimyo, i pi\u00f9 potenti, reciproci avversari che non sarebbero mai stati d'accordo tra di loro e che non si sarebbero lasciati manovrare da altri sia interni che esterni al consiglio. Hideyoshi aveva calcolato bene la nomina dei cinque rappresentanti ma ne aveva sottovalutato uno: Tokugawa Ieyasu. Dopo mille peripezie, intrighi e colpi di scena nel giro di due anni dalla morte di Hideyoshi il Giappone era nuovamente spaccato.\nTokugawa Ieyasu e la fine del periodo Sengoku.\nI rappresentanti delle due fazioni contrapposte erano Tokugawa Ieyasu con circa ottantamila samurai e Ishida Mitsunari, anch'egli membro del Consiglio, con centodiecimila uomini a disposizione. Nella storica e famosa battaglia di Sekigahara del 1600 persero la vita circa quarantamila samurai, prevalentemente di Ishida, e Ieyasu trionfante, essendo la forza politica predominante in grado di esercitare la propria autorit\u00e0 e controllo sui daimyo, pose fine al periodo pi\u00f9 sanguinoso della storia dell'Impero. La carica di Shogun venne \"concessa\" a Ieyasu dall'imperatore Go-Y\u014dzei nel 1603 dando cos\u00ec vita allo shogunato Tokugawa. Il 1603 \u00e8 anche la data in cui, convenzionalmente, si conclude il periodo Sengoku e inizia il periodo Edo. I Tokugawa amministreranno il Giappone fino alla seconda met\u00e0 del XIX secolo.\nOda Nobunaga, con Tokugawa Ieyasu e Toyotomi Hideyoshi, sono tra gli eroi pi\u00f9 famosi del Giappone, conosciuti anche come \"i tre unificatori\"; in particolar modo Oda \u00e8 passato alla storia per la sua incredibile abilit\u00e0 militare, per le sue aperture alle correnti occidentali (compreso il Cristianesimo), ma anche per la sua grande ferocia e mancanza di piet\u00e0.\nIl periodo Sengoku nell'arte e nei media.\nLe vicende del periodo Sengoku sono state fonte di ispirazione per moltissimi artisti e letterati sia contemporanei che vissuti nei secoli successivi fino et\u00e0 moderna e contemporanea.\nDurante il periodo Sengoku sono stati ambientati alcuni celebri jidai-geki come \"I sette samurai\", \"Kagemusha\" e \"Ran\" del regista Akira Kurosawa.\nLe stesse vicende sono state d'ispirazione anche per molti autori di manga: \u00e8 durante questa epoca che vengono ambientate le avventure narrate nei manga \"Inuyasha\", \"Tenjo Tenge\", \"Sengoku Basara\", \"Brave 10\", Keiji il magnifico ed altri.\nLo studio di sviluppo videoludico The Creative Assembly ha ambientato due dei sette capitoli usciti ad oggi della saga Total War nel Giappone dell'epoca Sengoku, intitolati e \nIn uno scenario del videogioco strategico a turni Civilization III Conquests ci si pu\u00f2 immedesimare in uno dei tanti clan in lotta per il dominio sul Giappone.\nIl videogioco della From Software \u00e8 ambientato nel Periodo Sengoku. Il videogiocatore si muove pi\u00f9 precisamente nell'area occupata dal Clan Ashina.\nI videogiochi Nioh e Nioh 2 di Team Ninja sono ambientati nel Periodo Sengoku."}
{"id": "384600", "revid": "1005847", "url": "https://it.wikipedia.org/wiki?curid=384600", "title": "Elezioni politiche in Italia del 1921", "text": "Le elezioni politiche in Italia del 1921 per l'elezione della Camera dei deputati si svolsero il 15 maggio 1921.\nContesto storico.\nFurono le prime elezioni a cui parteciparono i votanti dei territori neoannessi della Venezia Tridentina e della Venezia Giulia.\nI deputati vennero aumentati da 508 a 535, eletti in 40 collegi elettorali.\nDiritto di voto.\nAvevano diritto al voto tutti i cittadini di sesso maschile maggiorenni, ovvero che avessero compiuti i 21 anni.\nModalit\u00e0 di voto.\nIl presidente del seggio consegnava all'elettore una busta ufficiale indicandogli di inserirvi una scheda ufficiale di lista non piegata. La scheda consisteva in un quadrato di carta bianca di 12 centimetri di lato che riportava il simbolo della lista e uno spazio per le preferenze (da una a quattro in relazione al numero di deputati eletti nel collegio); le schede potevano essere consegnate dai rappresentanti di lista, ma senza alcuna \"esortazione o pressione\" verso l'elettore.\nL'elettore, inserita la scheda di propria scelta, sigillava la busta e la riconsegnava al presidente.\nRisultati.\nDati ufficiali delle votazioni.\nNelle elezioni del 1921 i Fasci italiani di combattimento si presentarono quasi ovunque nelle liste dei Blocchi Nazionali assieme ai liberali ed elessero 35 deputati, tra i quali Benito Mussolini che risult\u00f2 il terzo deputato pi\u00f9 votato d'Italia.\nL'elezione di tre deputati fascisti Farinacci, Grandi e Bottai fu invalidata nel 1922, poich\u00e9 al momento dell'elezione erano tutti sotto l'et\u00e0 minima (trent'anni).\nEletti.\nAttribuzione finale dei seggi, per partito, alla Camera."}
{"id": "384606", "revid": "1442080", "url": "https://it.wikipedia.org/wiki?curid=384606", "title": "Ultramontanismo", "text": "L'Ultramontanismo letteralmente si riferisce a una politica in supporto a coloro che sono \"al di l\u00e0 dei monti\" (dal latino \"ultra montes\"); espressione molto usata dopo la riforma protestante, che generalmente allude al papa che risiede oltre le Alpi rispetto a Francia e Germania.\nIn teologia l'ultramontanismo fu il nome dato a una dottrina che proclamava il primato del papa sulle Chiese nazionali.\nStoria.\nLa vera origine del termine risale al linguaggio ecclesiastico medioevale; quando veniva eletto un papa non italiano, questi veniva detto \"papa ultramontano\". La parola venne riesumata dopo la riforma protestante. Tra i governi e i popoli nord-europei, si svilupp\u00f2 gradualmente una tendenza a considerare il papato come una potenza straniera, in particolare quando il papa interferiva nelle questioni temporali, favorendo qualche regnante o qualche nazione rispetto ad altri. Il nome \"ultramontain\" venne applicato in Francia ai sostenitori delle dottrine romane e della superiorit\u00e0 papale, in contrapposizione alle \"libert\u00e0 gallicane\". Il termine era inteso come insultante, o quanto meno implicava la mancanza di attaccamento per la propria nazione.\nA partire dal XVII secolo, l'ultramontanismo divenne strettamente associato alla Compagnia di Ges\u00f9, dichiarando la superiorit\u00e0 dei papi sui re e sui Concili, anche in questioni temporali. Nel XVIII secolo la parola pass\u00f2 in Germania (Febronianesimo e Giuseppinismo), dove acquis\u00ec un significato pi\u00f9 ampio, essendo applicabile a tutti i conflitti tra Chiesa e Stato, i sostenitori della Chiesa venivano chiamati \"ultramontani\".\nLa parola ultramontanismo venne rivitalizzata nel contesto della Terza Repubblica francese, come termine offensivo generico per le politiche che sostenevano il coinvolgimento della Chiesa cattolica nelle politiche del governo francese, in opposizione alla cosiddetta \"la\u00efcit\u00e9\". In questi casi, l'ultramontanismo si mosse come controbilanciamento al crescente potere degli stati in Europa. I cattolici sostenevano che il papa dovesse avere potere sulle chiese nazionali, in modo da proteggerle dall'influenza dei governi. Di fatto, gli stati che avevano chiese nazionali divennero sempre pi\u00f9 secolari ed ebbero o statuti garantiti di libert\u00e0 religiosa o avevano privato la Chiesa del suo \"status\".\nNella Chiesa cattolica, gli ultramontani ottennero una vittoria nel Concilio Vaticano I con la dichiarazione dell'infallibilit\u00e0 papale e la suprema e universale giurisdizione del Papa. Altri cattolici, non completamente in accordo con Roma, definirono questa dichiarazione come l'\"eresia dell'ultramontanesimo\". Venne specificatamente rigettata nella Dichiarazione del Congresso Cattolico di Monaco, nelle Tesi di Bonn e nella Dichiarazione di Utrecht, che divennero i documenti fondanti dei cosiddetti Vetero-cattolicesimo (\"Altkatholische\") che, con atto scismatico, si separarono da Roma respingendo la dichiarazione di infallibilit\u00e0 e supremazia. Con la risoluzione della questione dell'autorit\u00e0 papale nella Chiesa cattolica, il movimento ultramontano, e quello avverso, conciliarista, divennero in gran parte obsoleti. Comunque, alcune tendenze estreme di una piccola parte di aderenti all'ultramontanismo, in particolare quelle che attribuivano al Pontefice romano, anche nelle sue opinioni private, autorit\u00e0 assoluta e la virtuale impeccabilit\u00e0, sopravvissero e vennero usate strumentalmente dagli oppositori della Chiesa, prima del Concilio Vaticano II, nella loro propaganda.\nIl dibattito riemerse durante il Concilio Vaticano II, e, nella Costituzione dogmatica \"Lumen Gentium\" sulla Chiesa, l'insegnamento cattolico sull'autorit\u00e0 del Papa, dei vescovi e dei concili venne ulteriormente elaborato. Le sfide all'ultramontanismo sono rimaste forti da allora, dentro e fuori la giurisdizione romana. Ci\u00f2 ha adombrato in particolare il lavoro ecumenico tra la Chiesa cattolica, i luterani e gli anglicani. La Consulta Internazionale Anglicana-Cattolica Romana sul dono dell'autorit\u00e0, evidenzia punti di accordo e differenze su tale questione.\nTra i pi\u00f9 noti rappresentanti dell'ultramontanismo si annoverano:"}
{"id": "384610", "revid": "1005847", "url": "https://it.wikipedia.org/wiki?curid=384610", "title": "Elezioni politiche in Italia del 1919", "text": "Le elezioni politiche in Italia del 1919 si sono svolte il 16 novembre 1919. Furono le prime elezioni in Italia a fare uso di una legge elettorale proporzionale (n. 1401 del 15 agosto 1919). Le elezioni \"segnarono la fine dell\u2019egemonia parlamentare del liberalismo e l\u2019affermazione del Partito socialista e del Partito popolare,\" ed ebbero come conseguenza una \"rapida successione di governi deboli, privi di solida base nel Parlamento e nel Paese\".\nListe.\nAlle elezioni nessun partito riusc\u00ec a presentarsi in tutti i 54 collegi in cui era divisa l'Italia.\nSolo il Partito Socialista Italiano e il Partito Popolare Italiano riuscirono a presentarsi in modo uniforme in 51 collegi col medesimo contrassegno, rispettivamente la falce e martello e lo scudo crociato; tutte le altre forze politiche si presentarono con nomi e simboli diversi da collegio a collegio. Si potevano contare 281 simboli per 1.260 candidati.\nRisultati.\nPartiti.\nPoich\u00e9 in alcuni casi le liste raggruppavano appartenenti a partiti diversi, in una tabella ministeriale vennero raggruppati gli eletti per partito effettivo, sulla base dell'appartenenza prima delle elezioni."}
{"id": "384615", "revid": "22166", "url": "https://it.wikipedia.org/wiki?curid=384615", "title": "Cinqueterre", "text": ""}
{"id": "384619", "revid": "27723", "url": "https://it.wikipedia.org/wiki?curid=384619", "title": "Metide (astronomia)", "text": ""}
{"id": "384620", "revid": "1745361", "url": "https://it.wikipedia.org/wiki?curid=384620", "title": "Paideia", "text": "Paideia (), che significa formazione o educazione, \u00e8 il termine che nell'antica Grecia denotava il modello pedagogico in vigore ad Atene nel V secolo a.C., riferendosi non solo all'istruzione scolastica dei fanciulli, ma anche al loro sviluppo etico e spirituale al fine di renderli cittadini perfetti e completi, una forma elevata di cultura in grado di guidare il loro inserimento armonico nella societ\u00e0.\nSorto in epoca omerica, il concetto rimase sostanzialmente immutato nel corso dei secoli, pur nel variare delle sue forme di applicazione e delle discipline coinvolte, e continua a interessare molti educatori e pensatori contemporanei.\nSignificato.\nDerivante da \"pa\u00ees, paid\u00f3s\", \u00abragazzo\u00bb, il significato di \"paideia\" ha generato un ampio dibattito tra gli storici, dando luogo a opinioni divergenti, e persino in Grecia veniva inteso in modi diversi a seconda dei periodi. Prevalevano tuttavia certi canoni standard di insegnamento: inizialmente il suo campo di applicazione era limitato all'istruzione della ginnastica e della musica, quest'ultima nel senso delle discipline presiedute dalle Muse, che comprendevano, tra le altre, elementi di storia, eloquenza, danza, religione e musica stessa.\nIn seguito il termine venne equiparato dai sofisti a una forma di abilit\u00e0 retorica e pratica, oppure utilizzato in senso filosofico e scientifico da Socrate, e poi soprattutto da Platone e Aristotele. Nel suo significato pi\u00f9 alto, la \"paideia\" indica non tanto un semplice metodo educativo, ma un ideale, il risultato di questo processo pedagogico, un obiettivo da perseguire lungo tutta la vita.\nAssurgendo a sinonimo di civilt\u00e0 e cultura la \"paideia\" divenne in definitiva l'appellativo di un'educazione che, a differenza del barbaro, distingue le persone civilizzate, mirante a rendere l'essere umano veramente tale.\nLa \"paideia\" in Grecia.\nEt\u00e0 omerica.\nNel periodo pi\u00f9 arcaico della Grecia antica la questione della formazione umana, sorta prevalentemente in un contesto aristocratico, trasse dai poemi omerici le sue prime ispirazioni, in particolare dai modelli offerti dagli eroi Achille e Odisseo.\nDistinguendosi per le doti cavalleresche come coraggio, generosit\u00e0 e lealt\u00e0, l'eroe omerico dava esempio di abilit\u00e0 sia con la lancia, sia allo stesso tempo parlando con competente eloquenza nel consiglio e nell'assemblea.\nLa \"paideia\" omerica consisteva cos\u00ec nell'accettazione dei modelli degli antenati, nell'imitazione da parte dei ragazzi delle tradizioni e della condotta esemplare dei loro avi e dei loro \"idoli\", di solito i migliori atleti e guerrieri, in un processo di trasmissione della cultura basata principalmente sulla comunicazione orale. Non a caso l'educazione comportava la recitazione e la memorizzazione della poesia omerica, usata non come semplice intrattenimento, ma come strumento didattico e moraleggiante.\nPeriodo classico.\nCon l'avvento del periodo classico, a partire dal VII secolo a.C., l'ideale della \"paideia\" giunse progressivamente a maturazione con l'enfatizzazione delle virt\u00f9 del cittadino, quali l'obbedienza alle leggi e la dedizione alla vita collettiva della \"polis\", nella quale l'individuo poteva approdare a quella realizzazione e perfezionamento di s\u00e9 conosciute come \"kalokagathia\" (propriamente \u00abbellezza e bont\u00e0\u00bb), fatta cio\u00e8 di qualit\u00e0 sia esteriori che interiori.\nLo spirito della \"paideia\" raggiunger\u00e0 il culmine nel V secolo a.C., compendiato da Sofocle nella tragedia dell'eroe, che nella sofferenza \u00abrealizza il proprio destino e insieme s\u00e9 stesso\u00bb.\nIl modello educativo dell'Atene classica prevedeva che l'istruzione dei giovani si articolasse secondo due rami paralleli:\nLo spirito di cittadinanza e di appartenenza costituivano infatti un elemento fondamentale alla base dell'ordinamento politico-giuridico delle citt\u00e0 greche. L'identit\u00e0 dell'individuo era pressoch\u00e9 intessuta da quell'insieme di norme e valori che costituivano l'identit\u00e0 del popolo stesso, tanto che, pi\u00f9 che di processo educativo o di socializzazione, si potrebbe parlare di un processo di acquisizione dell\"ethos\" politico, il quale nella mentalit\u00e0 dei Greci rifletteva l'ordine naturale del cosmo.\nPercorso formativo.\nMentre le ragazze venivano istruite prevalentemente in casa, il sistema educativo dell'antica Grecia riguardava esclusivamente i maschi. Esso era per lo pi\u00f9 organizzato e finanziato privatamente, non essendo l'istruzione ancora considerata un compito dello Stato, sebbene Atene avesse anche alcune pubbliche palestre e scuole di grammatica. Una disposizione di Solone, inoltre, aiutava i padri dei bambini poveri a offrire ai loro figli una formazione professionale.\nL'elemento fisico dell'educazione dei giovani ateniesi si basava in una prima fase su un rigoroso addestramento ginnico, in base all'idea che un corpo sano favorisce un pensiero sano e viceversa; successivamente si aggiungeva quello bellico, essendo la guerra una fra le attivit\u00e0 considerate pi\u00f9 nobili e virili dell'uomo greco; per arrivare infine al completamento dell'istruzione rappresentato dalla formazione politica, vero centro della cittadinanza ateniese, e apice verso il quale era indirizzato l'intero processo educativo.\n\u00c8 proprio questa \"paideia\" culturale che interessava maggiormente a Platone, ed \u00e8 infatti su questa che fonder\u00e0 le basi del suo progetto di rinnovamento, ma al tempo stesso anche conservazione dell'uomo greco.\nIl sistema di istruzione anteriore al V secolo a.C. non era ancora ben strutturato: molto dipendeva dall'iniziativa individuale, e in genere l'insegnamento non aveva una durata prefissata. L'educazione formale copriva a ogni modo l'et\u00e0 dai 6 ai 16 anni.\nL'istruzione elementare avveniva a volte sotto la guida di un maestro o di un pedagogo, di solito uno schiavo che accompagnava il ragazzo mentre andava a scuola e gli dava istruzioni sulla giusta condotta da tenere. Le punizione corporale non era rara. Per il resto la legge vietava ad altri adulti di entrare nella scuola durante la lezione.\nAccanto a quella elementare vi era la formazione nel \"Gymnasium\": si trattava di una \"scuola di lotta\", gestita da privati, oppure adibita agli sport per la preparazione di atleti, anche adulti, che avrebbero dovuto partecipare ai giochi olimpici. Vi si addestravano inoltre i soldati entrati nella vita militare, sotto l'egida di funzionari governativi.\nDopo i quattordici anni i ragazzi provenienti da famiglie benestanti avevano la possibilit\u00e0 di frequentare la scuola secondaria, dove superata l'epoca omerica dell'oralit\u00e0, con il diffondersi dell'alfabetizzazione, le materie principali erano la lettura, la scrittura, l'aritmetica, la musica, e come sempre la ginnastica, comprendente il pugilato, il nuoto, il tiro con l'arco e le fionde. Successivamente vi si aggiunsero il disegno e la pittura. Le lingue straniere non venivano generalmente insegnate.\nAll'et\u00e0 di diciotto anni un giovane diventava infine un \"efebo\", la cui formazione consisteva in un addestramento militare di tre anni, accompagnato da lezioni di retorica, letteratura, musica e geometria. A Sparta si imparava la gimnopedia, mentre ad Atene gli efebi erano organizzati democraticamente in una sorta di autogoverno e assumevano incarichi importanti in organismi di difesa e nelle cerimonie pubbliche. All'et\u00e0 di 21 anni si diventava quindi maggiorenni a tutti gli effetti.\nI sofisti.\nSe fino al V secolo a.C. l'obiettivo fondamentale della \"paideia\" era la formazione aristocratica del singolo uomo nel senso della \"kalokagathia\", l'arrivo di numerosi sofisti stranieri ad Atene esercit\u00f2 un profondo impatto sul sistema educativo, riducendo al minimo gli aspetti ginnici ed esaltando quelli intellettuali e letterari. Allo stesso tempo, costoro miravano a intervenire sulla formazione di secondo grado riservata agli adolescenti anzich\u00e9 su quella primaria dei bambini, integrandola con forme di specializzazione che in precedenza non erano facilmente accessibili o sistematizzate.\nGrandi oratori e argomentatori, concentrati nei luoghi pi\u00f9 in vista come l\"agor\u00e0\" e le palestre pubbliche, i sofisti rivoluzionarono la \"paideia\" nel senso di un maggiore individualismo, basato sulla padronanza della \"techne\", cio\u00e8 della tecnica soprattutto retorica con cui intendevano sostiuire qualsiasi valore di verit\u00e0 e giustizia con la pratica chi si reputa \u00abesperto\u00bb. Per questo Socrate metteva in guardia dalla degenerazione sofistica del sapere e del \u00absapere fare\u00bb, mostrando che l'esperto non sa cos'\u00e8 il bene nei confronti dell'umanit\u00e0 nel suo insieme.\n\"Paideia\" platonica.\nOpponendosi ai sofisti, anche Platone, allievo di Socrate, sottoline\u00f2 come una sana istruzione dovesse porre al centro dei suoi sforzi educativi l'anima delle persone. Accusando i sofisti di commercializzare le loro conoscenze, dietro cui mancava una vera coscienza critica, Platone nella sua Accademia vi contrappose una \"paideia\" su basi filosofiche e scientifiche, nella quale avrebbe dovuto essere lo Stato, secondo il suo progetto di citt\u00e0 ideale, a farsi carico dell'educazione.\nQuesta per Platone doveva coprire l'intera vita dell'uomo, evolvendo gradualmente da un insegnamento ginnico e musicale a una formazione generale nelle discipline matematiche e oratorie, fino al pi\u00f9 alto livello della dialettica, raggiunto solo da pochi, in cui si ha l'intuizione dell'idea del Bene, alla luce della quale si impara a riconoscere la verit\u00e0 e il modo pi\u00f9 corretto di agire in vista della felicit\u00e0.\nCome affermato da Werner Jaeger nella sua opera dedicata all'argomento, intitolata \"Paideia\", tutta la filosofia di Platone rimase protesa verso questo obiettivo educativo.\nAnalogamente Aristofane sosteneva nelle \"Nuvole\" che lo scopo dell'educazione non dovesse semplicemente fare acquisire il dominio sulle materie insegnate, ma anche produrre eccellenza morale, congiungendo le capacit\u00e0 mentali e fisiche a un carattere sano, per rendere l'uomo un cittadino migliore.\nL'influsso di Isocrate.\nAccanto a quella platonica, grande influsso esercit\u00f2 la \"paideia\" insegnata da Isocrate, che seppur distinguendosi dai sofisti, torn\u00f2 a rivalutare la retorica. L'obiettivo isocrateo era la costruzione di una pratica educativa e politica coerente, che armonizzasse a livello individuale, civico e panellenico l'eccellenza oratoria con l'elevazione morale espressa dal discorso, e con uno \"status\" di filosofo privo tuttavia di basi teoriche e metafisiche. La conoscenza della letteratura andava per lui coniugata con un idioma intelligente, e insegnata attraverso l'amore per la bellezza.\nContro di lui prese posizione Aristotele, che difendendo la \"paideia\" platonica, nella sua opera intitolata \"Grillo\" rilev\u00f2 come la retorica, perch\u00e9 fosse autentica, anzich\u00e9 fondarsi sui sentimenti non potesse essere disgiunta dalla ricerca del vero. Elogiando la responsabilit\u00e0 avvertita dagli Spartani nel formare i giovani, Aristotele ribad\u00ec l'importanza di una \"paideia\" pubblica, sostenuta dallo Stato, che dovrebbe fare dell'educazione il suo obiettivo principale.\nEvoluzione della \"paideia\".\nIl modello della \"paideia\" venne ripreso dai Romani, ricevendo la sua forma umanistica occidentale pi\u00f9 nota, andando a influenzare cos\u00ec in maniera determinante non solo il modo di pensare degli antichi greci, ma anche in genere dell'Occidente europeo.\nL'alta reputazione di cui godette la cultura greca durante l'ellenismo, infatti, fece s\u00ec che i Romani adottassero molti dei suoi principi, traendo ispirazione dalla \"paideia\" per organizzare il proprio sistema educativo, e diffondendolo in tutto il Mediterraneo, sebbene riadattandolo in forme pi\u00f9 utilitaristiche e individualizzate. Persino in Palestina si hanno testimonianze dell'istituzione di scuole greco-romane, nonostante la resistenza dei religiosi ebrei che erano contrari alla concorrenza che queste esercitavano rispetto agli insegnamenti delle sinagoghe, e disapprovavano inoltre la nudit\u00e0 praticata nelle palestre. La frequentazione delle scuole greche divenne tuttavia indice di prestigio sociale.\nSul piano culturale l'ideale greco della \"paideia\" si identific\u00f2 con quello latino di \"humanitas\", per esempio in Aulo Gellio, Marco Terenzio Varrone, e Marco Tullio Cicerone, il cui modello di perfetto oratore esigeva lo studio della storia, della legge e della filosofia. A partire dal II secolo d.C., dopo che l'educazione letteraria era ormai divenuta preminente, la \"paideia\" divenne il compendio di una rinnovata temperie culturale e di un'attitudine atticista.\nSebbene fungesse inizialmente da segno di distinzione rispetto ai \"barbari\" e ai semplici cristiani, con l'emergere del cristianesimo la tradizione della \"paideia\" venne portata avanti dai primi Padri della Chiesa, come Clemente di Alessandria, Origene o Gregorio di Nissa, che l'armonizzarono con i fondamenti della nascente teologia. Come sostenuto da Davey Naugle, \u00abin questo contesto, l'apprendimento divenne una forma di disciplina cristiana, una parte del discepolato e persino una forma di adorazione\u00bb. Conciliando l'educazione classica pagana con la dottrina ebraico-cristiana, la \"paideia\" greca venne riadattata alla luce della nuova fede, sicch\u00e9 adesso Ges\u00f9 appariva come l'insegnante divino pi\u00f9 perfetto, e la Bibbia come un compendio educativo essenziale. La forte formazione retorica offerta dal sistema greco-romano, unita alla conoscenza della filosofia greca, forn\u00ec una solida base ai pensatori cristiani per difendere al meglio la loro fede religiosa in pubblico, e rendere ragione dei suoi fondamenti.\nPer tutto il Medioevo rest\u00f2 vivo l'ideale di formare integralmente una persona completa, retta e ben inserita nella societ\u00e0, dando luogo a numerosi trattati per ampliare la conoscenza sull'uomo, sulla natura e su Dio. Questo desiderio di universalit\u00e0 fu alla base di un'educazione scolastica di alto livello, basata sulle autorit\u00e0 classiche, e consacrata nella formula del trivio e del quadrivio, che pose le basi per la nascita e il consolidamento del sistema universitario. In et\u00e0 moderna permase l'interesse degli umanisti rinascimentali a modellare un tale \"uomo universale\", ma il rafforzamento della scienza e della sperimentazione individuale ha dato maggiore enfasi alla ricerca critica e obiettiva della verit\u00e0, diminuendo e minando i paradigmi universalistici della formazione greca e medievale.\nIn et\u00e0 romantica il concetto di \"paideia\" divenne sinonimo del termine tedesco \"Bildung\".\nEt\u00e0 contemporanea.\nL'ideale greco della \"paideia\" esercita ancora oggi una grande attrazione per storici, filosofi ed educatori contemporanei, ed \u00e8 stato oggetto del XX Congresso Mondiale di Filosofia organizzato dalla federazione internazionale delle societ\u00e0 di filosofia a Boston nel 1998. Da pi\u00f9 parti viene proposto come una formula valida anche per la societ\u00e0 attuale, considerando la frammentazione e la superficialit\u00e0 dell'educazione odierna, unita alla perdita di solidi riferimenti morali.\nProgetti moderni come il liceo classico ideato da Gentile, e altre scuole a tempo pieno con un curriculum diversificato sono ancora ispirati all'ideale greco antico di un'educazione completa. Considerando la grande dipendenza della cultura occidentale dai principi stabiliti nell'antica Grecia, il filosofo Hans-Georg Gadamer ha affermato che un ritorno ai Greci \u00e8 per gli occidentali come un re-incontro con s\u00e9 stessi.\nIn ambito anglosassone il suffisso inglese \u00ab\"-pedia\"\u00bb, derivante dal greco antico \u03c0\u03b1\u03b9\u03b4\u03b5\u03af\u03b1 (appunto \u00ab\"paideia\"\u00bb), denota un contesto di formazione e trasmissione del sapere, come per esempio nella stessa parola \"wikipedia\"."}
{"id": "384624", "revid": "124123", "url": "https://it.wikipedia.org/wiki?curid=384624", "title": "Aggeo", "text": " Il suo libro \u00e8 presente nell'Antico Testamento.\nBiografia.\nQuesto personaggio fu attivo dal 520 a.C. in poi, periodo in cui era da poco finito l'esilio a Babilonia, iniziato nel 589 a.C.\nIl libro, che parla di una predicazione operata nel primo periodo del re persiano Dario I di Persia, \u00e8 composto di due capitoli, nei quali Dio esorta il popolo affinch\u00e9 riedifichi il tempio di Gerusalemme, dopo che Nabucodonosor II aveva distrutto il tempio di Salomone al tempo dell'esilio; in assenza dell'edificio sacro, infatti, il Signore ha finora donato scarsa prosperit\u00e0 alla terra, ma le cose peggioreranno se non verr\u00e0 ricostruito il luogo di culto.\nCome ricompensa in cambio dell'onore a Lui tributato, il Signore doner\u00e0 nuova fertilit\u00e0 alla terra.\nIn tutto il libro, Dio parla per mezzo di Aggeo a tutto il popolo di Israele, ma in particolare a Zorobabele governatore della Giudea sottoposto a Dario ed al sommo sacerdote Giosu\u00e8.\nCulto.\nAggeo \u00e8 riconosciuto come santo dalla Chiesa cattolica di rito bizantino, dalla Chiesa cristiana ortodossa e dalla Chiesa apostolica armena. Le prime due lo celebrano il 16 dicembre e la terza il 31 luglio. La Chiesa cattolica di rito romano lo celebra il 16 dicembre."}
{"id": "384626", "revid": "729019", "url": "https://it.wikipedia.org/wiki?curid=384626", "title": "Isole Dahlak", "text": "L'arcipelago delle isole Dahlak, o secondo altre fonti Dahlac, Dahalac o Daalac (in [[Lingua ge'ez|ge'ez]]: \u12f3\u1205\u120b\u12ad, ), separato dalla terraferma dal Canale di Massaua, \u00e8 formato da 126 [[isola|isole]] e [[Scleractinia|madreporiche]] basse e sabbiose situate al largo della costa [[eritrea]] di fronte alla citt\u00e0 portuale di [[Massaua]], nel [[Mar Rosso]] meridionale.\nL'arcipelago \u00e8 formato da 126 tra isole e scogli, di cui 2 pi\u00f9 grandi.\nLe principali isole di questo [[arcipelago]] sono: [[Dahlak Kebir|Dahlak Chebir]] o Grande Dahlach (900\u00a0km\u00b2) la pi\u00f9 popolata, [[Nora (isola)|Nora]] (135\u00a0km\u00b2), e poi in ordine alfabetico: [[Dhuladhiya]], [[Dissei]], [[Dohol]], [[Eru\u00e0]], [[Har\u00e0t]], [[Hermil]], Sarato (o Isratu), Nocra (isola che fu sede di un penitenziario), [[Nahleg]], e [[Sciumma]].\nAttualmente sono in gran parte disabitate: solo su quattro isole c'\u00e8 una popolazione permanente, su alcune altre una popolazione temporaneamente residente. Su alcune di esse si trovano antiche [[necropoli]], oggetto di studi specialistici da parte degli [[epigrafia|epigrafisti]], a causa dell'uso che vi si riscontra della primissima [[onomastica araba]] in et\u00e0 islamica.\nLa [[lingua dahlik]], un tempo considerata dialetto del [[lingua tigrina|tigrino]], \u00e8 oggi riconosciuta come lingua a s\u00e9 stante, anche se appartenente allo stesso gruppo delle [[lingue semitiche dell'Etiopia]] settentrionale.\nGrazie all'ambiente incontaminato e all'abbondanza della fauna ittica sono state gi\u00e0 da tempo dichiarate riserva naturale.\nStoria.\nLe isole dell'arcipelago erano gi\u00e0 conosciute ai tempi degli antichi Romani, per la loro ricca produzione [[perla|perlifera]].\nGli abitanti di Dahlak furono tra i primi africani a convertirsi all'[[Islam]] nel VII secolo d.C. (come attestato da una vasta serie di pietre tombali in caratteri kufici, studiati in particolare dal prof. [[Giovanni Oman]]). Lo Stato [[islam]]ico sorto in quel periodo nell'arcipelago fu poi annesso dallo [[Yemen]]; in seguito venne occupato, a periodi alterni, dall'[[Etiopia]]. Nel [[1559]] le isole furono conquistate dai Turchi, e incorporate nella Provincia [[Impero ottomano|Ottomana]] di Habesh.\nAlla fine del [[XIX secolo]] l'arcipelago, parte dell'Eritrea, divenne un protettorato coloniale [[italia]]no ([[1890]]). Sull'Isola di [[Nocra]] fu istituito un campo di prigionia in cui venivano confinati i patrioti etiopici.Nel [[1894]] [[Francesco Crispi|Crispi]] ipotizz\u00f2 anche l'invio di coatti politici italiani ma l'idea venne abbandonata dopo la relazione degli ispettori inviati sul posto a cui le isole apparvero inadatte a prigionieri europei.\nQuando l'[[Etiopia]], sotto la giunta del [[Derg]] ([[1975]]-[[1987]]) si alle\u00f2 con l'[[Unione Sovietica]] durante la [[guerra fredda]], nell'arcipelago venne posta una base navale sovietica.\nNel [[1990]] l'Etiopia perse il controllo dell'arcipelago e della costa settentrionale Eritrea, che pass\u00f2 ai ribelli dell'EPLF (il movimento per l'indipendenza Eritrea). In seguito al riconoscimento internazionale dell'indipendenza nel [[1993]], l'arcipelago delle Dahlak divenne parte integrante dello Stato [[Eritrea|Eritreo]].\nCollegamenti esterni.\n[[Categoria:Isole Dahlak| ]]\n[[Categoria:Isole di prigionia]]"}
{"id": "384628", "revid": "6923", "url": "https://it.wikipedia.org/wiki?curid=384628", "title": "Fantozzi (film)", "text": "Fantozzi \u00e8 un film del 1975 diretto da Luciano Salce. \u00c8 il capostipite della saga con protagonista il ragionier Ugo Fantozzi, ideato e interpretato da Paolo Villaggio. L'opera adatta, attraverso una narrazione episodica, alcuni dei racconti inclusi nei due best seller scritti da Villaggio, l'omonimo \"Fantozzi\" e \"Il secondo tragico libro di Fantozzi\".\nUscito nei cinema con grande successo il 27 marzo 1975, nel 2008 \"Fantozzi\" fu selezionato tra i 100 film italiani da salvare. Per la sua interpretazione nel film, Anna Mazzamauro fu candidata per il Nastro d'argento alla migliore attrice non protagonista ai Nastri d'argento 1976.\nTrama.\nIl ragionier Ugo Fantozzi \u00e8 un umile e sfortunato impiegato della Megaditta, servile nei confronti dei suoi superiori e ignorato dai propri colleghi, tanto da essere rimasto murato per sbaglio nei vecchi gabinetti dell'azienda per diciotto giorni senza che nessuno se ne accorgesse. Anche a casa sua le cose non vanno meglio: sposato con la sfiorita Pina e padre della mostruosa Mariangela, ogni mattina deve far fronte a difficolt\u00e0 e imprevisti per riuscire a timbrare il cartellino d'entrata.\nDurante le sue giornate al lavoro, Fantozzi corteggia da anni una sua collega, la signorina Silvani, e coglie l'occasione al termine del funerale della madre di un dirigente, invitandola a colazione. La risposta affermativa della Silvani fa distrarre Fantozzi al volante, che taglia la strada alla vettura di tre energumeni con cui la donna inizia un diverbio. Durante la rissa che ne segue, in cui i tre pestano brutalmente Fantozzi, il ragioniere incolpa la Silvani, la quale se ne va annullando l'appuntamento.\nAl lavoro Fantozzi deve vedersela anche con il ragionier Filini, organizzatore di manifestazioni ricreative, tra cui la tradizionale partita di calcio tra scapoli e ammogliati che si svolge in un campetto di periferia. La \"vittima\" preferita di Filini \u00e8 proprio Fantozzi, con il quale ha anche condiviso una tragica gita al lago di Bracciano.\nA Natale, i dirigenti della Megaditta si scambiano doni faraonici e regalano ai figli dei dipendenti un panettone e una bottiglia di spumante, a patto che i bambini recitino una poesia di fronte a loro. Quando arriva il turno di Mariangela, la figlia del ragioniere, questa non riceve i regali e viene anzi pesantemente derisa a causa della sua bruttezza; Fantozzi, deluso, entra nella stanza e porta via la bambina.\nA Capodanno, la famiglia Fantozzi festeggia con i propri colleghi a un veglione organizzato da Filini in un freddo e squallido scantinato. La cena di Fantozzi viene funestata da continui problemi con un maldestro cameriere; inoltre, appena a met\u00e0 serata il direttore d'orchestra, gi\u00e0 impegnato in un altro veglione, imbroglia i presenti annunciando che mancano soli tre minuti alla mezzanotte, anticipando cos\u00ec i festeggiamenti. Solo quando escono sotto i botti della mezzanotte reale, gli impiegati si accorgono dell'imbroglio: nell'euforia generale, da un balcone viene scagliata una vecchia cucina a gas che cade sulla Bianchina di Fantozzi, distruggendola completamente.\nIl nuovo direttore dell'ufficio di Fantozzi, l'Onorevole Cavaliere Conte Diego Catellani, \u00e8 appassionato di biliardo e promuove gli impiegati che perdono contro di lui. Su suggerimento della moglie, Fantozzi decide di apprendere i fondamentali dello sport per migliorare la propria carriera, ma trova un insegnante che lo costringe a diventare un campione. Catellani intanto ha fatto posizionare una statua di sua madre Teresa nell'atrio dell'azienda, dinanzi cui ogni impiegato deve servilmente inchinarsi a ogni passaggio: Fantozzi ci picchia la testa e finisce per insultare la statua davanti al direttore, che lo sfida a biliardo. La partita ha luogo a casa di Catellani alla presenza di sua madre e di tutti i dipendenti della Megaditta, dove Fantozzi, continuamente insultato, compie volutamente un errore dietro l'altro, ma alla vista della moglie in lacrime reagisce, riuscendo a ribaltare il risultato. La reazione del direttore \u00e8 violenta e per riuscire a fuggire Fantozzi sequestra la madre di Catellani e chiede un riscatto; l'anziana donna per\u00f2 finisce per innamorarsi del suo rapitore e viene abbandonata.\nNotando il proprio pessimo profilo fisico, Fantozzi decide di dimagrire, ma dopo una maldestra partita a tennis con Filini in una fredda e nebbiosa mattinata abbandona l'idea dell'attivit\u00e0 sportiva. Acquista invece un vestito che lo snellisce e invita la signorina Silvani a cena in un ristorante giapponese, dove per\u00f2 incappa in un equivoco e fa cucinare per errore Pier Ugo, l'amato pechinese della collega.\nPer farsi perdonare dalla Silvani, Fantozzi va in vacanza con lei e il geometra Calboni a Courmayeur. A causa del freddo e delle bugie del collega, Fantozzi afferma di essere stato un campione della Nazionale di sci. Conoscente di vista della figlia della contessa Serbelloni Mazzanti Vien dal Mare, Fantozzi prende parte con gli altri a un ricevimento, dove incontra di nuovo il cameriere pasticcione di Capodanno che lo fa cadere in un pentolone pieno di polenta. Il giorno successivo tutti vanno a sciare, arrivando a valle con distacchi minimi; Fantozzi invece, male attrezzato ed equipaggiato, raggiunge il gruppo a tarda sera, dopo aver perso diversi denti e dita della mano. Risvegliatosi pi\u00f9 tardi nella topaia affittata per dormire, Fantozzi \u00e8 costretto a origliare l'amoreggiamento della Silvani con Calboni.\nIn seguito alla delusione d'amore, Fantozzi chiede e ottiene di farsi trasferire in un altro ufficio, finendo in quello del giovane comunista Folagra, che convince il ragioniere a ribellarsi contro il padrone; Fantozzi si presenta al lavoro lanciando un sasso contro una vetrata dell'azienda: viene quindi costretto a un incontro dal Megadirettore Galattico, temendo addirittura di essere crocifisso in sala mensa come punizione. Invece i due conversano tranquillamente di politica e, al termine della discussione, Fantozzi viene perdonato e premiato con l'ingresso nell'acquario degli impiegati, in cui nuotano i dipendenti pi\u00f9 servizievoli, nel ruolo della triglia.\nProduzione.\nRegia.\nGi\u00e0 nel 1971, dopo l'uscita del primo libro, la Rizzoli e Villaggio avevano deciso di trasportare sul grande schermo la maschera di Fantozzi; come regista era stato originariamente contattato Salvatore Samperi. Il progetto tuttavia si aren\u00f2, finch\u00e9 il successo del secondo libro non convinse a resuscitare l'idea. Nel luglio 1974 fu annunciato l'inizio della produzione, con Luciano Salce a sostituire Samperi alla regia.\nSceneggiatura.\nContestualmente al nuovo regista furono scelti anche gli sceneggiatori, ovvero Leo Benvenuti e Piero De Bernardi ad affiancare gli stessi Villaggio e Salce; Il 6 agosto Villaggio annunci\u00f2 che si sarebbe a breve trasferito in Sardegna fino a met\u00e0 ottobre per mettere a punto la sceneggiatura.\nLa sceneggiatura utilizza i racconti di Villaggio in vari modi; se alcuni di essi vengono adattati molto fedelmente (\u00e8 il caso ad esempio di \"Una partita di biliardo\"), altri presentano invece fondamentali modifiche o vengono usati solo come traccia. La differenza pi\u00f9 evidente con le fonti letterarie \u00e8 tuttavia la sostituzione del personaggio di Giandomenico Fracchia (anch'egli interpretato in TV dallo stesso Villaggio) con quello del ragionier Filini. Nei racconti d'origine, infatti, Filini \u00e8 solo uno dei tanti colleghi \"minori\" di Fantozzi, mentre il compagno di sventure del ragioniere \u00e8 sempre Fracchia.\nAltra importante differenza \u00e8 costituita dai paesi di ambientazione. Nelle fonti letterarie Fantozzi vive e lavora a Genova (citt\u00e0 natale di Villaggio nella realt\u00e0), mentre il racconto \"Un errore clamoroso: una vacanza a Cortina d'Ampezzo\" \u00e8 ambientato appunto a Cortina. Il film invece \u00e8 ambientato principalmente a Roma, mentre la vacanza di Fantozzi con la Silvani e Calboni avviene a Courmayeur.\nCast.\nCirca la scelta dell'interprete di Ugo Fantozzi, per decenni \u00e8 sopravvissuta la leggenda secondo cui, inizialmente, erano stati contattati attori gi\u00e0 famosi presso il grande pubblico quali Ugo Tognazzi e l'allora emergente Renato Pozzetto, prima di assegnare la parte al suo inventore Paolo Villaggio, al tempo ancora poco noto in ambito cinematografico; una versione dei fatti a lungo avallata in prima persona dallo stesso Villaggio, ma infine smentita dall'attore e motivata con il mero intento, durante la pre-produzione, di aumentare l'interesse attorno al progetto e al suo protagonista.\nPer dare un volto ai comprimari del \"travet\" la produzione era da principio indirizzata verso interpreti all'epoca gi\u00e0 affermati: tuttavia, causa il timore che nomi di primo piano potessero in qualche modo, attraverso la loro fama, snaturare i tratti originari dei personaggi, in fase di sceneggiatura Villaggio, Salce, Benvenuti e De Bernardi optarono per un cast di supporto interamente composto da caratteristi o attori minori. Tra i nomi inizialmente previsti vi era anche Susanna Martinkov\u00e1, in un ruolo imprecisato.\nRiprese.\nLe riprese iniziarono a Roma a met\u00e0 ottobre del 1974. Come \"location\" esterne furono usati in gran parte vari luoghi dell'allora provincia di Roma in cui si svolgono gli eventi, con alcune eccezioni. Per la Megaditta fu usato l'allora palazzo dell'INAM, tra Tor Marancia e Garbatella, oscurandone le insegne. Gli esterni del condominio di Fantozzi furono in realt\u00e0 girati presso due diversi edifici: uno in viale Castrense, dove inizia la Tangenziale Est, e l'altro situato nel Gianicolense. Gli interni della villa di Catellani furono girati in una villa dell'Olgiata, mentre il ristorante giapponese \u00e8 un set costruito nella villa Monte Mario in via Trionfale.\nA gennaio le riprese si spostarono a Courmayeur per le scene che si svolgono nella localit\u00e0 valdostana. Nelle sequenze sugli sci, Villaggio fece affidamento come controfigura a Marcellino Brocherel, maestro di sci valdostano all'epoca anche noto alle cronache rosa. La scena del ricevimento offerto dalla figlia della contessa richiese due giorni di lavoro: per la gag della polenta fu utilizzato un pentolone d'antiquariato in rame in cui la controfigura batt\u00e9 la testa pi\u00f9 volte, e la polenta fu realizzata con acqua e polvere di compensato e ricoperta di farina solo in superficie.\nScena eliminata.\nNel 2004, con l'uscita dell'edizione DVD-Video, fu reintegrata per la prima volta una scena tagliata dalla versione cinematografica. La sequenza \u00e8 situata subito dopo la partita a tennis con Filini, e mostra un ulteriore tentativo di Fantozzi di dimagrire. In essa il ragioniere si ricovera alla clinica dimagrante Le Magnolie, in realt\u00e0 identica in tutto e per tutto a una prigione, dove di giorno \u00e8 severamente vietato mangiare e bere, mentre di notte vengono servite a cari prezzi delle succulente pietanze ai \"carcerati\". Fantozzi, dopo aver dilapidato un patrimonio in cibo, decide di acquistare gli \"spaghetti alla Montecristo\", piatto con una lima inclusa nella pietanza, cos\u00ec da riuscire a evadere. Questa storia sarebbe poi stata reinterpretata e ampliata in \"Fantozzi contro tutti\" riutilizzando anche la location originaria della scena, ovvero il complesso monumentale di San Michele a Ripa Grande.\nLa scena era stata nuovamente rimossa nel restauro del 2015 \u2014 criticato \"a posteriori\" poich\u00e9 non ritenuto \u00abcromaticamente fedele\u00bb \u2014, effettuato sulla versione cinematografica che godette all'epoca della distribuzione pi\u00f9 ampia, e infine reintegrata dopo un nuovo restauro del 2020 \u2014 stavolta \u00abfilologicamente inappuntabile\u00bb \u2014 ad opera della Cineteca di Bologna, poich\u00e9 verosimilmente presente nella prima versione uscita nelle sale nel 1975.\nDistribuzione.\nData di uscita.\nLe date di uscita internazionali sono state:\nIn occasione dei quarant'anni dall'uscita, film \u00e8 stato restaurato in 2K, proiettato alla Festa del Cinema di Roma 2015 e quindi riproposto nelle sale italiane dalla Eagle Pictures dal 26 al 28 ottobre.\nEdizioni home video.\nLa versione cinematografica del film fu distribuita in VHS nel febbraio 1988 dalla Creazioni Home Video. Una nuova edizione, edita da Mondadori Video, usc\u00ec negli anni novanta.\nLa versione estesa usc\u00ec in DVD-Video il 25 febbraio 2004, edita da Medusa Video. Come extra sono inclusi la prima puntata dell'intervista a Villaggio \"La tragica storia di Fantozzi\" e le schede su cast artistico e tecnico. Il DVD \u00e8 stato poi ristampato dalla Warner Home Video e dalla Mustang Entertainment.\nNel 2020 \u00e8 stata pubblicata da Mustang Entertainment una nuova edizione home video della pellicola, a seguito di un nuovo restauro in 4K effettuato nello stesso anno dalla Cineteca di Bologna, basato sui negativi originali e supervisionato da Daniele Cipr\u00ec.\nAccoglienza.\nIncassi.\n\"Fantozzi\" fu un grande successo finanziario: incass\u00f2 pi\u00f9 di sei miliardi di lire, rimanendo in prima visione per pi\u00f9 di otto mesi e risultando il maggior incasso in Italia della stagione cinematografica 1974-75.\nDetiene ad oggi il 49\u00ba posto nella classifica dei film italiani pi\u00f9 visti di sempre con spettatori paganti.\nCritica.\nIl film inizialmente fu poco apprezzato dalla critica italiana. Alcuni giornalisti lo trovarono slegato e composto da sketch troppo goliardici; anche \"l'Unit\u00e0\" ne rilev\u00f2 la natura frammentaria, reputando divertenti e pungenti solo alcune scene e definendolo \"girato alla meno peggio\", sottolineando tuttavia la bravura del cast maschile. Nel suo libro \"Il milleFilm. Dieci anni al cinema 1967-1977\", Tullio Kezich scrisse che \"si ha l'impressione che Paolo Villaggio tenda a svendere la sua trovata prima ancora di averne esplorato tutte le possibilit\u00e0\", mentre Giovanni Grazzini scrisse nel suo volume \"Cinema '75\" che \"passando dalla comicit\u00e0 orale alla comicit\u00e0 di situazione, forse anche poco aiutato da una regia scarsamente innovatrice, Villaggio scade a pagliaccetto, e accresce i debiti con la farsa del muto\". Una recensione positiva arriv\u00f2 invece da Leo Pestelli de \"La Stampa\", il quale evidenzi\u00f2 come la regia renda adeguatamente il masochismo del protagonista, affermando inoltre che le reazioni ripetitive e prevedibili di Fantozzi sono rese sempre divertenti dal variare delle situazioni.\nCol tempo \"Fantozzi\" \u00e8 diventato un film di culto, venendo recensito molto pi\u00f9 spesso in modo positivo. Secondo Paolo Mereghetti, che gli assegna tre stelle su quattro, \u00e8 stata questa pellicola ad aver fatto entrare il personaggio nell'immaginario collettivo, essendo composta da \"gag crudeli e paradossalit\u00e0 esasperata, comicit\u00e0 sulfurea e irresistibile, satira volutamente rozza e impietosa\". Morando Morandini gli assegna invece tre stelle su cinque, affermando che \"\u00e8 un po' tirato via, ora al dente ora scotto, ma come fucina di ilarit\u00e0 funziona a pieno vapore\", dando risalto ai suoi graffi satirici sulla societ\u00e0 italiana contemporanea e accomunandone lo stile a quello di Cesare Zavattini, Nikolaj Gogol' e Georges Courteline. Giancarlo Zappoli su MYmovies.it assegna al film tre stelle e mezza su cinque e afferma che \"Salce sa cogliere con ironia ma anche con pietas i tratti caratteriali del personaggio che Villaggio incarna con studiata goffaggine\" e che il regista \"\u00e8 l\u00ec a ricordare a molti degli spettatori che in realt\u00e0 stanno ridendo di se stessi e della propria ignavia. Allora, grazie anche alla presenza di due 'firme' della sceneggiatura italiana come Leo Benvenuti e Piero De Bernardi, non perde l'occasione per fermare al punto giusto la macchina delle risate facendoci sentire quasi sensorialmente l'umiliazione subita dal Fantozzi padre dinanzi al dileggio della figlia da parte dei dirigenti\", definendo la scena \"un momento struggente di cinema\". \"LongTake\" assegna al film tre stelle su quattro, definendolo \"straordinariamente esilarante, vuoi per il personaggio di Villaggio, vuoi per i vari comprimari (...), ma anche per alcune sequenze diventate presto di culto, come la sfida calcistica scapoli contro ammogliati, la crocifissione in sala mensa o la partita a biliardo. Accanto alla comicit\u00e0 slapstick vi \u00e8 per\u00f2 una tragicomica riflessione sulle miserie e le piccolezze dell'italiano medio, sottomesso ai ceti alti, vigliacco e micragnoso ma allo stesso tempo tenero e disperato. L'Italia degli anni settanta viene cos\u00ec ritratta impietosamente, con un quadro sociale che echeggia, anche nel linguaggio ricco di neologismi e stilemi ricorrenti, il feroce romanzo a episodi di Villaggio\".\nRaffaele Meale, recensendo il film su \"Quinlan\" in occasione della proiezione alla Festa del Cinema di Roma, gli assegna un 9 e ne sottolinea la forte satira sociale e politica, definendolo \"uno dei capolavori del cinema italiano degli anni settanta\" che \"fa ancora vacillare le logiche di potere\". Nel giorno della riedizione cinematografica, Demetrio Salvi scrive per \"Sentieri selvaggi\": \"Come tutti i personaggi che al cinema, in tv, ma anche in letteratura o nel teatro, funzionano, Fantozzi \u00e8 uno specchio che tutti si augurano sia deformante: attraverso di esso abbiamo visto ci\u00f2 che speravamo di non essere sempre accompagnati dal perverso sospetto che qualcosa, dentro di noi, finisse col coincidere esattamente con l'immagine che vedevamo riflessa\". Due anni dopo Davide Pulici recensisce il film per \"Nocturno\" assegnandogli la valutazione massima e affermando che \"la forza di Fantozzi \u00e8, alla fine della fiera, una virt\u00f9 esorcistica. La media della gente che ci circonda e che comprende noi stessi, \u00e8 ugualmente servile, codarda, pavida, profittatrice e sfigata del ragionier Fantozzi Ugo. La sua mostruosit\u00e0, appunto, ci mostra noi stessi. Per\u00f2 l'esagerazione comica, il paradosso scava l\u2019abisso tra noi e lui\".\nSequel.\nIl film ebbe nove sequel a partire da \"Il secondo tragico Fantozzi\", distribuito l'anno successivo e ispirato ad altri capitoli degli stessi libri."}
{"id": "384629", "revid": "483097", "url": "https://it.wikipedia.org/wiki?curid=384629", "title": "Regione Calabria", "text": ""}
{"id": "384630", "revid": "1305772", "url": "https://it.wikipedia.org/wiki?curid=384630", "title": "Paleariza", "text": "Il Paleariza, che vuol dire Antica Radice in greco di Calabria, \u00e8 un festival etno-culturale-musicale che si svolge annualmente nell'area Ionica e grecofona della provincia di Reggio Calabria, sin dal 1997 infatti costituisce il biglietto da visita etno-turistico e culturale dell'intera zona.\nIl nome \"Paleariza\" fa riferimento all'indissolubile legame della manifestazione con il territorio dell'Aspromonte caratterizzato dalla presenza di, una lingua la cui tradizione essenzialmente orale rappresenta la peculiarit\u00e0 del luogo.\nIl festival raggiunge il duplice obiettivo di presentare all'esterno le tipicit\u00e0 etno-culturali dall'area Grecofona, e di far gravitare contenuti verso la stessa area, creando un momento di incontro fra il contesto locale e quello globale ma anche favorendo la messa in rete delle diverse realt\u00e0 locali che hanno spesso operato in modo indipendente dal punto di vista dell'offerta culturale.\nNei primi tredici anni la manifestazione ha visto come direttore artistico l'antropologo Ettore Castagna. Questa fase \u00e8 stata la pi\u00f9 sperimentale nelle scelte delle proposte musicali e nella riproposizione delle tradizioni popolari della zona: si possono ricordare il recupero del \"ballo do camiddu\", del \"palio degli scecchi\", i molti concerti di suonatori tradizionali e le selezioni di artisti poco noti che venivano proposti con gusto della ricerca. Al festival musicale si accompagnavano iniziative collaterali quali convegni, proiezioni video, trekking, visite guidate. Negli ultimi anni lo staff politico del G.A.L: Area IONICA dirige direttamente il festival.\nIl successo di pubblico \u00e8 aumentato di anno in anno, anche grazie al rinnovato interesse internazionale verso la world music e la musica etnica, ed ha visto estendere il suo target a fasce di utenza giovanili tradizionalmente disaffezionate a tematiche etniche e locali a tal punto che queste ultime oggi rappresentano il seguito principale.\nAttorno al paleariza gravitano grandi nomi della musica quali: Enzo Avitabile, Teresa De Sio, Bollywood Brass Band, Noa, Hevia, Angelo Branduardi, etc. \nGeneralmente si svolge nei paesi di Africo, Bagaladi, Bova, Bova Marina, Brancaleone, Condofuri, Gallician\u00f2, Amendolea, Melito di Porto Salvo, Pentedattilo, Palizzi, Staiti.\nDurante il \"Paleariza\", nell'arco di una ventina di giorni si percorrono chilometri di strade spesso tortuose che portano ai bellissimi centri montani che nelle serate del festival aprono le loro porte ed offrono la loro tradizionale ospitalit\u00e0 ad un numeroso pubblico.\nI siti pi\u00f9 disagevoli da raggiungere sono spesso i pi\u00f9 affascinanti, come il centro abbandonato di Roghudi Vecchio, dove non c'\u00e8 luce elettrica e bisogna accontentarsi di una scia di candele e di un piccolo generatore, oppure la Chiesa Bizantina di Santa Maria dei Tridetti.\nIn coordinamento ad alcune date le guide ufficiali del Parco nazionale dell'Aspromonte organizzano un trekking che permette di raggiungere il luogo del concerto attraverso una lunga passeggiata alla scoperta delle bellezze naturalistiche di queste montagne.\nIn ogni data gli abitanti del luogo collaborano allestendo bancarelle di specialit\u00e0 etnogastronomiche che offrono al pubblico di Paleariza la possibilit\u00e0 di entrare in contatto in modo diretto con importanti aspetti dell'antichissima cultura locale.\nIl festival ha l'alto patrocinio del \"Consolato di Grecia\" (Sede di Napoli), il patrocinio ed il contributo organizzativo di: Ente Parco nazionale dell'Aspromonte, Regione Calabria, Amministrazione Provinciale di Reggio Calabria, G.A.L. \"Area IONICA\", Comunit\u00e0 Montana V.J.M. \"Capo Sud\".\nIl festival \"Paleariza\" \u00e8 realizzato sulla base di fondi A.P.Q. della Regione Calabria di cui \u00e8 soggetto attuatore il Comune di Bova. Nel 2011 il festival \u00e8 indicato dal Ministero del Turismo quale Patrimonio d'Italia, titolo riservato alle eccellenze nazionali che contribuiscono a valorizzare l'immagine dell'Italia ed a generare conseguenti flussi turistici"}
{"id": "384636", "revid": "6923", "url": "https://it.wikipedia.org/wiki?curid=384636", "title": "Referendum (ordinamento italiano)", "text": "Il referendum \u00e8 un istituto giuridico contemplato dalla Costituzione della Repubblica Italiana.\n\u00c8 uno degli strumenti, insieme alla petizione (Art.50 Cost.) e al disegno di legge di iniziativa popolare (Art. 71 Cost.), con i quali \u00e8 garantita la partecipazione diretta dei cittadini alla vita politica del Paese, considerata (ex art. 3 Cost.) quale diritto inviolabile. L'ordinamento giuridico italiano ne prevede diversi tipi disciplinati da apposite leggi. Il primo referendum abrogativo si tenne nel 1974 e riguard\u00f2 l'istituto del divorzio.\nStoria.\nIl referendum del 1974 fu il primo referendum abrogativo della storia dell'Italia repubblicana. Venne indetto per abrogare la legge che nel 1970 aveva introdotto il divorzio, causando controversie e opposizioni. Conclusosi con la vittoria del \"no\", dunque con la conferma della legge, apr\u00ec le porte ad una stagione caratterizzata da un crescente uso di tale strumento, soprattutto per iniziativa del partito radicale. Tra i pi\u00f9 significativi, nel 1981 si tenne un altro referendum abrogativo ad oggetto cinque distinti quesiti, tra cui l'interruzione di gravidanza; quattro anni pi\u00f9 tardi ne venne proposto uno sulla cosiddetta \"Scala mobile\" (vittoria del \"no\") e nel 1987 su ulteriori cinque quesiti. Nel 1991 e nel 1993 vennero indetti due referendum sul sistema elettorale. Nel 2005, nel 2009 e nel 2016 non si raggiunse il \"quorum\" per altrettanti referendum, rispettivamente sulla procreazione assistita, sulla legge elettorale e sulle concessioni per l'estrazione di idrocarburi in mare.\nAl 2021 si sono tenuti quattro referendum confermativi costituzionali. Nel 2001 il referendum sulla riforma del Titolo V della Costituzione, il primo della storia repubblicana, vide la prevalenza dei \"s\u00ec\" col 64,2% dei voti; quello del 2006 vide invece bocciare la legge di riforma, come pure quello del 2016, in cui venne bocciata la cosiddetta \"Riforma costituzionale Renzi-Boschi\". Altres\u00ec, il referendum costituzionale del 2020 ha confermato la legge in materia di riduzione del numero dei parlamentari.\nTipologia e disciplina normativa.\nVi sono diverse tipologie di referendum previste dall'ordinamento italiano:\nAltri referendum a livello comunale e provinciale sono poi previsti da fonti sub-costituzionali.\nLa disciplina normativa dei requisiti e del procedimento \u00e8 costituita, oltre che dalla Costituzione, anche dalla legge 25 maggio 1970, n. 352, e da sentenze della Corte costituzionale della Repubblica.\nCaratteristiche.\nIl testo costituzionale prevede fondamentalmente tre tipologie di referendum: abrogativo, propositivo e costituzionale.\nLe richieste di referendum sono soggette a un duplice controllo, il primo, di tipo meramente tecnico, da parte dell'Ufficio centrale per il referendum, organo istituito dalla legge n. 352/1970. Al controllo svolto dall'Ufficio centrale fa quindi seguito il giudizio circa l'ammissibilit\u00e0 delle richieste, spettante alla Corte costituzionale cos\u00ec come disposto dalla legge cost. n. 1/1953, ruolo questo che va quindi ad aggiungersi a quelli gi\u00e0 previsti dall'art. 134 cost.\nI referendum \"propositivi\", \"deliberativi\" e \"legislativi\" non sono previsti n\u00e9 dalla Costituzione italiana, n\u00e9 dagli Statuti degli enti locali. Tuttavia il Decreto legislativo 18 agosto 2000, n.267, all'articolo 8 punto 3 dispone che nello statuto degli enti locali debbano essere previste forme di consultazione della popolazione nonch\u00e9 procedure per l'ammissione di istanze, petizioni e proposte di cittadini singoli o associati. Alcune Regioni, ad esempio il Lazio, la Valle d'Aosta, il Friuli-Venezia Giulia o le due Province autonome di Trento e Bolzano, hanno introdotto nei loro statuti il referendum propositivo. Salvo lo Statuto della Provincia Autonoma di Trento, negli altri casi si prevede che il referendum sia collegato alla presentazione di una iniziativa legislativa popolare non esaminata, dall'organo deputato a farlo, entro un determinato termine.\nReferendum abrogativo.\nL'articolo 75 della Costituzione riserva l'iniziativa referendaria ai cittadini ( elettori) o alle Regioni (5 Consigli regionali), questi possono proporre all'elettorato \"l'abrogazione, totale o parziale, di una legge o di un atto avente valore di legge\", dove per legge si deve intendere una legge in senso formale, approvata dal Parlamento secondo il procedimento ordinario, e per \"atto avente valore di legge\" un decreto legge (approvato dal governo in casi eccezionali di necessit\u00e0 e di urgenza e convertito entro 60 giorni dal parlamento) o un decreto legislativo (adottato dal governo su delega parlamentare). Il \"quorum\" indica il numero minimo di elettori che devono partecipare alla votazione perch\u00e9 il referendum sia valido e perci\u00f2 idoneo ad abrogare la disposizione oggetto del quesito: esso \u00e8 fissato nella maggioranza degli aventi diritto al voto. L'articolo 75 stabilisce inoltre che deve essere raggiunta la maggioranza dei voti validamente espressi.\nNon tutte le leggi possono essere oggetto di abrogazione tramite referendum: alcune materie sono sottratte dal secondo comma dello stesso art. 75 della Costituzione dall'azione dell'istituto. La disposizione costituzionale cita espressamente \"le leggi tributarie e di bilancio, di amnistia e di indulto, di autorizzazione a ratificare trattati internazionali\". In pi\u00f9 non \u00e8 possibile abrogare mediante referendum disposizioni costituzionali, gerarchicamente sovraordinate alla legge ordinaria e quindi abrogabili solo mediante il procedimento aggravato previsto dall'art. 138 Cost.\nLa Corte Costituzionale, che deve pronunciarsi sulla legittimit\u00e0 costituzionale del referendum, ha esteso l'elenco ritenendo inammissibili referendum che non abbiano oggetto unitario o il cui esito positivo paralizzerebbe l'attivit\u00e0 di un organo costituzionale, determinando un vuoto legislativo.\nLa convocazione del referendum pu\u00f2 essere revocata, se prima del voto le richieste referendarie sono recepite nell'ordinamento attraverso appositi interventi legislativi: ad esempio, il referendum promosso dal sindacato CGIL contro il Jobs Act (in particolare per l'abolizione del buono lavoro e sull'escussione preventiva negli appalti), gi\u00e0 fissato per il 28 maggio 2017, venne annullato a seguito dell'abolizione delle norme contestate tramite decreto legge del Governo.\nReferendum costituzionale.\nL'art. 138 della Costituzione prevede la possibilit\u00e0 di richiedere il referendum costituzionale dopo la seconda votazione da parte delle camere di una legge di revisione costituzionale o di una legge costituzionale. Le camere in seconda deliberazione devono raggiungere la maggioranza assoluta, cio\u00e8 \u00e8 necessario il voto favorevole del 50% pi\u00f9 1 dei componenti la Camera. Qualora si raggiunga, in entrambe le Camere, la maggioranza qualificata dei 2/3 dei componenti di ogni Camera non sar\u00e0 possibile richiedere il referendum.\nLa richiesta pu\u00f2 essere presentata da un quinto dei membri di una Camera, da (cinquecentomila) elettori o da 5 (cinque) Consigli regionali entro tre mesi dalla pubblicazione sulla Gazzetta Ufficiale.\nDecorso questo periodo, il Capo dello Stato, entro sessanta giorni, fissa con un decreto la data della consultazione, che deve avvenire tra il 50\u00ba e il 70\u00ba giorno successivo al decreto di emanazione.\nA differenza del referendum abrogativo, la tipologia di referendum costituzionale non prevede il raggiungimento del \"quorum\" elettorale pari ad almeno il 50%+1 degli aventi diritto al voto.\nReferendum sulla modifica delle circoscrizioni territoriali.\nVe ne sono di due tipi:\nReferendum regionali.\nAi sensi della legge 352/1970 il referendum per la fusione fra regioni dovr\u00e0 essere richiesto da almeno tanti consigli comunali che rappresentino 1/3 della popolazione delle regioni interessate.\nIl Referendum sar\u00e0 indetto nei territori delle regioni interessate, e la sua approvazione, a maggioranza assoluta dei voti, avr\u00e0 fine con l'emanazione di una legge Costituzionale.\nNel caso di distacco di una o pi\u00f9 province o uno o pi\u00f9 comuni per la formazione di nuove regioni, il referendum dovr\u00e0 essere richiesto da Consiglio regionali e comunali che rappresentino 1/3 della popolazione del territorio richiedente il distacco e 1/3 del territorio che rimarrebbe distaccato dal primo.\nIl referendum \u00e8 indetto nel territorio della Regione o della Provincia dal quale ci si vuole distaccare, e la votazione positiva a maggioranza assoluta avrebbe come conclusione l'approvazione con una legge Costituzionale.\nInvece per annettere Province o Comuni a una regione gi\u00e0 preesistente, il referendum dovr\u00e0 essere richiesto oltre che da 1/3 dei Consigli provinciali e comunali del territorio volente aggregarsi, da 1/3 dei Consigli provinciali. e comunali della Regione a cui annettersi.\nIn caso di esito positivo, la procedura finir\u00e0 con l'emanazione di una legge ordinaria.\nAi sensi dell'art. 123, comma 1 della Costituzione sono possibili referendum regionali su leggi e provvedimenti amministrativi delle Regioni; ai sensi del comma 3 sono previsti Referendum confermativi su eventuali modifiche dei rispettivi Statuti regionali; questi ultimi hanno poi introdotto negli ordinamenti regionali l'istituto del referendum consultivo.\nReferendum comunali e provinciali.\nQuesti referendum sono stati introdotti nel 2000 attraverso l'art. 8 del Testo Unico Enti Locali, in seguito alla sottoscrizione da parte dell'Italia della Carta europea dell'autonomia locale del 1989.\nLa possibilit\u00e0 di inserirli negli statuti \u00e8 stata resa facoltativa, cos\u00ec come la scelta riguardo agli aspetti pratici: ad esempio se inserire il quorum di validit\u00e0, quantificare il numero di firme necessario per indirlo, le materie referendabili (che comunque devono sempre riguardare \"materie di esclusiva competenza comunale\"), la possibilit\u00e0 di abbinarle alle elezioni europee e nazionali oppure quali tipi di referendum inserire."}
{"id": "384642", "revid": "2767936", "url": "https://it.wikipedia.org/wiki?curid=384642", "title": "Cuneo contributivo", "text": ""}
{"id": "384643", "revid": "125680309", "url": "https://it.wikipedia.org/wiki?curid=384643", "title": "Giovanni IV d'Etiopia", "text": "Storia.\nCome il suo predecessore Tecl\u00e8 Ghiorgh\u00ecs II, Giovanni desiderava riunificare i vari staterelli, pi\u00f9 o meno indipendenti, che costituivano l'impero etiopico sotto un unico governo. Si dovette per\u00f2 scontrare a sud, con le mire di Menelik, re dello Scioa, che ambiva al trono imperiale, mentre l'Egitto premeva sui confini settentrionali e orientali alla ricerca di espansioni territoriali.\nNel 1876 con un esercito di 200.000 abissini, Giovanni annient\u00f2 gli egiziani e pose fine alle loro ambizioni sull'Etiopia, confinandoli sulla costa. Decise invece di non accettare la battaglia con Menelik, preferendo scontrarsi con i Dervisci a Metemma, presso il confine con il Sudan, dove trov\u00f2 la morte nel marzo del 1889. Fu durante il suo regno che gli Italiani presero possesso in Eritrea della citt\u00e0 portuale di Massaua, allontanandovi la guarnigione egiziana presente, ponendo le basi della loro Colonia eritrea.\nGenealogia.\nFiglio di Mercha, lo \"sci\u00f9m\" del Tembien, e di sua moglie \"uoizer\u00f2 Silass Dimtsu\" (Amata Selassie) di Inderta, il \"deggiasmac Cassa\" avrebbe potuto proclamarsi appartenente alla Dinastia Salomonica. Cassa poteva anche dichiarare la sua discendenza salomonica, in modo pi\u00f9 indiretto, tramite la famiglia di suo padre (i Tembien), oltre che attraverso un nesso femminile alla dinastia. Inoltre, \"Dimtsu di Inderta\", padre di \"Amata Selassie\", apparteneva alla famiglia, che, verso la fine del Settecento ed i primi dell'Ottocento, aveva mantenuto la signoria sulla regione del Tigr\u00e8, mentre sua madre discendeva dalla dinastia degli \"sci\u00f9m\" di Agam\u00e9. La madre di Mercha, prima dama di Tembien era anche pronipote di \"Suhul Mikael\". Il Tigr\u00e8 in quegli anni includeva la maggior parte di quello che oggi \u00e8 lo Stato indipendente dell'Eritrea, oltre alla suddetta regione etiope del Tigr\u00e8.\nAzione politica.\nIl deggiasmac Cassa era un nemico acerrimo dell'Imperatore Teodoro II, e forn\u00ec assistenza logistica e politica alle forze britanniche giunte nel 1868 per sconfiggere Teodoro II. In segno di riconoscenza, i britannici fornirono al deggiasmac Cassa una notevole quantit\u00e0 di armi da fuoco moderne in seguito al loro ritorno in patria, successivo alla loro grande vittoria a Magdala. Questo diede al Cassa la possibilit\u00e0 di controllare la provincia del Tigr\u00e8, divenendo uno dei tre pi\u00f9 potenti principi etiopi, ognuno di quali aspirava a diventare unico governatore, dal momento che tutti si dicevano discendenti di Re Salomone. La rivalit\u00e0 di Cassa con gli \"uagsci\u00f9m\" era complicata dal fatto che la sorella del deggiasmac Cassa, \"Dinqinesh Mercha\", era sposata con l'uagsci\u00f9m Gobasi\u00e8. Solo 5 anni prima, l'uagsci\u00f9m Gobasi\u00e8 aveva ricoperto un ruolo militare decisivo nella sconfitta dei rivali del deggiasmac Cassa, per farlo diventare il signore del Tigr\u00e8. La loro recente rivalit\u00e0 sfoci\u00f2 su un piano di vendetta personale.\nNel 1868, l'uagsci\u00f9m Gobasi\u00e8 si proclam\u00f2 imperatore \"Tecl\u00e8 Ghiorgh\u00ecs II dell'Etiopia\" in Soqota, distretto di U\u00e0g. Dal momento che l\"'abun\u00e0\" era morto da poco, non c'era nessuno per incoronare il nuovo imperatore col sacro rito tradizionale. In uno sforzo mirato a che Cassa riconoscesse il suo titolo, Tecl\u00e8 Ghiorgh\u00ecs concesse a suo cognato il titolo di \"\"Reese Masafint\", \"Re-ese Mekwanint\", o \"primo tra i nobili\"\". Il deggiasmac Cassa prontamente cominci\u00f2 ad usare il titolo, ma ancora non riconobbe le aspirazioni di Tecl\u00e8 Ghiorgh\u00ecs al trono e si rifiut\u00f2 di omaggiarlo come Re.\nAzione militare.\nAllora Tecl\u00e8 Ghiorgh\u00ecs fece nel 1871 la prima mossa, attraversando in forze il fiume Takazze, in guerra contro Cassa, grazie all'addestramento che l'esploratore britannico \"John Kirkham\" aveva dato alle sue truppe. Il deggiasmac Cassa incontr\u00f2 le forze superiori dell'Imperatore vicino ad Adua l'11 luglio 1871, catturando e deponendo Tecl\u00e8 Ghiorgh\u00ecs, morto in prigionia l'anno successivo.\nDa tempo Cassa si preparava per questo giorno, avendo raccolto fondi per pagare il Patriarcato Copto di Alessandria affinch\u00e9 nominasse un nuovo arcivescovo reggente a capo della Chiesa Etiopica. Comunque, questa volta, invece di un singolo arcivescovo, aveva richiesto che il Patriarcato ne inviasse quattro per servire sia il gran numero di Cristiani presenti in Etiopia che per coprire le pi\u00f9 remote regioni dell'Impero. I nuovi vescovi giunsero nel giugno 1869. Erano guidati dall'abun\u00e0 \"Atnatewos\" come arcivescovo, l'abun\u00e0 \"Matewos\" per Scioa, l'abun\u00e0 \"Petros\" per Goggiam e l'abun\u00e0 Markos per Gondar (Anche se Markos mor\u00ec poco dopo). Fu la prima volta che il Patriarcato Copto di Alessandria aveva assegnato 4 vescovi per l'Etiopia.\nIncoronazione e proclamazione imperiale ad Axum.\nL'abun\u00e0 Atnatewos incoron\u00f2 Cassa Imperatore in Axum il 12 gennaio del 1872. Cassa prese il nome ed il titolo di Imperatore Giovanni IV, Re di Sion e Re dei Re dell'Etiopia, diventando il primo Imperatore incoronato in quella citt\u00e0 storica dal tempo di \"Fasilide\" nel 1632. Il ras Adal di Goggiam presto si sottomise a Giovanni e lo riconobbe come Imperatore, venendo ricompensato con il titolo di Negus del Goggiam, con il nuovo titolo di \"Tekle Haymanot\". Durante il suo regno, Giovanni fu coinvolto in una serie di conflitti militari lungo le frontiere settentrionali. Il primo venne causato dal chediv\u00e8 Isma'il Pasha d'Egitto, il quale cerc\u00f2 di portare l'intero bacino del Nilo sotto il suo controllo.\nGli Egiziani cercarono di istigare Menelik di Scioa contro l'Imperatore, ma si guadagnarono l'inimicizia di Menelik marciando dal porto di Zeila e occupando la citt\u00e0-stato di Harrar l'11 ottobre 1875. Sia Menelik che Giovanni consideravano Harrar come una provincia etiopica ribelle.\nBattaglie di Gundat e Gura.\nLe due armate, la mattina del 16 novembre 1875, si scontrarono a \"Gundat\", anche detta Guda-gude. Gli Egiziani furono indotti a marciare in una valle stretta con pareti ripide, e vennero letteralmente spazzati via dai cecchini etiopici appostati sui monti intorno alla valle. In pratica l'intera forza egiziana, insieme ai suoi numerosi ufficiali di origine europea o nord-americana, fu distrutta.\nLe notizie di questa disastrosa sconfitta non vennero fatte circolare in Egitto, per evitare di minare il governo del Chediv\u00e8. Venne composto un nuovo nucleo combattente egiziano, armato per tentare di vendicare la sconfitta di Gundat. Gli egiziani, tra il 7 e il 9 marzo 1876, furono di nuovo sconfitti nella battaglia di Gura, dove gli Etiopi vennero condotti di nuovo dall'Imperatore e dal suo generale, l'abile (futuro) ras Alula Engida. A questa vittoria segu\u00ec, il 20 marzo 1878, la sottomissione di Menelik a Giovanni, che, in cambio riconobbe il diritto ereditario di Menelik al titolo di re di Scioa e lo reincoron\u00f2 il 26 marzo 1878.\nBattaglie dell'Impero Etiopico contro il Sudan.\nQuando Muhammad Ahmad si proclam\u00f2 Mahdi, conducendo il Sudan ad una lunga e violenta rivolta, i suoi seguaci espulsero le guarnigioni egiziane dal Sudan, isolandole in luoghi come Suakin ed altri avamposti nel sud. Giovanni accett\u00f2 la richiesta dell'Impero britannico di permettere ai soldati egiziani l'evacuazione attraverso l'Etiopia, con l'accordo che gli Inglesi avrebbero sostenuto le rivendicazioni etiopiche su porti importanti come Massaua sul Mar Rosso per poter far transitare armi e munizioni, nell'eventualit\u00e0 che l'Egitto avesse dovuto ritirarsi dall'area. Ci\u00f2 venne formalizzato da un trattato firmato ad Adua, noto come \"trattato di Hewett\".\nQuesto caus\u00f2 l'ira dei seguaci del Mahdi contro l'Etiopia: ma il ras Alula sconfisse una loro armata nella battaglia di Kufit, il 23 settembre 1885. Allo stesso tempo, il Regno d'Italia prese il controllo del porto di Massaua, frustrando le attese degli Etiopi e facendo infuriare Giovanni. Questi cerc\u00f2 di intraprendere trattative con gli Italiani, in modo da potersi concentrare nella problematica lotta ai seguaci del Mahdi, anche se il ras Alula comand\u00f2 di persona l'attacco contro le unit\u00e0 italiane che si trovavano nelle mal definite frontiere tra i due imperi. I problemi interni peggiorarono quando sia il negus di Goggiam che il negus di Scioa, si ribellarono contro Giovanni, e l'Imperatore dovette distrarre le sue truppe dalla lenta penetrazione italiana per affrontare la ribellione dei suoi vassalli. Giovanni represse con brutalit\u00e0 la ribellione del Goggiam, ma prima che potesse colpire Scioa giunsero notizie del saccheggio di Gondar da parte delle forze del Mahdi, che avevano anche bruciato le chiese pi\u00f9 sacre. L'Imperatore diresse allora le sue truppe verso nord, dalla provincia di Goggiam verso la frontiera col Sudan, per fronteggiare le armate del Mahdi.\nMorte di Giovanni IV, l'occupazione italiana dell'Eritrea.\nLa vita di Giovanni IV giunge alla fine mentre fronteggia l'invasione dei seguaci del successore di Muhammad Ahmad, Abdallahi ibn Muhammad, nella battaglia di Metemma del 9 marzo del 1889. Mortalmente colpito da un cecchino durante la battaglia, venne portato nella sua tenda, dove riconobbe suo nipote, il ras Mangasci\u00e0, come figlio naturale, e lo nomin\u00f2 erede. Mor\u00ec poche ore dopo. Anche se l'armata etiopica aveva quasi annientato i nemici in questa battaglia, la notizia della morte del loro capo li demoralizz\u00f2 e permise alle forze del Mahdi di contrattaccare, sbaragliando le file Etiopi e catturando il corpo dell'Imperatore, in seguito trasportato nella capitale sudanese di Omdurman, dove la sua testa venne esposta, infilzata su un'alabarda.\nLe ribellioni del Tigr\u00e8.\nAnche se alcuni nobili del Tigr\u00e8, comandati dal ras Alula, tentarono di promuovere le rivendicazioni imperiali del figlio di Giovanni, il Ras Mangasci\u00e0 Giovanni e molti dei parenti del monarca negli opposti schieramenti di Indarta e Tembien si ribellarono apertamente al Mangasci\u00e0. Il Tigr\u00e8 venne sconvolto dalle ribellioni di parenti dell'Imperatore contro Mangasci\u00e0 e dalle lotte tra di essi. Menelik di Scioa approfitt\u00f2 dei disordini nel Tigr\u00e8, e, dopo aver aperto la strada all'occupazione italiana di Hamasien, Serai e Akale Guzai, distretti rimasti fedeli a Giovanni IV, si proclam\u00f2 Imperatore d'Etiopia col nome di Menelik II.\nL'occupazione italiana dell'Eritrea.\nLa morte di Giovanni IV ridusse l'influenza dei tigrini nel governo, consentendo la conquista da parte dell'Italia di ulteriori distretti, che condussero alla creazione della Colonia eritrea, anche se in seguito l'Imperatore Menelik II sconfisse l'Italia nella battaglia di Adua. La nobilt\u00e0 tigrina pot\u00e9 conservare parte della sua influenza presso la corte imperiale di Menelik e successori, anche se non allo stesso livello dell'epoca di Giovanni IV. I discendenti di Giovanni governarono sul Tigr\u00e8 come principi ereditari fino alla \"rivoluzione etiopica\", e soltanto la caduta della monarchia nel 1974 pose fine al loro governo. Esistono due linee di discendenza da Giovanni IV: una attraverso il figlio pi\u00f9 anziano, il ras \"Araya Selassie\", per mezzo di suo figlio, il ras \"Gugsa Araya\", e la seconda, attraverso il ras Mangasci\u00e0 Giovanni. Giovanni IV viene ancora ricordato in Etiopia come un gran patriota e martire del suo paese e della fede cristiana. Lo si ricorda anche in Eritrea, dove gli venne dedicato l'aeroporto \"Giovanni IV\". I musulmani lo ricordano con astio, per l'intolleranza verso la loro fede, l'oppressione dei loro diritti, oltre alle modalit\u00e0 autoritarie con cui tent\u00f2 di convertirli."}
{"id": "384646", "revid": "111373", "url": "https://it.wikipedia.org/wiki?curid=384646", "title": "Corcelles-pr\u00e8s-Payerne", "text": "Corcelles-pr\u00e8s-Payerne (toponimo francese) \u00e8 un comune svizzero di 2\u00a0381 abitanti del Canton Vaud, nel distretto della Broye-Vully.\nStoria.\nIl comune di Corcelles-pr\u00e8s-Payerne fu istituito nel 1806 per scorporo da quello di Payerne.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune.\nInfrastrutture e trasporti.\nCorcelles-pr\u00e8s-Payerne \u00e8 servito dalla stazione di Corcelles-Nord sulla ferrovia Pal\u00e9zieux-Lyss, e dalla stazione di Corcelles-Sud sulla ferrovia Friburgo-Yverdon."}
{"id": "384649", "revid": "1516566", "url": "https://it.wikipedia.org/wiki?curid=384649", "title": "Manuel Scorza", "text": "Biografia.\nInizi\u00f2 la sua formazione culturale e politica in Per\u00f9, anche se a soli 20 anni, a causa della sua febbrile attivit\u00e0 politica fu costretto all'esilio. Soggiorn\u00f2 per molti anni in Messico, Uruguay e Spagna.\nRitornato in Per\u00f9 dopo oltre un decennio, Scorza fu costretto nel 1968 ad un secondo esilio, sempre a causa del suo impegno politico a favore delle comunit\u00e0 indigene. Soggiorn\u00f2 a Parigi dove fu lettore di letteratura ispanoamericana alla Scuola Nazionale Superiore di Saint Cloud.\nL'incidente mortale.\nMor\u00ec nel 1983, quando il Boeing 747 della compagnia colombiana Avianca sul quale viaggiava si schiant\u00f2 al suolo un minuto prima di atterrare all'aeroporto di Madrid-Barajas, per cause tuttora poco chiare. Scorza stava andando a Bogot\u00e0 in Colombia per partecipare a un convegno. Insieme a lui persero la vita anche lo scrittore messicano Jorge Ibarg\u00fcengoitia e la politica Bernadette Landru.\nOpere.\nL'opera letteraria di Scorza \u00e8 tutta incentrata sulla difesa della causa degli indigeni e delle comunit\u00e0 contadine del Per\u00f9.\nCon l'obiettivo di difendere l'identit\u00e0 e i diritti del suo popolo, Scorza scrive una \"pentalogia\" conosciuta come \"La Ballata\" (\"la Balada\"), o anche \"Guerra silenziosa\", con la quale, combinando sapientemente poesia, racconti popolari e storia, racconta la lotta senza tempo dei contadini per recuperare le proprie terre, sottratte dalle multinazionali minerarie e dai \"fazenderos\" latifondisti. In questo scenario prendono corpo le epiche lotte contro il \"recinto\", che giorno dopo giorno e avanzando con la sua barriera di acciaio e filo spinato, sottrae campi agli indios contadini e le rivolte di questi ultimi, represse con il sangue.\nLa pentalogia si apre con \"Rulli di tamburo per Rancas\" (Redobles por Rancas, 1970), continua con \"Storia di Garabombo, l'invisibile\" (Historia de Garabombo, el Invisible, 1972), \"Il cavaliere insonne\" (El Jinete Insomne, 1976), \"Cantare di Agapito Robles\" (Cantar de Agapito Robles, 1976) e si conclude con \"La Vampata\" (La Tumba del Rel\u00e1mpago, 1978).\nI protagonisti dei primi quattro romanzi sono \"eroi\" indios, ciascuno affetto da una malattia \"meravigliosa\": H\u00e9ctor Chac\u00f3n (Rulli di tamburo per Rancas) \u00e8 affetto dalla nictalopia: come i gatti vede meglio di notte che di giorno. In questo modo riuscir\u00e0 ad organizzare la lotta contro l'oppressore, rappresentato dal Giudice Montenegro, emissario del governo di Lima.\nFerm\u00edn Espinoza (Garabombo), gode invece del dono dell'invisibilit\u00e0. \u00c8 visibile a tutti coloro che sono \"oppressi\" e invisibile agli \"oppressori\"; diventa visibile a tutti quando lotta e reclama per i suoi diritti e per i diritti della comunit\u00e0 indigena. Questa condizione rappresenta metaforicamente la mancanza di coraggio degli indios, l'invisibilit\u00e0 \u00e8 determinata dal silenzio, dalla rinuncia a rivendicare i propri diritti.\nAnche a Raymundo Herrera (Il Cavaliere Insonne) accade una condizione simile a quella di Garabombo: quando nel 1705 vengono sottratte le terre alla comunit\u00e0 indigena, per Raymundo il tempo si ferma ed egli inizia a soffrire di insonnia. Malattia che riesce a superare soltanto il giorno in cui la sua comunit\u00e0 decide di lottare, 257 anni dopo.\nAgapito Robles (Cantare di Agapito Robles) ha ricevuto come sortilegio da una strega, la capacit\u00e0 di trasformarsi in un puma. A differenza degli altri tre precedenti \"eroi\", Agapito non cerca di ottenere la restituzione delle terre, di rivendicare i propri diritti dimostrando con le carte e con i vecchi contratti il diritto di propriet\u00e0 delle comunit\u00e0 indigene: egli vuole conquistare le terre usurpate con la forza e istigando il suo popolo a prendere le armi.\nGenaro Ledesma (La Vampata) non \u00e8 un eroe \"campesino\" come gli altri quattro precedenti. Ledesma \u00e8 un avvocato del popolo, fervente sostenitore delle idee del socialismo di Mari\u00e1tegui, amico dello stesso Scorza, lettore appassionato di C\u00e9sar Vallejo. Anche per lui \u00e8 chiaro che il problema degli indios \u00e8 la perdita del possesso delle terre e che, fino a quando lo schema socioeconomico rimanga fondato sul latifondo, le comunit\u00e0 indigene non avranno giustizia. Per questo accetta di guidare la lotta dei \"comuneros\", ma si accorge ben presto che gli indios non sono preparati per la lotta armata: se il problema \u00e8 quello di scontrarsi con un sistema economico latifondista finanziato da capitali stranieri, l'azione di un gruppo di indios male organizzati e male armati non si potr\u00e0 risolvere in forme diverse dall'ennesimo massacro di contadini.\nDurante il suo esilio parigino Scorza scrive quello che doveva essere il primo libro di una trilogia dedicata ai conflitti individuali e collettivi provocati dalle guerre rivoluzionarie in America Latina, \"La danza immobile\" (\"La Danza Inm\u00f3vil\").\nQuesto romanzo, scritto poco prima della sua tragica scomparsa \u00e8 una riflessione esistenziale stesa con ironia pungente e fondamentalmente \u00e8 anche una storia di amore e di guerra. I personaggi sono essenzialmente due: uno scrittore, membro di un movimento guerrigliero peruviano ed il suo testo. La narrazione si apre a descrivere la vita degli esiliati sudamericani a Parigi, la sovversione, gli amori, la vita sregolata, le frustrazioni e le delusioni umane."}
{"id": "384662", "revid": "767487", "url": "https://it.wikipedia.org/wiki?curid=384662", "title": "Russy (Belmont-Broye)", "text": "Russy (toponimo francese) \u00e8 una frazione di 221 abitanti del comune svizzero di Belmont-Broye, nel Canton Friburgo (distretto della Broye).\nStoria.\nGi\u00e0 comune autonomo che si estendeva per 3,72\u00a0km\u00b2, il 1\u00ba gennaio 2016 \u00e8 stato accorpato agli altri comuni soppressi di Domdidier, Dompierre e L\u00e9chelles per formare il nuovo comune di Belmont-Broye.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "384669", "revid": "23390", "url": "https://it.wikipedia.org/wiki?curid=384669", "title": "Raffaele Rubattino", "text": "\u00c8 stato un capitano d'industria ed uno dei padri storici dell'armamento navale commerciale italiano che prese le mosse dal porto di Genova.\nBiografia.\nRaffaele Rubattino nasce a Genova il 10 ottobre 1810. La famiglia appartiene alle borghesia mercantile; la madre era una Gavino; inoltre la famiglia era imparentata con Bianca Rebizzo. Raffaele mostra una iniziale inclinazione per la filosofia. Presto una serie di sventure familiari modifica la sua vita. Muoiono in poco tempo genitori e sorella; Raffaele si dedica al mondo degli affari, ma mantiene le giovanili amicizie con persone impegnate nelle vicende del Risorgimento.\nEra legato da una stretta amicizia soprattutto con Jacopo Ruffini. Esteriormente per\u00f2 non manifest\u00f2 un'appariscente attivit\u00e0 politica, bench\u00e9 abbia aspirazioni progressiste, sino alla morte avvenuta nel 1881.\n\u00c8 sepolto a Genova nel cimitero monumentale di Staglieno.\nAttivit\u00e0.\nLe prime attivit\u00e0 imprenditoriali.\nSi dedica inizialmente al settore assicurativo e nel 1837 fonda la \"Compagnia Lombarda di Assicurazione Marittima\". Questa impresa \u00e8 frutto della prima intuizione del giovane imprenditore, infatti Rubattino capisce che i capitali genovesi sono insufficienti per realizzare delle grandi imprese e bisogna cercare capitali all'estero, nel vicino Lombardo-Veneto. Perci\u00f2, come testimonia anche il nome della societ\u00e0, i capitali milanesi erano maggioritari nella nuova compagnia assicurativa. \nNel 1840 la compagnia assicurativa si trasform\u00f2 in compagnia di navigazione e qui si rivel\u00f2 la seconda e pi\u00f9 importante intuizione di Rubattino: puntare sulla navigazione a vapore (la \"pironavigazione\", come recita l'iscrizione sul suo monumento) in un'epoca in cui in Italia si navigava ancora a vela. \nAncora nel campo dei trasporti nel 1841 Rubattino istituisce un pubblico servizio di tram a cavalli per congiungere Sampierdarena a Ponte Pila, intuendo la necessit\u00e0 di pi\u00f9 veloci collegamenti tra Genova e il nascente polo industriale di Sampierdarena.\nNel 1842 fonda un'impresa per la vettura corriera tra Genova e Milano; a questa si associano i parenti G.B. Gavino e Lazzaro Rebizzo: \u00e8 il primo servizio giornaliero fra le due citt\u00e0.\nL'attivit\u00e0 armatoriale.\nSull'esempio di quanto avevano fatto a Trieste i fondatori del \"Lloyd Austriaco\", passa dalle attivit\u00e0 nel campo dell'assicurazione marittima alla costituzione di una societ\u00e0 di navigazione a vapore che prende il nome da lui. Nel 1838 fond\u00f2 questa prima societ\u00e0 di navigazione, il cui nome era inizialmente \"De Luchi, Rubattino &amp; C.\" e che nel 1844 ivenne \"Compagnia Rubattino\". Nei primi anni, per fare esperienza, la \"De Luchi, Rubattino &amp; C.\" si limita a fare da accomandataria al piroscafo \"Colombo\" sulla linea Genova-Livorno. \nNel 1839 la \"Societ\u00e0 in accomandita per la navigazione a vapore sul Mediterraneo\" inizia il collegamento tra Marsiglia e Napoli, passando dal capoluogo ligure, Livorno e Civitavecchia. Rispetto al viaggio in diligenza sullo stesso percorso i tempi erano dimezzati e il prezzo era meno di un terzo; rispetto al viaggio in veliero, non si era soggetti alla casualit\u00e0 dei venti che potevano ritardare il viaggio. Anche in questa societ\u00e0 la maggioranza del capitale era sottoscritta da milanesi.\nIl primo piroscafo della societ\u00e0 viene patriotticamente chiamato \"Dante\", il secondo \"Virgilio\".\nTre anni dopo l'inizio dell'attivit\u00e0, nel 1841, poteva disporre di quattro navi a vapore (pironaviglio), tra cui gli innovativi \"Polluce\" e \"Castore\", che ponevano la societ\u00e0 fra le prime operanti sul mar Mediterraneo. Supera nel 1841 la sventura della perdita del piroscafo \"Polluce\", affondato a causa della collisione (probabilmente un arrembaggio per rubarne il ricco carico) con un vapore di una compagnia napoletana. Poich\u00e9 l'ex-assicuratore Rubattino non aveva assicurato le navi, il danno economico \u00e8 pesante e la perdita di fiducia degli azionisti inevitabile.\nNonostante il dimezzamento del capitale sociale, la \"De Luchi &amp; Rubattino\" si riprese e anzi la flotta venne incrementata, e nel 1847 arriv\u00f2 ad avere sei unit\u00e0, con l'acquisto del \"Lombardo\" e del \"San Giorgio\". Per evitare eccessivi costi fissi, la compagnia di navigazione cominci\u00f2 inoltre a prendere a noleggio dei piroscafi nei mesi di maggior traffico, utilizzando la sola flotta di propriet\u00e0 nei mesi di minor lavoro.\nRubattino fu un pioniere anche nell'attenzione al trattamento dei passeggeri: infatti ordin\u00f2 agli ufficiali e ai marinai, nelle ore di riposo, di tenere compagnia ai passeggeri, in modo che il viaggio non fosse noioso. Comprese che la neonata navigazione passeggeri doveva avere le caratteristiche di una \"locanda\" e perci\u00f2 arruol\u00f2 un maestro di casa, che si occupasse della cura dei passeggeri e della \"trattoria\" (ristorazione a bordo). \nI travagliati anni cinquanta.\nAll'inizio del nuovo decennio la compagnia di Rubattino era la terza pi\u00f9 grande flotta mercantile italiana dopo quelle del \"Lloyd Austriaco\" e dell'\"Amministrazione della Navigazione a vapore del Reame delle Due Sicilie\". \nA imitazione di quanto accadeva fuori d'Italia, Rubattino pens\u00f2 che un modo per espandere l'attivit\u00e0 fosse quello di stipulare delle convenzioni per il servizio postale, che assicuravano un minimo garantito sulle rotte convenzionate. \nConseguentemente, nel 1851 la compagnia inizi\u00f2 a collegare regolarmente Genova e la Sardegna, servizio esteso due anni dopo a Tunisi. Il servizio era convenzionato con lo stato sabaudo per il servizio postale. \nNel 1852 Rubattino, in societ\u00e0 con Carlo Bombrini e altri, fond\u00f2 la \"Compagnia Transatlantica in Genova\" per esercire con sovvenzioni statali le rotte di New York e Buenos Aires, che fino a quel momento erano percorse da compagnie straniere gi\u00e0 sovvenzionate dallo stato sardo. \nTuttavia nel 1856 la \"Transatlantica\" distribu\u00ec dividendi eccessivi e var\u00f2 un aumento di capitale troppo ambizioso. Intanto il servizio di linea non era ancora iniziato perch\u00e9 le navi erano state noleggiate al governo francese per la Guerra di Crimea. Nel 1857 il Senato respinse l'ennesima richiesta di proroga dell'inizio del servizio di linea e l'anno successivo la \"Transatlantica\" fu posta in liquidazione. \nNel 1859 Rubattino fu costretto a vendere le sue propriet\u00e0 immobiliari per ripianare i debiti verso la compagnia di navigazione. Rimanevano i pesanti debiti verso le banche e sembrava che dovesse mettere in liquidazione anche la \"Societ\u00e0 Rubattino\". Le banche ottennero di estrometterlo dalla societ\u00e0 e Rubattino divenne rappresentate per il Regno di Sardegna di alcune assicurazioni francesi.\nL'Unit\u00e0 d'Italia.\nIl ristabilimento delle sorti di Rubattino fu dovuto ad un evento imprevedibile: Garibaldi e i Mille s'impadronirono dei piroscafi \"Piemonte\" e \"Lombardo\" per salpare verso la Sicilia. Rubattino, ancora escluso dall'azienda, riteneva che dietro l'operazione ci fosse il procuratore nominato dalle banche per gestire la compagnia, Giovanni Battista Fauch\u00e9.\nProprio la vicenda dei piroscafi usati da Garibaldi ed affondati nel corso degli eventi bellici, convinse le banche a revocare la procura a Fauch\u00e9 e a restituire la guida dell'impresa a Rubattino perch\u00e9 negoziasse il risarcimento del naviglio da parte del governo. Grazie all'intercessione di Garibaldi, Bixio e Agostino Bertani riusc\u00ec a ottenere un buon indennizzo che permise di pagare un terzo dei debiti della societ\u00e0. \nDopo l'unit\u00e0 d'Italia si ripropose la questione delle linee postali sovvenzionate, ovviamente su scala molto maggiore. Quella di Rubattino fu una delle tre compagnie che ottennero tali appalti pubblici, insieme all'altra compagnia genovese \"Accossato e Peirano\" ed alla palermitana \"Societ\u00e0 dei vapori postali\" di Florio. Grazie alle sovvenzioni statali queste compagnie quadruplicarono il tonnellaggio del naviglio a vapore italiano in quattro anni. \nCon lo sviluppo delle ferrovie in tutta la penisola le linee di cabotaggio lungo le coste divennero inutili ed infatti nel 1872 il governo decise di non prorogare i servizi postali sovvenzionati lungo tali rotte. La reazione delle compagnie di navigazione a questo cambiamento fu diversa. La \"Peirano\" si ostin\u00f2 a proseguire nel servizio finch\u00e9 nel 1877 fu messa in liquidazione. Invece Rubattino cerc\u00f2 altri sbocchi e fu uno dei primi armatori italiani ad intuire l'importanza di rotte commerciali verso il Medioriente. \nLe rotte del Medioriente.\nNegli anni sessanta dell'Ottocento le linee di comunicazione a vapore, ferrovie e piroscafi, avevano raggiunto la maturit\u00e0 e stavano rimuovendo gli ostacoli naturali sul loro cammino attraverso opere ingegneristiche per l'epoca \"titaniche\". L'Italia si trovava al centro dell'area coinvolta da questi lavori, infatti nelle Alpi erano in corso i lavori di perforazione delle gallerie ferroviarie del Frejus e del San Gottardo, che sarebbero stati aperti rispettivamente nel 1871 e nel 1882. D'altra parte nel 1869 fu ufficialmente inaugurato il Canale di Suez che congiungendo direttamente il Mediterraneo ed il Mar Rosso, permetteva di abbreviare notevolmente la rotta dell'India (strategica per l'Impero britannico) e dell'Estremo Oriente.\nRubattino cap\u00ec che lo scenario era cambiato e che se voleva sopravvivere come armatore, doveva inserirsi in un contesto ormai internazionale. \nCos\u00ec nel luglio 1868 inaugur\u00f2 la linea Genova-Livorno-Alessandria-Porto Said. L'armatore genovese inizi\u00f2 il servizio prima che il governo decidesse a chi assegnare le sovvenzioni statali su tale linea. In questo modo mise il governo di fronte al fatto compiuto e riusc\u00ec, anche grazie all'amicizia di Garibaldi, Balduino e Bombrini, ad ottenere la convenzione postale a scapito degli altri concorrenti. Questa operazione permise a Rubattino di alleggerire il pesante indebitamento che si trascinava dal fallimento della \"Transatlantica\". \nNel 1870 la linea di Alessandria fu estesa fino a Bombay: era la prima volta che un piroscafo italiano arrivava in India. \nVerso la fusione.\nNegli anni settanta dell'Ottocento la situazione debitoria della compagnia di Rubattino torn\u00f2 critica e solo la protezione di Bombrini e Balduino permise un nuovo salvataggio: nel 1873 la societ\u00e0 in accomandita semplice fu nuovamente commissariata dalle banche creditrici. \nNello stesso 1873, proprio al fine di risolvere definitivamente la situazione della Rubattino, le banche iniziarono a proporre la fusione fra le due maggiori compagnie di navigazione italiane, quella di Rubattino e le Flotte Riunite Florio. Intanto, anche a causa della crisi economica del 1873, le concorrenti minori chiudevano o fallivano. Nel 1877 le due compagnie possedevano quasi i tre quarti del tonnellaggio a vapore italiano ed erano interessate a trattare la fusione, ma non trovavano un accordo. \nIntanto, nel 1874, Rubattino attivava una linea tutta tunisina, la Tunisi-Susa-Monastir-Sfax, nel 1877 apriva la linea per Singapore e nel 1878 iniziava ad operare il cabotaggio dei porti del Mar Rosso. Per gestire tutte queste linee era arrivato a possedere trentun piroscafi. \nNel 1877 inaugur\u00f2 anche il servizio triangolare Tunisi-Malta-Tripoli.\nNel 1880 la linea dell'Oceano Indiano faceva scalo a Porto Said-Aden-Bombay-Calcutta-Colombo-Point-de-Galle-Penang-Singapore-Batavia. \nLa fusione con Florio.\nAll'inizio degli anni ottanta dell'Ottocento la situazione debitoria della compagnia di Rubattino rimaneva irrisolta. Sul fatto che si dovesse procedere alla fusione della compagnia con la Flotta di Ignazio Florio erano d'accordo sia i due armatori interessati, sia i banchieri che ne curavano gli interessi, Bombrini e Balduino: si trattava di stabilire le modalit\u00e0 della fusione e soprattutto la composizione della nuova compagnia.\nLa prima mossa necessaria, quella a cui Rubattino si era sempre opposto, fu la trasformazione nel 1880 della sua compagnia da societ\u00e0 in accomandita semplice a societ\u00e0 in accomandita per azioni. Il capitale fu sottoscritto per il 42% da investitori lombardi e veneti guidati dalla \"Banca Generale\", per il 25% da banchieri svizzeri, per il 10% da azionisti torinesi, per il 9% da Rubattino, per il 6% da altri soggetti genovesi, per il 5% dal \"Credito Mobiliare\".\nFinalmente, il 4 settembre 1881 fu costituita a Genova la \"Navigazione Generale Italiana (Societ\u00e0 riunite Florio e Rubattino)\", il cui capitale sociale era ripartito per un 40% agli ex-soci della Rubattino, un altro 40% agli ex-soci della Flotta Florio, e per il restante 20% al \"Credito Mobiliare\".\nAltre attivit\u00e0 imprenditoriali.\nRubattino accanto all'attivit\u00e0 marittima ebbe partecipazioni rilevanti anche in imprese di altri settori. Ad esempio nel 1852, quando aveva iniziato il collegamento navale con la Sardegna era diventato socio della \"Compagnia delle Saline della Sardegna\"\nTuttavia, la pi\u00f9 importante delle partecipazioni di Rubattino, derivava dalla sua attenzione per la crescente importanza dell'industria pesante.\nInfatti, insieme a Giovanni Ansaldo e al banchiere Carlo Bombrini, fu fra i soci fondatori delle officine Ansaldo di Sampierdarena.\nL'attivit\u00e0 politica.\nRubattino fu anche un fervente patriota dell'unit\u00e0 d'Italia. Fu amico personale di Cavour, di Nino Bixio col quale condivide l'estensione delle attivit\u00e0 marittime italiane sui mari; con Giuseppe Biancheri, Paolo Boselli.\nForn\u00ec prima a Carlo Pisacane e poi a Giuseppe Garibaldi le navi per le spedizioni nel Mezzogiorno d'Italia, fra cui la storica spedizione dei Mille. In questo caso il suo apporto alla causa volle rimanere segreto almeno in apparenza, per non indebolire la sua attivit\u00e0 industriale. Pertanto nel caso di Pisacane con il piroscafo \"Cagliari\" come in quello della spedizione dei Mille di Garibaldi con il \"Piemonte\" e il \"Lombardo\", si finse un furto di nave. Da qui le accuse di essersi mosso per esclusivi interessi personali anzich\u00e9 per idealismo.\nI piroscafi \"Piemonte\" e \"Lombardo\", di sua propriet\u00e0, che rappresentavano l'innovazione nella navigazione, con il passaggio dalla vela al piroscafo a vapore, furono acquisiti attraverso la mediazione di un dipendente della compagnia, Giovanni Battista Fauch\u00e9. In seguito, a Unit\u00e0 Italiana realizzata, il garibaldino e genero di Garibaldi Stefano Canzio rivest\u00ec un incarico presso la Societ\u00e0 Generale Italiana di Navigazione.\nDopo la \"rivoluzione parlamentare\" che port\u00f2 al potere la sinistra storica di Agostino Depretis, Rubattino si candid\u00f2 nelle file del nuovo schieramento di governo alle elezioni del 1876. \nVenne eletto deputato nella XIII legislatura del Regno d'Italia. \nQuando nel 1880 Rubattino fu proposto per la nomina a senatore del regno, non pot\u00e9 essere nominato, in quanto il suo reddito era inferiore a quello richiesto per la nomina a senatore per censo.\nIl contributo all'espansione coloniale.\nDopo l'apertura del canale di Suez, nel 1869 il governo italiano, ormai avviato verso l'espansione coloniale, aveva acquistato attraverso l'opera del missionario-esploratore Giuseppe Sapeto la Baia di Assab in Eritrea. Tuttavia, i presidenti del consiglio Luigi Federico Menabrea e Giovanni Lanza, timorosi delle reazioni delle altre potenze coloniali, chiesero a Rubattino di intestarsi la baia con il pretesto di farci una base per il rifornimento di carbone. L'armatore genovese, dal canto suo, non poteva sottrarsi alla richiesta, in quanto obbligato verso lo stato che lo stava salvando dal fallimento. \nDi fatto il contratto di acquisto della Baia di Assab si risolse in un nulla, in quanto l'area fu quasi subito rioccupata dall'Egitto.\nNel 1879 Rubattino fece pubblicare a Sapeto un nuovo libro che facesse tornare l'attenzione su Assab. La Gran Bretagna avvert\u00ec, tuttavia, che avrebbero potuto esserci reazioni egiziane; perci\u00f2 il governo italiano chiese ancora una volta a Rubattino di fare da prestanome. L'espediente si rivel\u00f2 inutile, dal momento che la formazione del corpo di spedizione della Regia Marina nel porto di Napoli era palese. In ogni modo il 25 dicembre 1879 le truppe italiane occuparono definitivamente la Baia di Assab.\nNel 1880 Rubattino compr\u00f2, sempre per conto del governo italiano, la ferrovia Tunisi-La Goletta da una compagnia inglese. La mossa maldestra rivel\u00f2 le intenzioni italiane di estendere la propria influenza coloniale sulla Tunisia. La Francia reag\u00ec, considerando l'acquisto italiano un'\"aggressione\" nei propri confronti, e conseguentemente attu\u00f2 una propria politica tunisina, che sfoci\u00f2 nel Trattato del Bardo del 1881."}
{"id": "384674", "revid": "767487", "url": "https://it.wikipedia.org/wiki?curid=384674", "title": "Fantozzi contro tutti", "text": "Fantozzi contro tutti \u00e8 un film del 1980 diretto da Neri Parenti e Paolo Villaggio. \u00c8 il terzo capitolo della saga incentrata sulle vicende dell'impiegato Ugo Fantozzi, ideato ed interpretato da Paolo Villaggio. Il film ripercorre nuovamente le tragiche vicissitudini del ragioniere Ugo Fantozzi alle prese con i colleghi, la Megaditta, la sua moglie Pina e la figlia Mariangela.\nSi tratta della prima pellicola in cui il personaggio di Pina Fantozzi viene interpretata da Milena Vukotic, sostituendo Li\u00f9 Bosisio (la quale riprender\u00e0 tale ruolo per un'ultima volta in \"Superfantozzi\" nel 1986); si tratta anche dell'ultimo film in cui il geometra Calboni viene interpretato dall'attore Giuseppe Anatrelli (quest'ultimo, infatti, morir\u00e0 un anno pi\u00f9 tardi).\nIn questo film della saga fantozziana non appare la signorina Silvani interpretata da Anna Mazzamauro cos\u00ec come la colonna sonora differisce completamente dai film precedenti essendo assente anche la celebre \"Ballata di Fantozzi\". Molte scene del film sono comunque entrate nell'immaginario collettivo, come la \"Coppa Cobram\", una gara ciclistica \"a eliminazione\".\nTrama.\nIl modesto e sfortunato ragionier Ugo Fantozzi, impiegato in una Megaditta ove regna l'assenteismo, \u00e8 diventato teledipendente e dedica il suo tempo a guardare programmi TV; in un'occasione Fantozzi si ritrova a guardare uno show erotico e, colto dall'eccitazione, si inginocchia per terra davanti al televisore, cambiando accidentalmente canale, finendo su una trasmissione di carattere religioso e venendo sorpreso dalla moglie Pina a gridare \"Togliti le mutande!\" a un sacerdote. Colto nell'imbarazzante situazione, Fantozzi tenta di sfogare l'eccitazione sulla moglie, ma decide di lasciar perdere.\nFantozzi e i suoi colleghi si recano in viaggio in treno a Ortisei per la settimana bianca: nonostante la prenotazione sia stata fatta a settembre dell'anno precedente, la vacanza su tiene a maggio. Durante il tragitto, a causa di un disturbo chiamato \"Ventilatio Intestinalis Putrens\" da cui \u00e8 affetto, il geometra Calboni emette forti flatulenze, delle quali incolpa Fantozzi, che viene cacciato dallo scompartimento. Essendo impossibilitati a praticare lo sci, Fantozzi decide di fare una cura dimagrante facendosi ricoverare in una clinica specializzata, per compiacere la moglie. Il direttore della clinica, simile in tutto e per tutto ad una prigione, \u00e8 il dietologo tedesco Birkermaier, che impone al ragioniere 20 giorni di digiuno totale in cella; al sesto giorno, Fantozzi \u00e8 obbligato anche ad assistere alla cena del sadico dottore senza poter toccare cibo e, vinto dalla fame, agguanta di nascosto alcune polpette, finch\u00e9 viene scoperto e condannato ad una dura punizione corporale.\nUn mese dopo, la signora Pina gli rivela di essersi innamorata di un altro uomo: sconvolto, Fantozzi prende un giorno di ferie ed inizia ad indagare per scoprire l'identit\u00e0 dell'amante della moglie. Le \"prove\" portano a Cecco, nipote del fornaio sotto casa. A notte fonda il ragioniere cerca il confronto con l'uomo, ma viene pesantemente schernito dal fornaio e dai suoi colleghi per la bruttezza della moglie, capendo cos\u00ec che il tradimento non si era effettivamente consumato e che Cecco non ha alcuna intenzione di consumarlo, mentre Pina \u00e8 distrutta dopo aver origliato il discorso.\nPochi giorni pi\u00f9 tardi, il direttore ereditario 106enne della Megaditta si ammala di rosolia, malattia che gli risulter\u00e0 fatale. Gli impiegati, che avevano pregato per la sua morte, assistono al sorteggio del successore, ruolo che va al temutissimo visconte Cobram, un fanatico di ciclismo, che obbliga tutti i dipendenti a duri allenamenti in sella alla bicicletta e poi ad una vera corsa ciclistica su un percorso lungo 70 km, chiamata in suo onore \"Coppa Cobram\": la gara \u00e8 durissima e, tra cadute, temporali e difficolt\u00e0 di ogni tipo, quasi tutti i partecipanti vengono messi fuori gioco; Filini, Colsi e Vannini finiscono fuori strada, piombando nella trattoria \"Al Curvone\" nel bel mezzo di un pranzo nuziale. Giunto al giro finale, Fantozzi, grazie all'uso di una bottiglietta con una sostanza dopante, riesce a superare l'unico avversario rimasto e vince, ma non ci sono festeggiamenti per lui perch\u00e9 non riesce a frenare in tempo e finisce dentro un carro funebre.\nAll'avvicinarsi dell'estate, il direttore Marchese Conte Piermatteo Barambani invita Fantozzi e Filini a una crociera sul suo yacht, in realt\u00e0 una scusa per sfruttare i due impiegati come schiavi a bordo. Dopo diverse peripezie passate in mare, i motori della barca si guastano e Fantozzi e Filini sono costretti a trainarla a remi con un canotto.\nRientrato dalle ferie, Fantozzi \u00e8 di pessimo umore per la prospettiva di un altro anno di lavoro e manifesta il desiderio di scrivere in cielo con un dito la frase \"Il Mega Presidente \u00e8 uno stronzo!\": la frase curiosamente compare davvero, e il \"Gran Consiglio dei dieci assenti\" organizza una perizia calligrafica per scoprire il colpevole tra tutti gli impiegati. Fantozzi viene scoperto e duramente minacciato dai dirigenti e dal Mega Presidente in persona: il carattere bonario e l'aspetto fisico simile a Ges\u00f9 lo convincono a cancellare la scritta ed a riscrivere la stessa frase su s\u00e9 stesso.\nLa cittadinanza lo deride, ma Fantozzi dichiara di non darsi per vinto e, urlando e dichiarandosi una persona fortunata, cade in un tombino.\nProduzione.\n\u00c8 il terzo capitolo della saga del ragioner Ugo Fantozzi, personaggio creato e interpretato da Paolo Villaggio. Per la prima volta la regia, a cui collabor\u00f2 lo stesso Villaggio, venne affidata al semi-esordiente, all'epoca, Neri Parenti, che avrebbe diretto in seguito altre sei pellicole della serie. Questo film \u00e8 l'ultimo della saga ad essere tratto da un libro dell'attore genovese; i successivi saranno tutti frutto di sceneggiature originali.\nManca per la prima volta il personaggio della signorina Silvani, interpretato, in tutti i film della saga nei quali compare, da Anna Mazzamauro. Inoltre \u00e8 l'ultimo film in cui il geometra Calboni \u00e8 interpretato da Giuseppe Anatrelli, a causa della prematura scomparsa dell'attore l'anno successivo.\nLa moglie di Fantozzi \u00e8 interpretata da Milena Vukotic che subentra a Li\u00f9 Bosisio, protagonista dei primi due film della serie: la scena in cui Fantozzi scambia la moglie per una mendicante \u00e8 stata ideata apposta per la prima entrata in scena della Vukotic, per rimarcare, in modo comico, il cambio di attrice. \nPartecipa al cast anche Diego Abatantuono, con la sua celebre maschera del giovane meridionale emigrato.\nLa sposa del banchetto nuziale nella trattoria \u00ab Al Curvone \u00bb \u00e8 Elisabetta Villaggio, figlia dell'attore.\nLuoghi delle riprese.\nLa localit\u00e0 della stazione di Ortisei \u00e8 stata ricostruita presso la stazione dell'Acqua Acetosa, sulla ferrovia Roma-Civitacastellana-Viterbo. La Ferrovia della Val Gardena, che passava appunto per Ortisei, era stata chiusa 20 anni prima.\nLe riprese della Coppa Cobram invece, si svolgono a Monte Antenne, nei pressi di Villa Ada, a Roma.\nLa scena in cui Fantozzi fa esplodere lo yacht durante la gara di tiro al piattello \u00e8 presa dal film \"Countdown dimensione zero\" del 1980.\nDistribuzione.\nIl film \u00e8 uscito nelle sale italiane il 20 novembre 1980 per conto della Titanus.\nCuriosit\u00e0.\nAbatantuono e Villaggio avrebbero recitato di nuovo insieme in \"Camerieri\" (1995) di Leone Pompucci."}
{"id": "384681", "revid": "123401005", "url": "https://it.wikipedia.org/wiki?curid=384681", "title": "Concilio di Costantinopoli I", "text": "Il primo concilio di Costantinopoli, secondo concilio ecumenico della Chiesa cristiana, fu convocato dall'imperatore Teodosio I e tenuto tra maggio e luglio del 381.\nInsieme ai concili di Nicea I, Efeso e Calcedonia, fu determinante nello stabilire la questione trinitaria e cristologica. Il carattere ecumenico del concilio, a cui non prese parte alcun esponente della Chiesa occidentale, fu confermato dal concilio di Calcedonia nel 451, ma solamente con papa Gregorio I fu definitivamente annoverato tra i concili ecumenici.\nLe cause del concilio.\nEusebio di Nicomedia e il ritorno dell'arianesimo.\nDopo il concilio di Nicea del 325 che aveva dichiarato eretico l'arianesimo, accusato di negare la divinit\u00e0 di Ges\u00f9, tale dottrina torn\u00f2 in vigore proprio a Costantinopoli per opera di Eusebio di Nicomedia che, dopo una serie di trascorsi burrascosi dovuti alle sue posizioni teologiche non propriamente ortodosse, riusc\u00ec a ritrovare l'appoggio dell'imperatore Costantino, tanto da battezzarlo in punto di morte. Nel tempo trascorso a corte, Eusebio riusc\u00ec inoltre a convincere i successori dell'imperatore Costantino I (in particolar modo Costanzo II che ottenne, dopo una serie di guerre fratricide, il controllo dell'Impero) ad appoggiare l'arianesimo.\nDivenuto vescovo di Costantinopoli nel 338/339, Eusebio convinse Costanzo (cui fu affidato, dopo la morte del padre, l'Oriente) a rifiutare la linea ortodossa approvata a Nicea. Difatti, a partire dal 350, Costanzo promosse l'arianesimo all'interno dell'Impero finalmente riunificato. Ne \u00e8 una prova il terzo concilio di Sirmio (357), cui parteciparono i vescovi ariani (e vicini all'imperatore) Valente di Mursa, Ursacio di Singiduno e Germinio di Sirmio, i quali riuscirono a neutralizzare il concetto di \"ous\u00eca \"(vale a dire di sostanza) e i suoi composti proclamati come dogmi a Nicea, dando un duro colpo alla fede nicena in quanto si negava la consustanzialit\u00e0 del Padre con il Figlio (\"homoio\u00f9sious\").\nLa politica ariana continu\u00f2, negli ultimi anni di Valente, tanto da entrare in contrasto con Papa Liberio e sostituendo i vescovi niceni con vescovi ariani nelle sedi di Milano, Sirmio, Cesarea di Palestina, Alessandria e Costantinopoli. La politica filo-ariana verr\u00e0 perseguita poi da Valente in modo ancora pi\u00f9 marcato fino al 378 (anno della sua morte nella battaglia di Adrianopoli) determinando una forte instabilit\u00e0 socio-religiosa in Oriente.\nLa questione della divinit\u00e0 dello \"pneuma\".\nInoltre, si era fatta strada una nuova dottrina, denominata macedonianismo o pneumatomachia, sostenuta decenni prima da Macedonio di Costantinopoli (vescovo dal 342 al 360, quando fu deposto), la quale, pur affermando la divinit\u00e0 di Ges\u00f9, negava quella dello Spirito Santo. Sostanzialmente, Macedonio e i suoi sostenitori negavano l\"'homoio\u00f9sious \"dello Spirito con quella del Figlio e del Padre, subordinandolo al rango di emissario della volont\u00e0 divina. Nei decenni tra il 340 e il 380, pi\u00f9 padri della Chiesa quali Atanasio d'Alessandria e Basilio il Grande tentarono di riavvicinare i macedoniani all'ortodossia nicena, ma senza successo.\nL'apollinarismo.\nAd intricare ulteriormente il quadro teologico dell'Oriente cristiano fu la dottrina elaborata dal vescovo di Laodicea, Apollinare il Giovane. Questi, ritenendo molto semplificato e imperfetto il canone niceno sulla natura di Cristo, riteneva invece che Ges\u00f9, diventando uomo, avrebbe \"fuso\" la sua natura divina con quella umana, perdendo cos\u00ec la sua perfezione in quanto Dio.\nIl concilio.\nL'intervento di Teodosio.\nQuesto fu il quadro in cui si trov\u00f2 Teodosio I quando, nel 379, sal\u00ec al trono imperiale. Teodosio decise di convocare il primo dei concili che si sarebbero tenuti a Costantinopoli, per dirimere le controversie dottrinali che minacciavano l'unit\u00e0 della Chiesa.\nLo svolgimento del Concilio.\nIl concilio si apr\u00ec, nella sua prima seduta, presso il Palazzo Imperiale alla presenza dello stesso Teodosio (maggio 381), mentre le sessioni successive si tennero nella chiesa dell'Homonoia. Inizialmente, il concilio ebbe inizio sotto la presidenza del patriarca di Antiochia Melezio con la presenza di 150 vescovi delle diocesi orientali, dal momento che papa Damaso I non invi\u00f2 alcun suo rappresentante: tra i principali partecipanti si distinsero i padri cappadoci Gregorio di Nissa e Gregorio Nazianzeno, mentre Basilio Magno era morto nel 379.\nIl Nazianzeno fu nominato dal concilio vescovo di Costantinopoli al posto dell'ariano Demofilo e, dopo la morte di Melezio (avvenuta pochi giorni dopo l'apertura del Concilio), ne assunse la presidenza fino alle sue dimissioni, causate dalla difficolt\u00e0 di mediare tra le opposte fazioni. Gregorio Nazianzeno fu sostituito nell'incarico da Nettario di Costantinopoli, un ricco senatore che, nonostante non fosse stato battezzato, fu scelto in quanto garanzia di unit\u00e0 tra i macedoniani e i niceni. Comunque, \u00e8 importante sottolineare che, come per il concilio di Nicea del 325, anche per quello costantinopolitano non si hanno a disposizione gli atti conciliari, rendendo cos\u00ec difficile stabilire con esattezza le varie fasi e le dispute tra i niceni e i loro avversari e obbligando gli storici a dedurre, dai dati rimasti, il possibile svolgimento delle sessioni conciliari.\nLe decisioni conciliari.\nI canoni conciliari.\nIl concilio raggiunse la maggioranza sulle problematiche il 9 luglio dello stesso anno, quando promulg\u00f2 quattro canoni dottrinali ed ecclesiastici:\nGli altri tre canoni furono invece considerati spuri o aggiunte successive, ma vengono tenuti in considerazione dagli ortodossi. I latini, invece, ne considerano soltanto i quattro riportati.\nIl Credo \"niceno-costantinopolitano\".\nIl principale provvedimento adottato dal primo concilio di Costantinopoli fu la conferma del credo niceno, con l'introduzione nella sua formula della consustanzialit\u00e0 dello Spirito Santo con il Padre e il Figlio mediante l'espressione: \"Et in Sp\u00edritum Sanctum, D\u00f3minum et vivific\u00e1ntem: qui ex Patre proc\u00e9dit\" (Credo nello Spirito Santo, che procede dal Padre). Con questa aggiunta, che affermava la divinit\u00e0 sia del Figlio (contro gli ariani) sia dello Spirito Santo (contro gli pneumatomachi), il credo niceno fu ribattezzato credo niceno-costantinopolitano. Inoltre, dal punto di vista mariano, il Concilio aggiunse anche per la prima volta il nome di Maria nel credo, ponendo le basi per le discussioni efesine riguardo alla natura della Madre di Dio (\"Theot\u00f3kos\").\nFonti e liste partecipanti.\nCome per Nicea, anche per il primo concilio di Costantinopoli non esistono pi\u00f9 gli atti e i verbali delle sedute conciliari e nemmeno l'originale della lettera sinodale contenenti i canoni e gli anatemi. Quest'ultimo testo \u00e8 conosciuto grazie ad una copia inserita nella lettera sinodale redatta da un sinodo celebrato nel 382 nella capitale imperiale e inviata a papa Damaso I. Gi\u00e0 nel secolo successivo furono conservati solo i canoni e gli anatemi inseriti nelle varie collezioni delle decisioni dei primi due concili ecumenici.\nTradizionalmente si calcola in 150 i padri che furono presenti a Costantinopoli nel 381. Finora le fonti manoscritte hanno tramandato cinque liste dei vescovi, pubblicate in epoche diverse:\nConseguenze.\nLe dispute cristologiche e mariologiche.\nAl termine del concilio, l'imperatore Teodosio eman\u00f2 un decreto imperiale (30 luglio, raccolto nel \"Codex teodosianus\"), dichiarando che la Chiesa avrebbe dovuto reintegrare i vescovi che avevano sostenuto l'uguaglianza tra le divinit\u00e0 del Padre, del Figlio e dello Spirito Santo. Dopo il primo concilio di Costantinopoli, le dispute ideologiche circa le divinit\u00e0 del Padre, del Figlio e dello Spirito Santo furono sostituite dalle dispute cristologiche su come si integravano in Ges\u00f9 la sua natura umana e divina, che avrebbero dato vita al nestorianesimo, al monofisismo e al monotelismo. Il nestorianesimo, inoltre, pretendeva che Maria fosse chiamata con l'appellativo di \"Madre di Cristo\" (Christot\u00f3kos) e non \"Madre di Dio\" (Theot\u00f3kos), dando inizio anche alle dispute mariologiche.\nIl Filioque.\nL'introduzione dell'espressione \"qui ex Patre Fili\u00f3que proc\u00e9dit\", susciter\u00e0 nel corso dei secoli successivi (dal IX secolo in poi) una serie di diatribe che saranno alla base del Grande Scisma del 1054. Se infatti i Bizantini sottintendevano che lo Spirito procede solamente dal Padre \"essendo un'unica qualit\u00e0 ipostatica del Padre e perci\u00f2 non trasferibile al Figlio\", i Latini, per combattere l'arianesimo ancora dilagante presso le popolazioni barbare, finirono per accettarlo come dogma sotto Carlo Magno, il quale \"consigli\u00f2\" a papa Leone III di inserirlo nelle preghiere liturgiche. Ci\u00f2 suscit\u00f2, tra il IX e l'XI secolo, delle diatribe talmente acute da portare alla definitiva scissione del 1054."}
{"id": "384683", "revid": "767487", "url": "https://it.wikipedia.org/wiki?curid=384683", "title": "Dompierre (Belmont-Broye)", "text": "Dompierre (toponimo francese, fino al XVIII secolo Dompierre-le-Petit) \u00e8 una frazione di 994 abitanti del comune svizzero di Belmont-Broye, nel Canton Friburgo (distretto della Broye).\nStoria.\nGi\u00e0 comune autonomo che si estendeva per 4,45\u00a0km\u00b2, il 1\u00ba gennaio 2016 \u00e8 stato accorpato agli altri comuni soppressi di Domdidier, L\u00e9chelles e Russy per formare il nuovo comune di Belmont-Broye.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nDompierre \u00e8 servito dall'omonima stazione sulla ferrovia Pal\u00e9zieux-Lyss.\nAmministrazione.\nOgni famiglia originaria del luogo fa parte del comune patriziale che ha la responsabilit\u00e0 della manutenzione di ogni bene comune."}
{"id": "384686", "revid": "1747171", "url": "https://it.wikipedia.org/wiki?curid=384686", "title": "Cornelia Antolini", "text": "Biografia.\nNata e vissuta nel piccolo paese di Ponte Valleceppi, frazione alle porte di Perugia, ha svolto per parecchi anni il mestiere di maestra elementare nelle scuole rurali aperte dal padre, il filantropo Leone. Queste scuole erano aperte a tutti i ragazzi, senza distinzione di classe sociale e provenienza.\nNel suo tempo libero, per passione e per amore della letteratura, si dedic\u00f2 alla scrittura di poesie e racconti biografici di donne illustri.\nQuesto breve passaggio tratto dalla prefazione al suo primo lavoro pubblicato, ne inquadra gli aspetti stilistici:"}
{"id": "384692", "revid": "32536", "url": "https://it.wikipedia.org/wiki?curid=384692", "title": "Primo secolo a.C.", "text": ""}
{"id": "384696", "revid": "118031", "url": "https://it.wikipedia.org/wiki?curid=384696", "title": "Derek George Jacobi", "text": ""}
{"id": "384699", "revid": "1906612", "url": "https://it.wikipedia.org/wiki?curid=384699", "title": "Anton Semenovy\u010d Makarenko", "text": " Fu uno dei fondatori della pedagogia sovietica, elabor\u00f2 la teoria dei collettivi autogestiti e introdusse il concetto di lavoro produttivo nel sistema educativo.\nBiografia.\nNasce a Bilopillja (Oblast' di Sumy) in Ucraina (che in tale periodo fa parte dell'Impero russo) nel 1888 da una famiglia di operai.\nSi diploma come maestro, durante la guerra civile del 1917 si dedica al recupero di ragazzi abbandonati, di strada, alcuni dediti a furti e crimini vari, tutti legati alle precarie condizioni materiali di vita (i \"besprizornye).\" Fonda la prima colonia di lavoro, chiamata \"colonia Gor\u2019kij\" in cui inizia la sua esperienza di pedagogista ed educatore sovietico, insegnando primariamente il senso del dovere e la disciplina attraverso l\u2019organizzazione della vita collettiva, mutuando dallo stile militare l\u2019estetica e il rispetto dei ruoli, ma con il costante controllo delle assemblee autogestite. \nNel 1928, a causa di alcuni contrasti sorti con rappresentanti dell\u2019istituzione per l'istruzione popolare in ragione dei suoi innovativi metodi educativi, dovette abbandonare la colonia da lui fondata per passare alla direzione di una scuola per orfani della polizia, la \u201ccomune Dzer\u017einskij\u201d, una importante scuola professionale nei sobborghi di Charkiv. Tenne questo incarico fino al 1935. \nNel 1935 assume la vicedirezione della sezione delle colonie di lavoro ucraine e si afferma la sua dottrina pedagogica, accettata anche dalla critica sovietica come modello educativo.\nVive a Mosca nell'ultimo periodo della sua vita. Muore improvvisamente nel 1939.\nLa pedagogia.\nLa pedagogia di Makarenko segue ideali e valori comunisti di ispirazione marxista, nel periodo rivoluzionario e dell'edificazione socialista in Unione Sovietica dopo il 1917, anno della rivoluzione d'ottobre.\nIn questa prospettiva, lo scopo dell'educazione \u00e8 quello di formare un cittadino che sappia agire in collettivit\u00e0 per il benessere sociale.\nLa concezione pedagogica \u00e8 di tipo 'direttivo', in quanto un'educazione 'non direttiva', dunque non guidata e spontanea, pu\u00f2 condurre all'egoismo individuale, che, pur non essendo il solo lato antropologico, \u00e8 tipico della e funzionale alla societ\u00e0 capitalistica borghese.\nMakarenko accetta il metodo del centralismo democratico di Lenin.\nLe sue idee sul collettivo e sulla disciplina costituiscono una forte critica alla pedagogia della spontaneit\u00e0 individuale, dunque all'attivismo pedagogico, cos\u00ec come l'uomo nuovo sovietico \u00e8 l'antitesi del vecchio individuo borghese.\nMolta importanza ha la disciplina, intesa come necessit\u00e0 atta a regolare la vita sociale. In un primo momento \u00e8 giusto infatti insegnare e far rispettare norme e regole della comunit\u00e0 ai nuovi arrivati, che sono poco abituati ad un\u2019ordinata vita comunitaria. In un secondo momento \u00e8 indispensabile spiegarne motivazioni e finalit\u00e0, accrescendo il senso di appartenenza del singolo al gruppo e il livello di consapevolezza collettiva verso il raggiungimento di determinati obiettivi utili a tutti. \nLa responsabilit\u00e0 \u00e8 un risultato dell'educazione. Ma, come la responsabilit\u00e0, anche la disciplina \u00e8 un risultato dell'educazione. Secondo M., molte teorie pedagogiche la pongono come presupposto dell'educazione. La sua definizione \u00e8 nella complessiva filosofia del collettivo ed \u00e8 il risultato di una lotta e non pu\u00f2 prescindere nel modo pi\u00f9 assoluto dagli effetti di un legame collettivo, dalla comprensione (che matura il senso di responsabilit\u00e0) che il comportamento individuale \u00e8 legato da mille fili ed \u00e8 causa e conseguenza della condotta sociale.\nLa rottura e l'infrazione a regole condivise e accettate pu\u00f2 provocare il deragliamento non personale, ma dell'insieme e dunque \u00e8 l'insieme (nei collettivi \u00e8 l'assemblea generale, nella famiglia \u00e8 l'intero nucleo) a richiedere il rispetto di quelle regole e l'eventuale privazione alla vita comunitaria (nei collettivi, si giunge alla misura pi\u00f9 grave con l'estromissione dalla comune, in famiglia ad esempio di non permettere la visione con gli altri a una rappresentazione teatrale).\nLa \u201cdisciplina cosciente\u201d \u00e8 una categoria, elaborata secondo il marxismo, politicamente da Lenin e pedagogicamente da Makarenko.\nIl suo fine educativo \u00e8 quello di un individuo che abbia coscienza politica e che contribuisca a edificare la societ\u00e0 comunista. I pensieri individuali e collettivi devono condividere finalit\u00e0 e prospettive (le \"linee prospettiche\").\nI fini dell'educazione sono sociali.\nL'uomo \u00e8 un prodotto sociale.\nIn tutta la riflessione di Makarenko \u00e8 palese la coscienza della transizione. La societ\u00e0 sovietica \u00e8 una societ\u00e0 di transizione, in cui si sta edificando il socialismo e questa edificazione ha bisogno di una relativa stabilizzazione rivoluzionaria, cio\u00e8 un passaggio, n\u00e9 troppo graduale n\u00e9 pretenziosamente repentino, da vecchie abitudini consolidate e tradizioni sedimentate nelle mentalit\u00e0 e nelle condotte, a nuovi comportamenti e nuovi modi di pensare. Anche il campo educativo ne \u00e8 attraversato, anzi, ne deve essere attraversato poderosamente, permettendo il passaggio e ponendo le basi forti di una prassi pedagogica rinnovata e per questo rivoluzionaria, nell'ambito pi\u00f9 generale dell'istituzione scolastica e formativa, cos\u00ec come nell'ambito pi\u00f9 specificamente familiare. Dopo la rivoluzione, la societ\u00e0 sovietica si organizza intorno a una mobilit\u00e0 sociale dinamica, che rompe con l'immobilit\u00e0 autocratica, si stabiliscono pari opportunit\u00e0 tra uomo e donna e la famiglia si pone essa stessa compiutamente come collettivo, precisamente come cellula collettiva del collettivo sociale pi\u00f9 largo. \nNel quadro del nuovo stato comunista, dunque, l'uomo sovietico deve inserirsi pienamente nella societ\u00e0, attraverso il lavoro, l'impegno politico e il sostegno delle ideologie socialiste.\nFormazione politica e lavoro produttivo sono i due pilastri della nuova pedagogia.\nL'uomo nuovo pu\u00f2 dare risultati positivi dal proprio lavoro solo se educato politicamente e moralmente a partecipare alla vita sociale e politica.\nLa metodologia del collettivo.\nSoggetto dell'educazione non \u00e8 l'uomo singolo ma il collettivo.\nNel collettivo di Poltava, cos\u00ec come nell'esperienza della comune Dzerzinskij (a Charkiv), si tentano sperimentazioni di autogoverno (strutturato) e autodisciplina. Cos\u00ec come l'autogoverno non pu\u00f2 non essere organizzato, cos\u00ec l'autodisciplina non pu\u00f2 non scaturire da una disciplina cosciente, responsabile e motivata. L'educatore chiama il collettivo alla precondizione pedagogica dell'ordine esterno per un'unit\u00e0 dialettica con un ordine interiorizzato. La disciplina condivisa del reale autogoverno \u00e8 il risultato di questa unit\u00e0 e non \u00e8 affatto contrapposta alla libert\u00e0, intesa in senso marxista e leninista: la libert\u00e0 sostanziale e non formale non \u00e8 assenza di legami, \u00e8 una categoria sociale, una parte del bene comune, la risultante di un comportamento sociale.\nLo stesso maestro, guida direttiva di coordinamento e organizzazione, ha un rapporto con i singoli attraverso il gruppo, attraverso la mediazione del collettivo (\"azione pedagogica parallela\").\nL'individuo deve armonizzare i propri interessi ed esigenze con l'interesse generale della collettivit\u00e0, la quale \u00e8 a sua volta tenuta a considerare le esigenze individuali.\nEsistono due tipi di collettivi:\nLe modalit\u00e0 organizzative sono quelle dell'estetica militare non del militarismo di preparazione alla guerra: essa si rende funzionale alla maturazione del senso di appartenenza e ad un comune rispecchiamento di simbologie di ideali, valori e regole condivise.\nLavoro e scuola.\nNelle sue comunit\u00e0 la vita comunitaria \u00e8 divisa tra studio e lavoro. \u00c8 importante che la scuola sia laica ed aperta a tutti e che insegni una professione agli adolescenti disadattati (\"besprizornye\", letteralmente \"ragazzi traviati\") che accoglie.\nNella comunit\u00e0 di Makarenko i ragazzi dividono la giornata tra lavoro e studio, 4 ore di studio e 4 ore di lavoro produttivo.\nScuola e lavoro rappresentano due realt\u00e0 distinte, in quanto hanno logiche e fini differenti. La scuola \u00e8 finalizzata all'istruzione, il lavoro \u00e8 finalizzato alla conoscenza degli schemi produttivi. Il lavoro non \u00e8 solo strumento pedagogico, ma \u00e8 competitivo come in una normale fabbrica. La comunit\u00e0 \u00e8 divisa in reparti fissi (i falegnami, ecc.) o misti e stagionali (coloro che mettono in atto la semina). L'assemblea generale discute le regole ed applica sanzioni."}
{"id": "384700", "revid": "124123", "url": "https://it.wikipedia.org/wiki?curid=384700", "title": "Reginaldo di Durham", "text": "Il suo lavoro meglio conosciuto \u00e8 quello sull'eremita San Godric di Finchale. Scrisse anche sul santo di VII secolo Cuthbert di Lindisfarne, sul sovrano northumbriano San Oswald, martire, e su Santa Ebba (\u2020683), figlia del re northumbriano che fond\u00f2 un monastero a Ebchester ed un monastero doppio a Coldingham, del quale fu badessa fino alla sua morte."}
{"id": "384703", "revid": "287204", "url": "https://it.wikipedia.org/wiki?curid=384703", "title": "Enigma (Clive Cussler)", "text": "Enigma \u00e8 un romanzo scritto da Clive Cussler, che parla delle avventure di Dirk Pitt, pubblicati dalla edizioni TEA.\nTrama/Sintesi.\nI due inseparabili compagni Dirk Pitt e Al Giordino stanno volando in direzione dell'isola greca di Taso, con un idrovolante della NUMA, per sovraintendere a una ricerca subacquea; ma, prima di arrivare alla base americana \"Brady Field\" sulla stessa isola: un vecchio \"Albatros\", un biplano tedesco della prima guerra mondiale, sta attaccando la base e distruggendo gli aerei sulla pista. Pitt e Giordino sono gli unici che possono intervenire e ingaggiano un duello aereo fino a che l'Albatros viene colpito ed \u00e8 costretto a ritirarsi dietro le colline. Il maggiore Pitt e il capitano Giordino sono stati assunti dalla NUMA come ufficiali di superficie, cio\u00e8 per risolvere i problemi non legati alla ricerca scientifica della NUMA. In quel momento stavano recandosi alla \"First Attempt\" proprio per una serie di strani incidenti che ritardano e impediscono l'esplorazione dei fondali del mar Egeo alla ricerca di un misterioso pesce denominato \"Enigma\" dall'equipaggio, che potrebbe essere il primo mammifero marino e forse il capostipite dell'evoluzione della specie umana, creduto estinto da migliaia di anni.\nPitt si accorge subito dalla strana battaglia aerea e dagli strani incidenti sulla \"First Attempt\" che c'\u00e8 qualcosa che non quadra, il che diviene infine certezza quando trover\u00e0 le prove di un sabotaggio. Preoccupato da queste coincidenze Pitt si ritrova sulla spiaggia a fare un bagno a notte fonda e conoscer\u00e0 Teri, la nipote di un ricco armatore mercantile di origine tedesca, Bruno von Till. Da quel momento in poi le cose volgeranno sempre di pi\u00f9 al peggio per Pitt: quell'uomo apparentemente ricco e gentile \u00e8 il mandante dell'aggressione aerea alla base \"Brady Field\" e tenter\u00e0 di farlo uccidere dal suo feroce cane. Pitt riesce a salvarsi e a fuggire per dare l'allarme alla sua nave che sar\u00e0 il prossimo bersaglio dell'Albatros: infine riuscir\u00e0 ad abbattere l'Albatros con astuzia.\nOra Pitt vuole scoprire perch\u00e9 un uomo ricco come von Till vuole sabotare la ricerca della \"First Attempt\" e sa che non pu\u00f2 essere per un pesce primordiale. Pitt e Giordino si introducono di nascosto nella villa di von Till e rapiscono la nipote Teri, ma allorch\u00e9 tentano di fuggire vengono catturati da due agenti greci, Zeno e il suo braccio destro Darius, che si scoprir\u00e0 essere due ufficiali della gendarmeria greca che lavorano insieme ad un agente del Bureau of Narcotics americano, Zacynthus, che sta indagando sul pi\u00f9 grande trafficante di armi, droga e schiavi del mondo: Bruno von Till. Il trafficante che riesce in qualche modo a trafficare via mare di tutto e nessuno \u00e8 mai riuscito a capire come faccia. Pitt, dopo un'ispezione accurata di una nave della compagnia di von Till, la \"Queen Artemisia\", capisce che nel ventre della nave \u00e8 nascosto un sottomarino, che permette a von Till di sfuggire sempre ai controlli antidroga. il sottomarino, quindi deve essere nascosto in qualche caverna subacquea. Il giorno dopo Pitt, dopo l'autorizzazione del comandante Gunn, riesce a convincere un gruppo di ricercatori a bordo della First Attempt a immergersi lungo le scogliere per trovare una caverna. Dopo una lunga ricerca riescono a trovare una potenziale caverna. Entrati dentro scoprono che von Till \u00e8 l\u00ec ad aspettarli, con la pistola puntata. Inoltre si scopre che Darius era un seguace di von Till. Proprio mentre Darius sta per sparare a Pitt, arriva l'intervento tempestivo di Giordino, che a sua volta spara a Darius. Von Till viene finalmente colto con le mani nel sacco, e successivamente processato in Germania. Pitt scopre che Teri in realt\u00e0 \u00e8 solo un'agente del Bureau of Narcotics, di nome Amy. Dopo questa avventura, Pitt viene ringraziato personalmente dal direttore del Bureau of Narcotics, e trova felicit\u00e0 anche l'ammiraglio Sandecker, che riesce ad avere un Enigma vivo. Alla fine Pitt torna a casa con Amy e con la splendida macchina di von Till."}
{"id": "384704", "revid": "767487", "url": "https://it.wikipedia.org/wiki?curid=384704", "title": "Media armonica", "text": "La media armonica in statistica \u00e8 uno dei diversi tipi di media. \nLa media armonica formula_1 dei numeri reali positivi formula_2 \u00e8 definita come:\nIn altre parole, la media armonica \u00e8 il reciproco della media aritmetica dei reciproci. Ad esempio, la media armonica dei numeri 1, 2 e 4 \u00e8\nEsempio.\nDati cinque numeri:\nla loro media armonica \u00e8 data da:"}
{"id": "384705", "revid": "125635995", "url": "https://it.wikipedia.org/wiki?curid=384705", "title": "Derby di Milano", "text": "Il derby di Milano \u00e8 la stracittadina calcistica che mette di fronte le due principali squadre di Milano, i nerazzurri dell' e i rossoneri del . Colloquialmente \u00e8 detto anche derby della Madonnina, dalla caratteristica statua della Madonna Assunta posta in cima al Duomo di Milano.\nStoricamente il tifo per l'Inter era emanazione della borghesia cittadina, a differenza di quello del Milan supportato a maggioranza dalle classi popolari. Infatti, i tifosi nerazzurri soprannominavano quelli rossoneri \"casciav\u00ect\", che in milanese significa \u00abcacciaviti\u00bb, proprio per indicare l'estrazione operaia della maggior parte di quei tifosi milanisti che a loro volta apostrofavano i loro rivali \"ba\u00f9scia\", termine dialettale milanese che significa \u00absbruffone\u00bb, essendo allora la tifoseria interista composta perlopi\u00f9 dalle classi altolocate: il tifoso nerazzurro poteva permettersi il \"lusso\" di andare a San Siro in motoretta (\"mutur\u00e8ta\", altro soprannome dato agli interisti dai milanisti); d'altro canto, i rossoneri erano i \"tramv\u00e8e\" (cio\u00e8 in grado di arrivare allo stadio solo coi mezzi pubblici).\nQuesto divario tra le due tipologie di tifosi andr\u00e0 spegnendosi sul finire degli anni 60 del XX secolo, in coincidenza con l'avvenuta riconfigurazione dell'assetto socio-economico dell'Italia e della realt\u00e0 lombarda.\nA livello di palmar\u00e8s si tratta di uno dei match di maggior prestigio nel panorama europeo e tra i pi\u00f9 noti in quello mondiale. Le due squadre contendenti sono, infatti, le sole formazioni europee di una stessa citt\u00e0 a essersi laureate campioni continentali, avendo vinto la Coppa dei Campioni/UEFA Champions League, nonch\u00e9 campioni del mondo, avendo conquistato sia la Coppa Intercontinentale sia la successiva Coppa del mondo per club FIFA (un record, limitatamente all'Intercontinentale, condiviso con le squadre madrilene dell' e del ).\nIl derby di Milano \u00e8 stato inoltre assegnatario di trofei ufficiali in due occasioni, nella Coppa Italia 1976-1977 e nella Supercoppa italiana 2011, nonch\u00e9 l'unica stracittadina italiana a essersi disputata in competizioni europee, avendo caratterizzato due edizioni della UEFA Champions League, rispettivamente nelle stagioni 2002-2003 (semifinale) e 2004-2005 (quarto di finale).\nStoria.\nGli anni 1910 e 1920.\nLa prima stracittadina ufficiale tra le due squadre ebbe luogo nel campionato 1909, pi\u00f9 precisamente il 10 gennaio, quando al Campo Milan di Porta Monforte i rossoneri si imposero per 3-2 grazie alle reti messe a segno da Trer\u00e8 II, Lana e Laich alle quali risposero solo parzialmente quelle nerazzurre di Gama e Schuler. Nella stagione 1909-10 arrivarono le prime affermazioni interiste, il 5-0 del 6 febbraio 1910 con le reti di Capra I (tripletta), Peterly I e Payer I e il 5-1 del successivo 27 febbraio con le doppiette di Peterly I ed Engler e il gol di Capra I. In quella stagione i nerazzurri vinsero per la prima volta il campionato federale battendo nello spareggio finale la Pro Vercelli mentre il Milan concluse al sesto posto. Nel 1910-11 il Milan si prese la sua rivincita battendo i nerazzurri sia all'andata (2-0) sia al ritorno (6-3) con Tobias e Van Hege protagonisti e in gol sia all'andata sia al ritorno. Dal 1911 al 1913 si assistette a quattro affermazioni consecutive dei milanisti, con l'Inter capace di interrompere la striscia solo nella stagione 1913-14 andando a vincere per 1-0 sul campo del Milan con gol di Cevenini I. A questa vittoria seguirono altre due affermazioni dell'Inter, tra cui il roboante 5-2 del 22 febbraio 1914.\nLe due squadre tornarono a fronteggiarsi solo nel 1920-21 (nel frattempo i nerazzurri avevano vinto il loro secondo titolo nella stagione 1919-20) dividendosi la posta sia all'andata (0-0) sia al ritorno (1-1). Passarono altri sei anni prima che Inter e Milan potessero nuovamente incontrarsi e l'occasione coincise con la prima stracittadina disputata nell'impianto di San Siro: a vincere fu il Milan che si impose per 2-1 grazie alla doppietta di Santagostino, intervallata dal gol interista di Castellazzi; al ritorno le due squadre pareggiarono per 1-1. L'anno successivo vide due vittorie esterne, per 2-1 dell'Inter a San Siro e per 3-2 del Milan al Campo Virgilio Fossati. Nella stagione 1929-30, la prima a girone unico, l'Ambrosiana fece sue non solo entrambe le stracittadine (2-1 e 2-0) ma anche il campionato, distanziando il Milan di ben 18 punti nella classifica finale.\nGli anni 1930 e 1940.\nDal girone d'andata della stagione 1930-31 (1-1) a quello della stagione 1937-38 (2-1), l'Ambrosiana-Inter rimase imbattuta nei confronti del Milan per altre quindici partite, collezionando durante questa striscia sette pareggi e otto vittorie tra cui il 5-4 del 6 novembre 1932 (a segno, tra gli altri, Demar\u00eda con una doppietta e Meazza). Proprio nel 1937-38 i nerazzurri vinsero il titolo chiudendo il campionato tre punti sopra i rossoneri a cui non bast\u00f2 vincere il derby di ritorno per 1-0. Una vittoria per parte nelle stagioni 1938-39 e 1939-40, quando l'Ambrosiana-Inter vinse nuovamente il titolo distanziando il Milan di 16 punti.\nDal 1940 al 1943 il bilancio delle stracittadine fu favorevole ai nerazzurri che ottennero tre vittorie a fronte di due pareggi e una sola vittoria rossonera. Nel 1944 l'aggravarsi del secondo conflitto bellico imped\u00ec il normale svolgimento del massimo campionato spingendo i dirigenti della Federazione attivi nella Repubblica Sociale Italiana a organizzare un torneo su base regionale. Le due squadre meneghine si incontrarono il 23 gennaio e il 19 marzo, con una vittoria a testa (3-1 per l'Ambrosiana-Inter e 2-0 per il Milano).\nNella stagione 1945-46 Inter e Milan si fronteggiarono addirittura quattro volte (due nel girone settentrionale e due nel girone finale a carattere nazionale) con un bilancio in perfetta parit\u00e0, di due vittorie a testa. Dal 1946-47 al 1949-50, mentre il campionato era tornato nella classifica formula a girone unico, il Milan collezion\u00f2 cinque vittorie a fronte di un pareggio e due vittorie nerazzurre. In questo periodo si giocarono la stracittadina terminata in pareggio con pi\u00f9 gol (il 4-4 del 6 febbraio 1949, valido per la 24\u00aa giornata del campionato 1948-49) e quella il maggior numero di reti in assoluto (il 6-5 del 6 novembre 1949 in favore dell'Inter, valido per la 10\u00aa giornata del campionato 1949-50).\nGli anni 1950 e 1960.\nNella stagione 1950-51 la lotta per il titolo tra le due squadre meneghine vide prevalere il Milan, anche in virt\u00f9 della vittoria per 1-0 nel derby di ritorno grazie alla rete decisiva di Nordahl III (all'andata i nerazzurri avevano vinto per 3-2 grazie al gol di Nyers I e alla doppietta di Skoglund). A fine stagione i rossoneri distanziarono l'Inter di un solo punto vincendo il quarto titolo della loro storia (dopo quelli del 1901, 1906 e 1907). Il triennio seguente vide Inter e il Milan lottare per il titolo assieme alla Juventus, con quest'ultima che fece suo il campionato 1951-52 (i due derby di Milano terminarono 2-2 all'andata e 2-1 per i rossoneri al ritorno).\nNella stagione 1952-53 l'Inter torn\u00f2 a conquistare il titolo chiudendo quattro punti davanti ai milanisti (terzi) e uscendo imbattuti dai due confronti stagionali (vittoria per 1-0 con gol decisivo di Lorenzi e pareggio per 0-0); il titolo venne confermato l'anno successivo, questa volta con un vantaggio di sette punti sui milanisti (ancora terzi) e un bilancio di una vittoria (3-0 con tripletta di uno scatenato Nyers I) e una sconfitta (2-0 con reti di Nordahl III e S\u00f8rensen) nelle stracittadine. Il Milan si prese la sua rivincita nella stagione 1954-55 quando torn\u00f2 a conquistare lo scudetto (il quinto della sua storia) distanziando i nerazzurri di dodici punti senza per\u00f2 riuscire a superarli nei due scontri diretti, entrambi terminati in parit\u00e0 sul punteggio di 1-1.\nDal 1955 al 1957 il Milan arriv\u00f2 davanti all'Inter in classifica (vincendo il campionato 1956-57) ma usc\u00ec battuto nel bilancio delle stracittadine con due sconfitte e due pareggi. La stagione 1957-58 fu deludente per entrambe (piazzatesi none al termine del campionato), ma offr\u00ec i primi incontri tra le due squadre nella Coppa nazionale, dove a prevalere fu il Milan con una vittoria (3-2) e un pareggio (1-1) nel girone di qualificazione ai quarti di finale. Nel campionato 1958-59 i rossoneri tornarono a primeggiare vincendo il titolo nonostante un pareggio (1-1) e una sconfitta (0-1) nelle stracittadine con l'Inter (terza). L'anno successivo fece rumore il 5-3 con il quale il Milan super\u00f2 i nerazzurri nella gara di ritorno (0-0 all'andata), soprattutto grazie alla quaterna da record messa a segno da Altafini.\nNella stagione 1960-61 si rinnov\u00f2 per entrambe il duello con la Juventus, che vinse lo scudetto davanti a Milan e Inter (separate da un punto), mentre nei due derby si assistette a una vittoria esterna per parte (1-0 per i nerazzurri e 2-1 per i rossoneri). L'anno successivo il Milan torn\u00f2 a conquistare il campionato, proprio davanti all'Inter che chiuse seconda a cinque punti di distanza pur vincendo lo scontro diretto nel girone di ritorno per 2-0 (l'andata era terminata 3-1 per i milanisti).\nDalla stagione 1962-63 a quella 1965-66 la \"Beneamata\" visse uno dei periodi pi\u00f9 gloriosi della propria storia, affermandosi in ben tre edizioni su quattro del massimo campionato italiano e mancando il titolo solo nel 1963-64 per via della sconfitta nello spareggio scudetto con il ; nello stesso periodo il Milan raccolse comunque due vittorie a fronte di altrettante sconfitte e ben quattro pareggi, tra cui quello per 1-1 del 24 febbraio 1963, valido per la 24\u00aa giornata del campionato 1962-63 e ricordato soprattutto per la rete da record realizzata da Mazzola 13 secondi dopo il calcio d'inizio (ancora oggi la marcatura pi\u00f9 veloce nella storia del derby). Nella stagione 1966-67, nonostante l'epopea della \"Grande Inter\" di Angelo Moratti stesse volgendo al termine, i nerazzurri colsero due vittorie in altrettante stracittadine (1-0 e 4-0) e chiusero davanti al Milan di ben 11 punti. I rossoneri si riscattarono l'anno successivo vincendo il titolo e rimanendo imbattuti nei quattro derby stagionali (due di campionato e due di Coppa) grazie a tre pareggi e una vittoria. Dal 1968 al 1970 il bilancio delle stracittadine fu in perfetta parit\u00e0 con una vittoria a testa e due pareggi.\nGli anni 1970 e 1980.\nNel campionato 1970-71 Inter e Milan tornarono a contendersi il titolo punto a punto e ad avere la meglio furono i nerazzurri, che trionfarono nel derby di ritorno per 2-0 grazie alle reti di Corso e Mazzola I riscattando la sconfitta subita all'andata per 3-0 con reti di Biasiolo I, Villa II e Rivera. Dal 1971 al 1973 i rossoneri collezionarono ben cinque vittorie e un pareggio nei sei confronti diretti (quattro di campionato e due di Coppa nel 1971-72). Nella stagione 1973-74 l'Inter ebbe la meglio nei quattro derby stagionali (compresi i due di Coppa) interrompendo la striscia vincente con il pareggio per 0-0 nella gara di andata del campionato 1974-75 al quale seguirono due vittorie del Milan e un altro pareggio (gli ultimi due risultati relativi alla Coppa).\nDopo due vittorie rossonere nel 1975-76 (2-1 e 1-0), la stagione 1976-77 vide le due squadre affrontarsi per la prima volta in una finale allo scopo di decretare la vincente della Coppa Italia 1976-77 (i due derby di campionato erano terminati entrambi in pareggio): ad avere la meglio fu il Milan che vinse per 2-0 grazie alle reti di Maldera III e Braglia. Seguirono due vittorie del Milan e due pareggi nelle quattro stracittadine relative alle stagioni 1977-78 e 1978-79, quest'ultima conclusasi con il successo finale dei rossoneri. \nNel campionato 1979-80 l'Inter torn\u00f2 a conquistare il titolo anche grazie alle due vittorie (per 2-0 con doppietta di Beccalossi e 1-0 con rete decisiva di Oriali) raccolte negli scontri diretti con i rossoneri, che chiusero al terzo posto distanti 5 punti; tuttavia a fine stagione le sentenze relative allo scandalo del calcioscommesse sancirono il declassamento del Milan all'ultimo posto della graduatoria con conseguente retrocessione in serie cadetta. Nella stagione successiva le due squadre si incontrarono solo in Coppa Italia con l'Inter vittoriosa per 1-0 con gol di Altobelli.\nDopo un anno di assenza dalla massima serie, il derby torn\u00f2 a disputarsi nella stagione 1981-82 registrando altre due vittorie nerazzurre (1-0 e 2-1) e un pareggio nella Coppa nazionale (2-2); l'Inter chiuse quel campionato in quinta posizione, mentre il \"Diavolo\" non riusc\u00ec a evitare il quattordicesimo posto, andando incontro alla seconda retrocessione della sua storia. Si dovette dunque attendere un anno prima che le due squadre tornassero a fronteggiarsi nella massima serie, facendo registrare una vittoria dei nerazzurri (2-0) e un pareggio (0-0) nella stagione 1983-84.\nIn generale, tra la fine degli anni 70 e la prima met\u00e0 degli anni 80 del Novecento la squadra nerazzurra concluse imbattuta per nove partite consecutive tra campionato e Coppa Italia: dal derby di ritorno della stagione 1978-79 a quello di ritorno della stagione 1983-84, i nerazzurri ottennero sei vittorie e tre pareggi.\nNel 1984-85 Inter e Milan si incontrarono ben quattro volte, due in campionato e due in Coppa, in questo caso per decretare la finalista di quell'edizione: il bilancio complessivo arrise ai rossoneri che collezionarono due vittorie e due pareggi, ottenendo anche il passaggio del turno. Nel campionato 1985-86 gli scontri diretti tra le due squadre fecero registrare un pareggio per 2-2 e una vittoria dell'Inter per 1-0 con gol decisivo di Minaudo (derby passato alla storia per essere stato il primo da presidente del Milan per Berlusconi). Dopo un pareggio (0-0) e una vittoria (2-1) nel 1986-87, nella stagione 1987-88 il Milan fece suoi entrambi i derby stagionali con il risultato di 1-0 (autorete di Ferri II) e 2-0 (reti di Gullit e Virdis) tornando a vincere lo scudetto nove anni dopo l'ultima volta. Dal 1988 al 1990 il bilancio delle stracittadine fece registrare due vittorie nerazzurre, tra cui l'importante 1-0 nel girone d'andata del vittorioso campionato 1988-89 con gol decisivo di Serena, una rossonera (il 3-0 del campionato 1989-90 con reti di van Basten, Fuser e Massaro) e un pareggio.\nGli anni 1990 e 2000.\nDalla stagione 1990-91 a quella 1993-94 il Milan si impose in campionato per ben tre volte su quattro dando seguito a un periodo di successi nazionali e internazionali incominciato nel 1988. Nello stesso periodo tra campionato e Coppa i rossoneri raccolsero cinque vittorie, quattro pareggi e una sola sconfitta negli scontri diretti con l'Inter.\nNella stagione 1994-95, comprendendo anche quelli di Coppa, i nerazzurri riuscirono a far loro ben tre dei quattro derby disputati vincendo per 3-1 quello di ritorno in campionato (divenuto celebre per essere stato il primo dopo il passaggio della societ\u00e0 a Massimo Moratti).\nDal 1995 al 1998 il bilancio delle stracittadine vide quattro vittorie nerazzurre (tra cui un netto 3-0 nella gara di ritorno del campionato 1997-1998 con doppietta di Simeone e gol di Ronaldo), tre pareggi e una vittoria rossonera (coincisa per\u00f2 con un clamoroso 5-0 rifilato ai rivali in Coppa nel 1998). Nella stagione 1998-99, conclusasi con un nuovo successo finale dei rossoneri, i due derby di campionato terminarono entrambi in parit\u00e0 e sempre con il risultato di 2-2 mentre in quella 1999-2000 le due squadre tornarono a fronteggiarsi oltre che in campionato (una vittoria per parte) anche nella Coppa nazionale, dove il passaggio del turno arrise all'Inter (vittoria per 3-2 e pareggio per 1-1).\nIl campionato 2000-01 fece registrare un pareggio per 2-2 nel girone d'andata e un roboante 6-0 per il \"Diavolo\" in quello di ritorno con doppiette di Comandini e \u0160ev\u010denko e gol di Giunti e Serginho (ancora oggi il massimo scarto nella storia del derby). L'anno successivo si assistette a una vittoria per parte, 4-2 per il Milan e 1-0 per l'Inter con gol decisivo di Vieri. Nella stagione 2002-03 le due squadre si affrontarono come di consueto in campionato (doppia vittoria per 1-0 del Milan) ma soprattutto, per la prima volta nella storia della stracittadina, in Champions League al fine di decretare la finalista dell'edizione di quell'anno: ad avere la meglio furono i rossoneri che passarono il turno grazie alla regola dei gol fuori casa, pareggiando 0-0 all'andata e 1-1 al ritorno (reti di \u0160ev\u010denko e Martins).\nL'anno successivo il Milan torn\u00f2 a conquistare il campionato facendo suoi entrambi i derby, con il risultato di 3-1 e 3-2 (quest'ultimo in rimonta). Nella stagione 2004-05, dopo un pareggio (0-0) e una vittoria rossonera (1-0 con gol decisivo di Kak\u00e1) in campionato, si assistette a una nuova sfida tra le due squadre in campo europeo, e sempre in Champions League: anche in questo caso prevalse il Milan che vinse 2-0 all'andata (reti di Stam e \u0160ev\u010denko) e 3-0 al ritorno (risultato deciso a tavolino dalla Federazione europea a seguito della sospensione della partita al 73' sul risultato di 1-0 per il Milan per intemperanze dei tifosi nerazzurri).\nDalla stagione 2005-06 a quella 2009-10 l'Inter fece suo il campionato per ben cinque volte consecutive, stabilendo il proprio record a livello societario ed eguagliando quello italiano dell'epoca. Durante questo periodo il bilancio delle stracittadine arrise ai nerazzurri che ottennero sette vittorie a fronte di sole tre sconfitte; tra i successi interisti, furono degni di nota il pirotecnico 4-3 nel girone d'andata del campionato 2006-07 il pesante 4-0 nel girone d'andata del campionato 2009-10 (reti di Motta, Milito, Maicon e Stankovi\u0107) e il 2-0 nel girone di ritorno del summenzionato torneo, conclusosi con l'Inter in nove uomini per le espulsioni di Sneijder nel primo tempo e di L\u00facio nel finale di gara.\nGli anni 2010 e 2020.\nLa stagione 2010-11 segn\u00f2 un passaggio di consegne: il Milan guidato da Allegri riport\u00f2 bottino pieno in entrambi i derby, vincendo lo scudetto (dopo 7 anni) davanti ai cugini allenati dall'ex rossonero Leonardo. Nel campionato seguente l'Inter si \"vendic\u00f2\" in entrambi gli incontri di campionato, negando inoltre ai campioni uscenti la possibilit\u00e0 del bis-scudetto: perdendo per 4-2 il derby del 6 maggio, il \"Diavolo\" manc\u00f2 l'obiettivo del tricolore, andato in quella stessa giornata alla Juventus. La stagione si era aperta, tuttavia, nel segno dei rossoneri, che avevano portato a casa la Supercoppa italiana strappandola proprio al \"Biscione\" nell'inedita ambientazione dello stadio nazionale di Pechino. L'anno successivo si assistette invece a una vittoria dell'Inter (1-0) e un pareggio (1-1).\nTra le stagioni 2013-14 e 2016-17, complici un vittorioso ciclo juventino (con conseguente maggiore attenzione mediatica alle vicende dei torinesi), nonch\u00e9 realt\u00e0 quali Napoli e Roma capaci di mettere in campo una migliore competitivit\u00e0 rispetto alle milanesi, la stracittadina lombarda scem\u00f2 progressivamente in termini d'interesse. Ridimensionate le proprie aspettative in senso sportivo, Inter e Milan (le cui propriet\u00e0 nel frattempo divennero straniere) diedero vita perlopi\u00f9 a sfide decisive per la qualificazione in Europa League. In questo periodo il bilancio delle stracittadine in Serie A vide due vittorie nerazzurre, due rossonere e quattro pareggi.\nNella stagione 2017-18, che si concluse con il ritorno in Champions League dell'Inter, i nerazzurri vinsero la gara d'andata per 3-2 grazie ad una tripletta di Icardi (che eguagli\u00f2 il record di reti in un derby per un calciatore interista), mentre in quella di ritorno le due squadre impattarono sul risultato di 0-0. Nella stessa stagione Inter e Milan tornarono ad affrontarsi in Coppa Italia a distanza di quasi diciotto anni dall'ultimo confronto nella competizione: a prevalere fu la formazione milanista grazie al gol nei tempi supplementari di Cutrone (1-0). L'anno successivo l'Inter si impose sul Milan in entrambe le sfide, per 1-0 e 3-2. La \"Beneamata\" fece suoi entrambi i derby anche nella stagione 2019-20, con i risultati di 2-0 e 4-2, portando a otto la sua striscia d'imbattibilit\u00e0 nelle stracittadine di campionato e a quattro il suo filotto di derby consecutivi vinti in campionato: entrambe le occorrenze non si verificavano per i nerazzurri dal periodo compreso tra la fine degli anni 70 e la prima met\u00e0 degli anni 80 del XX secolo.\nNel campionato 2020-21, stagione in cui il derby torn\u00f2 a essere decisivo per le sorti dello scudetto, si registr\u00f2 una vittoria del Milan a quattro anni di distanza dalla volta precedente: i rossoneri vinsero l'andata per 2-1 grazie ad una doppietta di Ibrahimovi\u0107 che, a 39 anni e 14 giorni, divent\u00f2 il marcatore pi\u00f9 anziano nella storia della stracittadina. Nel girone di ritorno, invece, i nerazzurri prevalsero con un netto 3-0, con Lukaku che stabil\u00ec il primato per il maggior numero di derby consecutivi a segno (5 tra campionato e coppa nazionale), e si lanciarono verso la vittoria del titolo tricolore. Nella stessa annata le due squadre si affrontarono in Coppa Italia dopo il precedente di quattro anni prima: ad imporsi fu l'Inter, che vinse per 2-1 grazie al gol decisivo di Eriksen nel tempo di recupero.\nRisultati.\n\"Di seguito si riporta la lista completa in ordine cronologico dei 230 derby calcistici disputati in gare ufficiali tra Inter e Milan dal 1909 al 2022.\"\nStatistiche.\n\"Dati aggiornati al 5 febbraio 2022.\"\nCannonieri.\n\"Di seguito \u00e8 riportato l'elenco dei principali cannonieri in tutte le gare ufficiali della stracittadina milanese.\"\nPresenze.\n\"Di seguito \u00e8 riportato l'elenco dei giocatori che sono scesi in campo almeno trenta volte nella stracittadina milanese.\"\nStadi.\nL'impianto che ha ospitato il maggior numero di derby ufficiali tra Inter e Milan \u00e8 lo stadio di San Siro, inaugurato nel 1926 e condiviso dalle due squadre a partire dal 1947. Altri campi da gioco teatro della stracittadina sono stati l'Arena Civica, il Campo Milan di Porta Monforte, il Campo di via Goldoni, il Campo di viale Lombardia e lo stadio nazionale di Pechino, dove si \u00e8 disputata la Supercoppa italiana 2011.\n\"Di seguito viene riportato un prospetto con il numero di partite disputate in ogni campo da gioco.\"\nPartite a ranghi unificati.\nPur essendo separate da una forte rivalit\u00e0, \u00e8 successo per ben 22 volte, nel corso del XX secolo, che Inter e Milan siano scese in campo con una sola maglia per disputare incontri di carattere amichevole. La prima volta risale al 20 settembre 1926 quando a Milano una rappresentativa cittadina, vestita in maglia granata, super\u00f2 4-1 una corrispettiva tedesca. In seguito, tra le sfide degne di nota ci fu quella del 27 novembre 1949 quando, per celebrare il cinquantenario del Milan, il cosiddetto \"MilanInter\" affront\u00f2 l' venendo sconfitto per 4-3, sfoggiando nell'occasione una casacca bianca che univa in una fascia su petto le tinte sociali di entrambi i club.\nTra gli anni 1930 e 1940 la formazione milanese scese in campo pi\u00f9 volte contro le rappresentative di altre regioni o citt\u00e0, quasi sempre in tinte anonime come grigio o nero. Nel corso del secondo dopoguerra la compagine, sotto un'insolita divisa arancione, si riun\u00ec per affrontare gli argentini del , gli svedesi dell' e i brasiliani del .\nAltro incontro di rilievo fu quello del 13 ottobre 1965, quando la selezione mista meneghina, allenata dal tandem Herrera-Liedholm e per l'occasione in una maglia crociata biancorossa che richiamava le insegne comunali, affront\u00f2 gli inglesi del sotto gli occhi del principe Filippo di Edimburgo; al termine della gara, Herrera dichiar\u00f2 soddisfatto: \u00ab\"Buen equipo\", Milan e Inter insieme stanno bene, proprio bene\u00bb. Ancora, l'11 giugno 1969 le due squadre si ritrovarono insieme a Lione per un'altra sfida di cartello, affrontando la squadra locale dell'Olympique in occasione delle celebrazioni per il gemellaggio tra le due citt\u00e0; la gara termin\u00f2 7-1 in favore dei milanesi, che scesero in campo in maglia bianca a strisce rossonerazzurre.\nIl canto del cigno del \"MilanInter\" arriv\u00f2 in pieno riflusso, quando ormai l'interesse del pubblico per questo tipo di esibizioni andava sempre pi\u00f9 scemando e anche l'opinione delle due tifoserie era sempre pi\u00f9 contraria. Le ultime sfide furono quella del 17 dicembre 1980, quando a San Siro la selezione meneghina, nell'occasione in una divisa azzurra che richiamava quella dell', sfid\u00f2 a scopo benefico i tedeschi del onde raccogliere fondi per la popolazione dell'Irpinia colpita dal terremoto, perdendo 2-1, e quelle del 1982 che videro il \"MilanInter\" affrontare in febbraio la nazionale polacca e in aprile quella peruviana, nell'ambito della preparazione di quest'ultime in vista del , uscendo sconfitto entrambe le volte rispettivamente 2-1 e 2-0."}
{"id": "384708", "revid": "287204", "url": "https://it.wikipedia.org/wiki?curid=384708", "title": "Missy", "text": ""}
{"id": "384712", "revid": "767487", "url": "https://it.wikipedia.org/wiki?curid=384712", "title": "Missy (Svizzera)", "text": "Missy (toponimo francese; in tedesco \"Missach\", desueto) \u00e8 un comune svizzero di 359 abitanti del Canton Vaud, nel distretto della Broye-Vully.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "384713", "revid": "599013", "url": "https://it.wikipedia.org/wiki?curid=384713", "title": "Daw", "text": "In lingua araba, il termine d\u0101w indica l'imbarcazione detta \"sambuco\". Altri possibili significati della parola \"daw\" sono:"}
{"id": "384714", "revid": "2078958", "url": "https://it.wikipedia.org/wiki?curid=384714", "title": "Autorit\u00e0 garante della concorrenza e del mercato", "text": "L'Autorit\u00e0 Garante della Concorrenza e del Mercato (in acronimo AGCM), \u00e8 un'autorit\u00e0 amministrativa indipendente italiana, istituita dalla . Ha funzione di tutela della concorrenza e del mercato.\n\u00c8 informalmente chiamata Antitrust, dall'omonima area giuridica di competenza.\nComposizione.\nL'autorit\u00e0 \u00e8 composta da tre componenti, di cui uno \u00e8 il presidente. Originariamente il numero dei componenti era di cinque, ma alla fine del 2011 \u00e8 stato ridotto a tre (art. 23, comma 1, lettera d, del decreto-legge 6 dicembre 2011, convertito con modificazioni dalla legge 22 dicembre 2011, n. 214). Il presidente e i componenti dell'autorit\u00e0 sono nominati dai presidenti di Camera e Senato; ciascuno dura in carica 7 anni, non rinnovabili.\nIl segretario generale, che ha il compito di sovrintendere al funzionamento degli uffici ed \u00e8 il responsabile della struttura, viene nominato dal ministro dello sviluppo economico su proposta del presidente dell'autorit\u00e0. La sede dell'autorit\u00e0 \u00e8 a Roma.\nCompiti.\nL'autorit\u00e0 ha i seguenti compiti: \nPoteri.\nL'autorit\u00e0 in tali casi pu\u00f2 procedere ad istruttorie o indagini conoscitive, che possono concludersi con una diffida o una sanzione amministrativa.\nNei procedimenti avviati per presunte violazioni della disciplina in materia di concorrenza, le sanzioni possono arrivare sino al 10% del fatturato dell'impresa. In caso di violazioni della normativa posta a tutela del consumatore, l'autorit\u00e0 pu\u00f2 irrogare sanzioni fino ad un massimo edittale di 5.000.000,00 euro. Qualora ravvisi particolari situazioni di necessit\u00e0 e urgenza, l'autorit\u00e0 pu\u00f2 emettere, inoltre, provvedimenti cautelari, anche \"inaudita altera parte\", per la tutela di interessi generali.\nL'AGCM collabora con la Guardia di Finanza per tutte le indagini che ne ravvisino l'occorrenza.\nI provvedimenti dell'autorit\u00e0 sono impugnabili innanzi al TAR del Lazio.\nA partire dal 2006, l'AGCM dispone della facolt\u00e0 di adottare misure cautelari nei casi di urgenza motivata dal rischio di un danno grave e irreparabile alla concorrenza., previsti dal Regolamento del Consiglio d'Europa n. 1/2003 e che la legge istitutiva nazionale attribuiva alle Corti di Appello.\nAltre funzioni.\nL'Antitrust presenta una relazione annuale al Presidente del Consiglio dei ministri, ove fa il punto sull'applicazione della normativa concorrenziale in Italia; oltre a ci\u00f2 ha la possibilit\u00e0 di esprimere pareri sulle norme che regolano il mercato; segnala al Parlamento, al Governo e ad enti territoriali le situazioni distorsive della concorrenza.\nInsieme alle altre autorit\u00e0 dell'Unione europea fa parte della rete UE delle autorit\u00e0 in materia di concorrenza, che in applicazione della normativa comunitaria, il Regolamento CE n. 1/2003, ha la possibilit\u00e0 di applicare direttamente le norme CE in coordinamento con la Commissione europea."}
{"id": "384715", "revid": "113494138", "url": "https://it.wikipedia.org/wiki?curid=384715", "title": "Over (Peter Hammill)", "text": "Over \u00e8 il sesto album nella carriera solista di Peter Hammill, pubblicato nel 1977."}
{"id": "384721", "revid": "20787", "url": "https://it.wikipedia.org/wiki?curid=384721", "title": "Driver Asio", "text": ""}
{"id": "384746", "revid": "23390", "url": "https://it.wikipedia.org/wiki?curid=384746", "title": "Bertrand Russel", "text": ""}
{"id": "384748", "revid": "287204", "url": "https://it.wikipedia.org/wiki?curid=384748", "title": "Rio di Fundres", "text": "Il Rio di Fundres (\"Pfunderer Bach\" in tedesco) \u00e8 un fiume dell'Alto Adige lungo circa 20\u00a0km, che nasce dal Picco della Croce, nei Monti di Fundres. Forma la Val di Fundres e confluisce da destra nella Rienza a Vandoies, a quota 740\u00a0m s.l.m.\nIl corso del fiume \u00e8 interamente compreso nel comune di Vandoies, le principali localit\u00e0 bagnate sono Fundres (\"Pfunders\") e Vallarga (\"Weitental\")."}
{"id": "384749", "revid": "599013", "url": "https://it.wikipedia.org/wiki?curid=384749", "title": "Ms", "text": ""}
{"id": "384752", "revid": "1543377", "url": "https://it.wikipedia.org/wiki?curid=384752", "title": "Silvia Saint", "text": "Biografia.\nPrima di entrare nell'industria pornografica, Silvia Saint studi\u00f2 management per due anni in un istituto di Brno. Terminati gli studi, fu prima assunta come manager di un hotel a Zl\u00edn e successivamente si occup\u00f2 di coordinamento marketing e contabilit\u00e0 per un'azienda privata. Tali impieghi non erano economicamente soddisfacenti per lei, cos\u00ec intraprese la carriera di modella, prima posando in biancheria intima e poi nuda per delle foto softcore.\nNel 1996 fu la \"Pet of the Year\" dell'edizione ceca della rivista Penthouse. Nel 1997, incoraggiata dal fidanzato, ha partecipato ad un casting per una casa di produzione statunitense di film pornografici. Tra le tante ragazze presenti, fu l'unica ad essere scelta ed accett\u00f2 il lavoro. Il suo primo film fu \"Lee Nover 2 - Search for the Perfect Breast\" diretto dal regista Frank Thring. Lo stesso Thring la segnal\u00f2 alla casa di produzione europea Private Media Group per la quale la Saint girer\u00e0 la maggior parte dei suoi primi film in Europa. In seguito si trasferisce per pi\u00f9 di tre anni negli Stati Uniti dove la sua carriera di attrice pornografica continuer\u00e0 con successo.\nNel 2001, dopo la fine della sua relazione con l'attore pornografico Mr. Marcus, ha annunciato di essere incinta e di avere intenzione di sposare un uomo d'affari ceco. Per tali ragioni ha anche dichiarato di volersi ritirare dalla carriera di attrice pornografica, ma successivamente ritorna a lavorare interpretando solo ruoli lesbo. In un'intervista ha dichiarato di essere eterosessuale, pur non avendo alcun problema nel copulare con altre donne.\nSilvia Saint ha ricevuto il \"Lifetime Achievement Award\" al Torino Sex 2005, il secondo annuale del \"Delta of Venus Fair\" di Torino. Nel 2006, a seguito di un'azione legale, ha acquisito i diritti di uso esclusivo su internet del nome di dominio \"silviasaint.com\", dei quali non disponeva in quanto vittima di cybersquatting.\nNel 1998 \u00e8 stata la \"Pet of the Month\" del mese di ottobre per la rivista statunitense Penthouse e ha concluso la propria carriera nel 2009, dopo aver interpretato pi\u00f9 di 250 film pornografici."}
{"id": "384754", "revid": "6923", "url": "https://it.wikipedia.org/wiki?curid=384754", "title": "Rensselaer Polytechnic Institute", "text": "La Rensselaer Polytechnic Institute (RPI) \u00e8 una universit\u00e0 statunitense, specializzata nel campo scientifico e tecnologico, situata a Troy (New York), nelle vicinanze di Albany.\n\u00c8 stata fondata il 5 novembre 1824 da Stephen van Rensselaer, per \"l'applicazione della scienza agli scopi comuni della vita\" ed \u00e8 definita la pi\u00f9 antica universit\u00e0 tecnologica nel mondo di lingua inglese. Numerose universit\u00e0 americane o dipartimenti di scienze applicate sono state modellate su Rensselaer. Costruito su una collina, il campus si affaccia sulla citt\u00e0 di Troy e sul fiume Hudson ed \u00e8 una miscela di architettura tradizionale e moderna.\nStoria.\n1824-1900.\nStephen van Rensselaer fond\u00f2 la Rensselaer School il 5 novembre 1824, data di una lettera al reverendo Dr. Samuel Blatchford, in cui gli chiese di fungere da primo presidente e in cui cit\u00f2 Amos Eaton come primo professore anziano della scuola e nomin\u00f2 il primo consiglio di amministrazione. La scuola apr\u00ec il luned\u00ec 3 gennaio 1825 nell'Old Bank Place, un edificio all'estremit\u00e0 nord di Troy.\nLe lezioni erano a pagamento e la retta era di circa 40 dollari per semestre (equivalente a 800 dollari nel 2012). La scuola attrasse studenti dall'Ohio e dalla Pennsylvania grazie alla reputazione di Eaton. Dopo quattordici mesi di un periodo di prova fruttuoso, la scuola si costitu\u00ec in ente il 21 marzo 1826 presso lo stato di New York. Nei suoi primi anni, l'istituto assomigliava molto a una scuola di specializzazione pi\u00f9 che a un college, attraendo laureati da diverse altre universit\u00e0 pi\u00f9 anziane.\nSotto Eaton, la Rensselaer School, ribattezzata Institute Rensselaer nel 1832, era un piccolo ma vivace centro di ricerca tecnologica. I primi diplomi di ingegneria civile negli Stati Uniti furono assegnati dalla scuola nel 1835 e molti dei migliori ingegneri civili dell'epoca si diplomarono alla scuola. Importanti studiosi furono ospiti della scuola, tra questi Joseph Henry, che aveva precedentemente studiato con Amos Eaton e Thomas Davenport, il quale vendette all'istituto il primo motore elettrico funzionante al mondo.\nNel 1847 l'alunno Benjamin Franklin Greene divenne il nuovo professore anziano. In precedenza aveva fatto uno studio approfondito delle scuole tecniche europee per vedere come Rensselaer potesse essere migliorato. Nel 1850 riorganizz\u00f2 la scuola in un istituto politecnico di tre anni con sei scuole tecniche. Nel 1861 il nome fu cambiato in Rensselaer Polytechnic Institute.\nUn grave incendio, scoppiato il 10 maggio 1862, distrusse pi\u00f9 di 507 edifici a Troy e 75 acri (300.000 metri quadrati) nel cuore della citt\u00e0. L'edificio della \"Scuola dell'infanzia\" che ospitava l'Istituto in quel momento fu distrutto dall'incendio. La Columbia University propose che Rensselaer lasciasse completamente Troy, unendosi nel suo campus di New York. Alla fine, la proposta fu respinta e il campus lasci\u00f2 il centro di Troy per la collina. Le lezioni furono tenute temporaneamente alla Vail House e nell'edificio della Troy University fino al 1864, quando l'Istituto si trasfer\u00ec in un edificio a Broadway sulla 8th Street.\nUna delle prime organizzazioni studentesche latine negli Stati Uniti \u00e8 stata fondata all'RPI nel 1890. Il Club Hispano Americano \u00e8 stato fondato dagli studenti internazionali latinoamericani che hanno frequentato l'istituto in quel periodo.\nDal 1900.\nNel 1904 l'Istituto fu per la quarta volta devastato da un incendio, nell'occasione il suo edificio principale fu completamente distrutto. Tuttavia, l'RPI sub\u00ec un periodo di espansione accademica e delle risorse sotto la guida del presidente Palmer Ricketts. Nominato presidente nel 1901, Ricketts ampli\u00f2 l'offerta con l'aggiunta del \"Dipartimento di Arti, Scienze e Business Administration\", oltre alla Graduate School. Aument\u00f2 inoltre i fondi a disposizione dell'universit\u00e0 e trasform\u00f2 l'RPI in un vero istituto politecnico aumentando il numero di diplomi offerti da due a dodici; questi includevano ingegneria elettrica, ingegneria meccanica, biologia, chimica e fisica. Durante il mandato di Rickett, le iscrizioni aumentarono da circa 200 nel 1900 a un massimo di 1.700 nel 1930.\nUn altro periodo di espansione si ebbe dopo la seconda guerra mondiale, in quanto i veterani di ritorno usavano i loro sussidi di educazione erogati da una legge speciale per frequentare college. Il complesso residenziale Freshman Hill fu inaugurato nel 1953, seguito dal completamento della Commons Dining Hall nel 1954, due ulteriori sale nel 1958 e altre tre nel 1968. Nel 1961 vi furono importanti progressi accademici nell'istituto con la costruzione del Gaerttner Linear Accelerator, quindi il pi\u00f9 potente del mondo, e il Jonsson-Rowland Science Center. L'attuale edificio della Union Student \u00e8 stato inaugurato nel 1967.\nI successivi tre decenni hanno portato una crescita continua con molti nuovi edifici e crescenti legami con l'industria. La \"costruzione ad H\", precedentemente utilizzata per lo stoccaggio, divenne la sede del programma di incubazione RPI, il primo di tali programmi sponsorizzato esclusivamente da un'universit\u00e0. Poco dopo, RPI ha deciso di investire 3 milioni di dollari in pavimentazione, acqua e energia su circa 1.200 ettari (490 ettari) di terreno di propriet\u00e0 di 5 miglia (8,0 km) a sud del campus per creare il Rensselaer Technology Park. Nel 1982 lo Stato di New York concesse a RPI 30 milioni di dollari per costruire il Centro George M. Low per l'innovazione industriale, un centro per la ricerca e lo sviluppo in collaborazione con le aziende.\nNel 1999 RPI fu una delle prime universit\u00e0 a introdurre l'obbligo di un computer portatile. Sempre nel 1999 fu nominata presidente del RPI Shirley Ann Jackson, ex presidente della Commissione di regolamentazione nucleare sotto la presidenza Bill Clinton. Jackson lanci\u00f2 il \"Rensselaer Plan\", un piano ambizioso per rivitalizzare l'istituto. Molti progressi sono stati fatti nell'ambito del piano e Jackson ha goduto del sostegno continuo del Consiglio di fondazione dell'RPI. Tuttavia, il suo stile di leadership non si adattava bene a molti in facolt\u00e0; il 26 aprile 2006, la facolt\u00e0 dell'RPI vot\u00f2 una mozione di sfiducia a Jackson, respinta 155 a 149. Nel settembre 2007 il Senato della Facolt\u00e0 di RPI \u00e8 stato sospeso per oltre quattro anni a causa del conflitto con il consiglio di amministrazione. Il 3 ottobre 2008 RPI ha celebrato l'inaugurazione del Centro sperimentale di media e spettacolo, costato 220 milioni di dollari. Nello stesso anno la recessione economica nazionale ha comportato l'eliminazione di 98 posizioni di personale in tutto l'Istituto, circa il 5% della forza lavoro. L'espansione della costruzione del campus \u00e8 continuata, tuttavia, con il completamento del villaggio di atleti East Campus da 92 milioni di dollari e l'apertura della nuova residenza Blitman Commons nel 2009. A partire dal 2015 tutte le posizioni del personale sono state reintegrate nell'Istituto, registrando una crescita significativa dai livelli durante la recessione. Nello stesso anno inizi\u00f2 la ristrutturazione dei dormitori di North Hall, E-Complex e Quadrangle e fu successivamente completato nel 2016 per ospitare la pi\u00f9 grande classe di \"matricole\" entrata nella storia dei Rensselaer.\nAccademia.\nIl Rensselaer Polytechnic Institute ha cinque scuole: la School of Architecture, la School of Engineering, la School of Humanities, Arts e Social Sciences, la Lally School of Management &amp; Technology e la School of Science. La Scuola di Ingegneria \u00e8 la pi\u00f9 grande per numero di iscritti, seguita dalla Scuola di Scienze, dalla Scuola di Management, dalla Scuola di Studi Umanistici, Arti e Scienze Sociali e dalla Scuola di Architettura. Esiste anche un programma interdisciplinare in Information Technology iniziato alla fine degli anni 1990, Reserve Officers Training Corps (ROTC) per studenti che ambiscono a diventare ufficiali nelle forze armate, un programma di educazione cooperativa (Co-Op) ) e programmi di scambio nazionali e internazionali. Nel complesso, l'universit\u00e0 offre oltre 145 programmi di laurea in quasi 60 campi che portano a laurea, master e dottorati. Oltre alle materie tradizionali, RPI ha una dozzina di programmi speciali interdisciplinari, come Games and Simulation Arts and Sciences (GSAS), Design, Innovation and Society (DIS), Minds &amp; Machines e Product Design and Innovation (PDI). RPI \u00e8 un'universit\u00e0 orientata alla tecnologia; tutte le stanze degli edifici e delle residenze hanno accesso a Internet ad alta velocit\u00e0 via cavo e wireless, e tutte le matricole in arrivo sono state obbligate ad avere un computer portatile fin dal 1999. Nel 2004 Forbes ha classificato RPI prima nella lista di \"campus pi\u00f9 connessi\" in modalit\u00e0 wireless. A livello nazionale, RPI \u00e8 membro della National Association of Independent Colleges and Universities (NAICU) e della NAICU University and College Accountability Network (U-CAN).\nFinanziamenti.\nNel 2015, Politico ha citato il giornale RPI Polytechnic, riportando che RPI deve affrontare debiti e passivit\u00e0 per quasi 1 miliardo di dollari, e ha visto il patrimonio scendere da 930 milioni di dollari nel 2000 a 414,8 milioni nel 2013. Inoltre, l'universit\u00e0 ha chiuso nove dei precedenti 13 anni con un deficit operativo. Il rapporto del Politecnico ha assegnato gran parte della colpa alla decisione di RPI di costruire l'EMPAC, per la quale ha emesso 160 milioni di dollari in obbligazioni. Secondo il quotidiano, la crisi finanziaria di RPI pu\u00f2 essere attribuita direttamente a \"\"sei anni consecutivi di disavanzi operativi, l'emissione di quasi 500 milioni di dollari in obbligazioni esenti da tasse per coprire i costi delle nuove costruzioni del campus e una forte diminuzione del reddito annuale costituito da sovvenzioni e donazioni in arrivo a Rensselaer.\" \"\nL'annuncio del piano della scuola per aiutare a finanziare l'EMPAC tramite le obbligazioni ha anche portato Moody's a declassare il rating delle obbligazioni RPI da A1 a A2; il rating nel 2015 era A3, con un \"outlook negativo\". Nel 2017 il rating di RPI di Standard &amp; Poor's \u00e8 sceso da A- a BBB + a causa dell'elevato onere del debito scolastico e delle scarse risorse disponibili. L'universit\u00e0 aveva un debito totale di oltre 778 milioni di dollari e ha speso pi\u00f9 del 12% del suo budget per il periodo 2016-17 al servizio del debito."}
{"id": "384755", "revid": "93556", "url": "https://it.wikipedia.org/wiki?curid=384755", "title": "Bertrand Delano\u00eb", "text": "Biografia.\nPrimi anni.\nNato a Tunisi il 30 maggio 1950 da genitori francesi, ha una nonna italiana, originaria di Livorno. Cresce a Bizerta, e in seguito si trasferisce con la famiglia a Rodez (Aveyron), nel Sud-ovest della Francia. Diplomato agli studi superiori d'economia. Ha esercitato la professione di consulente nella comunicazione. Fa parte della Massoneria\nEsordi in politica.\nS'iscrive giovanissimo al Parti Socialiste (PS) rifondato nel 1971 da Fran\u00e7ois Mitterrand, e nel 1973 \u00e8 eletto segretario della Federazione socialista dell'Aveyron. Si trasferisce quindi a Parigi e nel 1977 \u00e8 eletto consigliere comunale di Parigi. Rieletto al consiglio comunale alle successive elezioni del 1983, 1989, 1985, 2001 e 2008.\nMandati nazionali e locali.\nVicino a Lionel Jospin, primo segretario del PS dal 1981 al 1988. Portavoce del partito dal 1981 al 1983 e responsabile della comunicazione dal 1983 al 1985, \u00e8 eletto deputato all'Assembl\u00e9e Nationale nel 1981 e nel 1986. Non \u00e8 rieletto alle elezioni del 1988. Dal marzo 1993 al marzo 2001 \u00e8 capogruppo del PS in consiglio comunale. In tale veste, \u00e8 il capofila dell'opposizione ai sindaci Jacques Chirac prima e Jean Tiberi poi. Contro quest'ultimo sar\u00e0 candidato a sindaco di Parigi nel 1995, ma sar\u00e0 battuto.\n\u00c8 eletto senatore di Parigi nel 1995. Bench\u00e9 n\u00e9 la normativa elettorale n\u00e9 la disciplina di partito prevedano alcuna incompatibilit\u00e0 fra i due mandati, preferisce dimettersi nel 2001, per dedicarsi a tempo pieno al mandato di sindaco. Dal 1995 \u00e8 anche membro della segreteria del PS. \nSindaco di Parigi.\n\u00c8 eletto sindaco di Parigi il 18 marzo 2001. Riesce a battere il centrodestra che, pur raggiungendo complessivamente il 50,37%, non ottiene la maggioranza in consiglio comunale a causa delle divisioni al suo interno. Al candidato espresso dal RPR (Raggruppamento per la Repubblica), l'ex presidente dell'Assembl\u00e9e Nationale Philippe S\u00e9guin, \u00e8 mancato il sostegno convinto del suo stesso partito e dell'allora presidente della Repubblica Jacques Chirac. La presenza di una lista autonoma di centrodestra capeggiata dal sindaco uscente Jean Tiberi, all'epoca in rotta con il RPR, ha fatto il resto.\nSi ricandida sindaco alle elezioni amministrative del 2008, preannunciando che non si ripresenter\u00e0 alle elezioni del 2014. \u00c8 rieletto sindaco, battendo la candidata ufficiale dell'UMP, l'ex ministro Fran\u00e7oise de Panafieu. Al primo turno, il 9 marzo 2008, le liste che sostengono Delano\u00eb hanno il 41,6% dei voti, e al secondo turno il 16 marzo raggiungono il 57,7%. Nel nuovo Consiglio comunale, il PS e gli alleati (radicali di sinistra e chevenementisti) hanno la maggioranza assoluta. Ha concluso il suo mandato il 5 aprile 2014 ed \u00e8 stato nominato sindaco onorario dal prefetto di Parigi. Gli \u00e8 subentrata Anne Hidalgo, eletta il 30 marzo.\nIl \"coming out\".\nNel 1999, nel corso di una trasmissione televisiva, \u00e8 il secondo politico francese a fare \"coming out\", ossia a rivelare la propria omosessualit\u00e0. Il primo \u00e8 stato agli inizi degli anni novanta l'ex ministro Andr\u00e9 Labarr\u00e8re (1928-2006), anch'egli socialista e a lungo sindaco di Pau.\nIl 5 ottobre 2002, nel corso della prima \"Nuit Blanche\" \u00e8 aggredito con un pugnale da un islamista algerino mosso da motivazioni omofobe, riportando una grave ferita che lo ha costretto a una prolungata degenza.\nTuttavia, della vita di Delano\u00eb si sa pochissimo. \u00c8 un grande lavoratore, si alza alle prime luci dell'alba, guida un'automobile elettrica ed \u00e8 il primo ad arrivare all'Hotel de Ville, sede del municipio di Parigi. Ha rinunciato a occupare l'appartamento riservato al sindaco (mille metri quadrati di superficie), per riconvertirlo in asilo per i figli dei dipendenti comunali.\nDelano\u00eb \u00e8 stato amico della cantante franco-italo-egiziana Dalida, da sempre icona gay. Nella primavera del 2007, su espresso desiderio del sindaco di Parigi, a ricordo del ventennale della morte dell'artista \u00e8 stata organizzata all'H\u00f4tel de Ville una mostra con abiti di scena e altri cimeli.\nLa candidatura a primo segretario del PS nel 2008.\nIn vista del congresso di Reims del PS il 14,15 e 16 novembre 2008 che deve decidere il successore del segretario Fran\u00e7ois Hollande, dimissionario, Delano\u00eb presenta una propria mozione, giunta seconda nella votazione preliminare tra gli iscritti con circa il 25% dei voti; la mozione pi\u00f9 votata risulta essere quella di S\u00e9gol\u00e8ne Royal, col 29%, mentre quella di Martine Aubry ottiene poco meno del 25% e quella di Beno\u00eet Hamon circa il 19%.\nDurante il congresso, tra i quattro candidati alla segreteria si svolgono delle trattative serrate. Soprattutto tra Delano\u00eb e Aubry, le cui due mozioni presentano maggiori affinit\u00e0. In mancanza di un accordo, Delano\u00eb decide di ritirare la propria candidatura. Il congresso di Reims si chiude senza una maggioranza qualificata, e la scelta del segretario \u00e8 affidata a una nuova votazione degli iscritti, tenutasi qualche giorno dopo. Delano\u00eb d\u00e0 quindi indicazione di votare in favore di Martine Aubry, che \u00e8 eletta dopo un serratissimo ballottaggio contro S\u00e9gol\u00e8ne Royal.\nPoich\u00e9 prima del congresso Delano\u00eb era considerato come il favorito alla carica di segretario, l'esito delle votazioni tra gli iscritti lo fanno ritenere come il principale sconfitto.\nLa politica del traffico.\nNel Consiglio comunale eletto nel 2001, il Partito Socialista non gode della maggioranza assoluta. Per questo Delano\u00eb, ha costantemente bisogno dei voti degli alleati verdi e comunisti. Di qui la politica spiccatamente ambientalista del Comune di Parigi. Uno dei primi atti del nuovo sindaco, infatti, \u00e8 stato quello di realizzare alcune corsie protette da destinare agli autobus. Nel dicembre 2006 ha inaugurato la prima linea tranviaria all'interno del territorio comunale, a sessant'anni dall'abolizione dei tram (anche se in realt\u00e0 si tratta in un progetto ereditato dall'amministrazione Tiberi). Tutto questo ha comportato l'apertura di un numero enorme di cantieri, provocando uno sconvolgimento del traffico gi\u00e0 piuttosto convulso di Parigi, con la conseguente ira degli automobilisti parigini.\nIl 15 luglio 2007 \u00e8 inaugurato \"V\u00e9lib\"', un servizio a disposizione dei cittadini che permette di noleggiare delle biciclette distribuite in vari punti della citt\u00e0 (un'idea importata da Lione).\n\"Paris-plage\".\nUn'altra iniziativa di stampo ecologista di Delano\u00eb \u00e8 \"Paris-Plage\", ossia riempire nei mesi estivi di sabbia le banchine che costeggiano alcuni tratti della Senna, dando ai parigini la possibilit\u00e0 di andare a prendervi il sole. Ha istituito anche le \"Nuits Blanches\", che sono state importate a Roma dal sindaco Walter Veltroni.\nLe critiche.\nL'opposizione di centrodestra al sindaco \u00e8 piuttosto blanda. Finch\u00e9 \u00e8 stato presidente della Repubblica, Jacques Chirac ha intrattenuto dei rapporti addirittura cordiali con il suo successore. Ma Delano\u00eb non \u00e8 sempre sostenuto dalla stampa. I media parigini hanno incominciato a criticarlo apertamente, soprattutto da quando nel 2005 la candidatura di Parigi per le Olimpiadi del 2012 \u00e8 stata bocciata in favore di quella di Londra.\n\u00c8 autore di due libri: \"Pour l'honneur de Paris\" (1999) e l'autobiografia \"La vie, passionn\u00e9ment\" (2004). La vicenda della sua elezione a sindaco \u00e8 stata raccontata in modo caustico da Pascale Sauvage in \"Delano\u00eb en son royaume\". Nel 2004 \u00e8 uscita la sua prima biografia: \"Qui c'est ce gar\u00e7on?\", scritta da Philippe Martinat. Ma nel 2006 \u00e8 stato pubblicato un caustico \"pamphlet\" di Sophie Coignard, con il titolo \"Le Marchand de sable\" (il mercante di sabbia), piuttosto duro nei riguardi del sindaco di Parigi pur senza arrivare a eccessi."}
{"id": "384756", "revid": "287204", "url": "https://it.wikipedia.org/wiki?curid=384756", "title": "Bertrand Delanoe", "text": ""}
{"id": "384758", "revid": "83531", "url": "https://it.wikipedia.org/wiki?curid=384758", "title": "Hart Crane", "text": "Hart era il nome da nubile di sua madre.\nBiografia.\nNato in una piccola cittadina dell'Ohio, fu l'unico figlio di una coppia in crisi perenne che divorzi\u00f2 nell'aprile 1917. Suo padre, Clarence, era un facoltoso uomo d'affari e si occupava del commercio di dolci, ed era detentore dei diritti sul marchio di dolci \"Life Savers\". Dopo il divorzio dei genitori, il giovane Crane rimase in custodia della madre, che inizi\u00f2 a sfogare su di lui tutta la rabbia e la frustrazione per il fallimento del suo matrimonio. All'et\u00e0 di 17 anni convinse i suoi genitori a trasferirsi a New York per prepararsi al college. Cominci\u00f2 ad occuparsi di poesia moderna e trov\u00f2 ispirazione nella poetica di T. S. Eliot e di E. Pound, scrivendo come loro poesie tradizionali nella forma, difficili e spesso arcaizzanti nella lingua, ma cercando di esprimere qualcosa di pi\u00f9 dell'ironica disperazione che Crane aveva trovato nella poesia di Eliot. Tramite questi modelli poetici, Crane si accost\u00f2 ai simbolisti francesi e sotto tutte queste influenza compose la sua prima raccolta di liriche, intitolata \"White Buildings\" (\"Bianchi edifici\", 1926). In questi versi emerse anche una espressione dell'amore vicina a quella platonica-romantica di Shelley.\nL'opera successiva, \"The Bridge\" (\"Il ponte\") del 1930 si rivel\u00f2 ambiziosa quanto riuscita, impregnata di un sentimento di ottimismo nei confronti del futuro del suo Paese,\nIl ponte indicato nel titolo \u00e8 il noto Brooklyn Bridge newyorkese, introdotto nelle liriche come simbolico attraversamento tra il passato ed il futuro e come punto di saldatura fra il mondo della natura e quello delle macchine.\nDopo la pubblicazione del \"Ponte\", Crane cadde in un difficile stato depressivo, durante il quale riusc\u00ec a trovare l'ispirazione per una serie di liriche di pregevole fattura, che verranno raccolte nel libro \"Key West\".\nDopo aver ottenuto una borsa di studio in Messico ed essersi trasferito l\u00ec per qualche tempo, durante il viaggio di ritorno in Florida si suicid\u00f2 gettandosi in mare.\nSebbene sia stato spesso criticato come difficile oltre la possibilit\u00e0 di comprensione, Crane si \u00e8 rivelato nel lungo periodo uno dei pi\u00f9 influenti poeti della sua generazione."}
{"id": "384762", "revid": "118058194", "url": "https://it.wikipedia.org/wiki?curid=384762", "title": "Endeavour", "text": ""}
{"id": "384767", "revid": "1543377", "url": "https://it.wikipedia.org/wiki?curid=384767", "title": "Bodo von Borries", "text": "Biografia.\nBorries fu il figlio di Franz von Borries, nato in Westfalia. Nel 1924 studi\u00f2 costruzione di macchine alla TH Karlsruhe. Divenne membro della Corps Saxonia. Dal Wintersemester 1926/1927 studi\u00f2 elettrotecnica alla Technische Universit\u00e4t Danzig, e dalla fine del 1928 alla Technische Universit\u00e4t M\u00fcnchen. Dall'aprile 1929 lavor\u00f2 presso il laboratorio alte energie della Technische Universit\u00e4t Berlin e si laure\u00f2 nel 1932. Fu per un anno assistente a Max Knoll, che invent\u00f2 con Ernst Ruska nel 1931 il microscopio elettronico. Con Ruska si cre\u00f2 una forte amicizia.\nNel 1933 Borries entr\u00f2 nell'ambito industriale, dove trov\u00f2 occupazione alla RWE AG di Essen. Dal 1934 al 1937 fu responsabile del laboratorio degli apparati di sicurezza per le alte tensioni della Siemens-Schuckertwerke a Berlino. Da sua iniziativa nel 1937 inizi\u00f2 lo sviluppo di un divisione di elettromicroscopia presso la Siemens &amp; Halske AG di Berlino, dove lavor\u00f2 assieme a Ruska. Nel 1937 spos\u00f2 Hedwig Ruska, sorella di Ernst Ruska. Nel 1938 realizzarono il primo prototipo Siemens-Elektronenmikroskops, e un anno pi\u00f9 tardi inizi\u00f2 la produzione serie.\nDopo la seconda guerra mondiale nel 1948 fond\u00f2 il Rheinisch-Westf\u00e4lische Institut f\u00fcr \u00dcbermikroskopie di D\u00fcsseldorf, e nel 1949 fond\u00f2 la Deutsche Gesellschaft f\u00fcr Elektronenmikroskopie. Divenne professore onorario alla Medizinische Akademie D\u00fcsseldorf, oggi Universit\u00e4t D\u00fcsseldorf. Nel 1953 divenne professore ordinario alla RWTH Aachen di optoelettronica e meccanica fine, dove lavor\u00f2 fino alla morte nel 1956. Due anni prima fu presidente della \"International Federation of Electron Microskope Societies\"."}
{"id": "384768", "revid": "174925", "url": "https://it.wikipedia.org/wiki?curid=384768", "title": "Hans Driesch", "text": "Biografia.\nSi laure\u00f2 in Scienze Biologiche specializzandosi sia in zoologia che in embriologia comparata all'Universit\u00e0 di Lipsia, in Germania, nel 1891.\nFu presidente della Society for Psychical Research dal 1926 al 1927.\nAdesione al vitalismo.\nDopo aver tentato di spiegare lo sviluppo degli embrioni sulla base di teorie meccaniciste, prese atto dell'insufficienza di una tale spiegazione e pervenne all'ammissione di un \"principio vitale\" immateriale, sovraindividuale e non meccanicistico, insito negli organismi, che rappresenta la finalit\u00e0 della natura, la potenzialit\u00e0 biologica, e perci\u00f2 \u00e8 la causa dello sviluppo e dell'evoluzione dei viventi, cos\u00ec come dell'individualit\u00e0 e delle particolarit\u00e0 con cui ciascun organismo si struttura.\nA questo principio vitale Driesch diede il nome aristotelico di \"entelech\u00eca\".\nCon la sua filosofia vitalistica, che sconfinava nella metafisica, Driesch si opponeva alle teorie meccanicistiche degli evoluzionisti, a cominciare da quella di Ernst Haeckel (1834-1919) del quale era stato allievo a Jena prima di laurearsi.\nSvilupp\u00f2 inoltre la teoria rigenerativa dell'\u00abequipotenza\u00bb riprendendola da Wilhelm Roux a seguito di esperimenti sulle uova di echino, constatando come ogni parte di esse fosse dotato di capacit\u00e0 riproduttiva dell'intero embrione.\nAbbandonata l'embriologia sperimentale, Driesch si dedic\u00f2 all'esposizione del suo pensiero insegnando filosofia della natura alle Universit\u00e0 di Heidelberg (1909-1920), di Colonia (1920-1921) e di Lipsia (1921-1926). Si dedic\u00f2 negli ultimi anni anche a studi di parapsicologia."}
{"id": "384775", "revid": "253269", "url": "https://it.wikipedia.org/wiki?curid=384775", "title": "Samuel Goldwyn", "text": "In quasi mezzo secolo di attivit\u00e0, Samuel Goldwyn produsse molti film di buon livello, specialmente nel campo del melodramma e della commedia musicale, scopr\u00ec o valorizz\u00f2 grandi registi come Cecil B. DeMille e William Wyler e attori come Gary Cooper, David Niven, Danny Kaye, Lili Damita e Eddie Cantor.\nBiografia.\nChassid di famiglia aschenazita, Schmuel Gelbfisz divent\u00f2 Samuel Goldfish, quando, con i genitori, si trasfer\u00ec per alcuni anni a Birmingham. Emigr\u00f2 il 26 novembre 1898 negli Stati Uniti ma, temendo di essere respinto alla frontiera, part\u00ec per New York dal Canada, imbarcandosi in Nuova Scozia nel gennaio 1899. Dopo aver esercitato vari mestieri, nel 1910 fond\u00f2 con il cognato Jesse L. Lasky (di cui aveva appena sposato la sorella Blanche) una casa di produzione cinematografica, la Jesse L. Lasky Feature Play Company, che lasci\u00f2 due anni dopo.\nNel 1918, con i fratelli Edgar e Archibald Selwyn, costitu\u00ec la Goldwyn Pictures Corp.. Da allora, assunse lo pseudonimo di Goldwyn, derivante dalla fusione del proprio cognome (Goldfish) con quello dei soci (Selwyn). Nel 1923 si ritir\u00f2 dalla societ\u00e0 che, con la successiva partecipazione della \"Metro\", divenne la \"Metro Goldwyn\" e infine, con quella di Louis B. Mayer, la Metro-Goldwyn-Mayer, famosa come \"la casa cinematografica del leone\".\nDal 1924 in poi, Samuel Goldwyn fu produttore indipendente di numerosi film, da \"L'angelo delle tenebre\" (1925) a \"Goldwyn Follies\" (1937), da \"Le piccole volpi\" (1941) a \"I migliori anni della nostra vita\" (1946), da \"Sogni proibiti\" (1947) a \"Bulli e pupe\" (1955).\nGoldwyn mor\u00ec di insufficienza cardiaca nella sua casa di Los Angeles nel 1974 all'et\u00e0 di 91 anni.\nNegli anni '80, il Samuel Goldwyn Studio fu venduto alla Warner Bros.\nRiconoscimenti.\nPer il suo contributo all'industria cinematografica, dal 1960 Samuel Goldwyn ha una stella sulla Hollywood Walk of Fame al 1631 di Vine Street.\nIl 27 marzo 1971 il Presidente Richard Nixon lo ha insignito di un'onorificenza statunitense, la Medaglia presidenziale della libert\u00e0.\nGli \u00e8 stato intitolato un teatro a Beverly Hills.\n\"Goldwynismi\".\nOltre ai suoi notori meriti nel mondo del cinema, Samuel Goldwyn divenne anche celebre presso l'opinione pubblica anglosassone per le numerose gaffe, lapsus e nonsense involontari nei quali incappava durante le interviste. Essi vennero ironicamente chiamati \"goldwynismi\" (in inglese \"goldwynisms\"); fra quelli rimasti pi\u00f9 celebri (e successivamente pi\u00f9 citati) ci sono:\nTuttavia, la battuta \"Includetemi fuori\" (che ha anche dato il titolo all'omonimo libro di Romano Bertola) e che spesso viene attribuita a Goldwyn, non \u00e8 stata mai pronunciata dal produttore e nessuna fonte che raccoglie le sue citazioni o interviste la riporta."}
{"id": "384776", "revid": "2008158", "url": "https://it.wikipedia.org/wiki?curid=384776", "title": "Betty Grable", "text": "Biografia.\nDalla seconda guerra mondiale fino alla guerra di Corea fu un simbolo per migliaia di soldati americani al fronte, che tenevano la sua immagine negli zaini, negli armadietti e sui cruscotti dei loro veicoli. Fu per lei e per altre attrici di genere \"burlesque\" o \"fetish\", come Tempest Storm e Gypsy Rose Lee, che venne coniato il termine \"pin-up\".\nSoprannominata \"le gambe\", divenne un idolo della giovent\u00f9 d'Oltreatlantico ballando e cantando in una serie di film musicali prodotti dalla Twentieth Century Fox che ebbero grande successo nella prima met\u00e0 degli anni quaranta. Tra le sue interpretazioni si ricordano \"Appuntamento a Miami\" (1941), \"In montagna sar\u00f2 tua\" (1942) e \"La fidanzata di tutti\" (1944), film nei quali mise in evidenza il suo fisico armonioso e la vivacit\u00e0 della sua recitazione.\nNel dopoguerra continu\u00f2 a interpretare film brillanti come \"La signora in ermellino\" (1948) diretto da Ernst Lubitsch e Otto Preminger e \"L'indiavolata pistolera\" (1949) di Preston Sturges, e fece coppia con il cantante e ballerino Dan Dailey in tre pellicole: \"Come nacque il nostro amore\" (1947), \"Per noi due il paradiso\" (1950) e \"Butterfly americana\" (1951).\nAll'inizio degli anni cinquanta dirad\u00f2 le sue apparizioni cinematografiche per dedicarsi al teatro. Ebbe grande successo in due celebri commedie musicali, \"Bulli e pupe\", nel ruolo di Miss Adelaide, e \"Hello, Dolly!\", nella parte della stravagante Dolly Levi, due interpretazioni che ne fecero una stella di Broadway. Sempre in questo periodo apparve nel suo film rimasto pi\u00f9 famoso, la commedia brillante \"Come sposare un milionario\" (1953), accanto a Marilyn Monroe e Lauren Bacall.\nAmmalatasi di cancro, mor\u00ec il 2 luglio 1973, all'et\u00e0 di 56 anni. Al funerale erano presenti l'ex marito Harry James e le star Dorothy Lamour, Shirley Booth, Mitzi Gaynor, Johnnie Ray, Don Ameche, Cesar Romero, George Raft, Alice Faye e Dan Dailey; \"I Had the Craziest Dream\", la canzone che canta in \"In montagna sar\u00f2 tua\", fu suonata in chiesa dall'organista.\nVita privata.\nNel 1937 Grable si spos\u00f2 con l'ex attore bambino Jackie Coogan. L'uomo aveva dei problemi economici e i due divorziarono nel 1939. Nel 1943 la Grable spos\u00f2 il trombettista Harry James, da cui ebbe due figlie, Vittoria e Jessica. Il loro matrimonio, che dur\u00f2 22 anni, fu segnato da alcolismo e infedelt\u00e0 prima del divorzio, avvenuto nel 1965. Grable in seguito si fidanz\u00f2 con il ballerino Bob Remick, con il quale rimase per il resto della sua vita."}
{"id": "384777", "revid": "359348", "url": "https://it.wikipedia.org/wiki?curid=384777", "title": "Hans Hartung", "text": "Biografia.\nHartung non fu allievo di Vasilij Vasil'evi\u010d Kandinskij, come spesso si pensa bens\u00ec esisteva un forte legame di reciproca stima. Nel 1935, per evitare le persecuzioni naziste nei confronti della cosiddetta \"arte degenerata\", lasci\u00f2 la Germania e si trasfer\u00ec a Parigi, dove visse in grandi ristrettezze. Scoppiata la guerra, il 26 dicembre 1939 si arruol\u00f2 nella Legione Straniera, ma dopo qualche mese fu smobilitato a Sidi Bel Abbes; raggiunta la Francia lavor\u00f2 come operaio agricolo. Nel 1942 si rifugi\u00f2 in Spagna, dove fu arrestato e incarcerato per sette mesi. Dopo la liberazione, raggiunse l'Africa del Nord e l'8 dicembre 1942 si arruol\u00f2 nuovamente nella Legione. Assegnato al Reggimento di marcia combatt\u00e9 in Tunisia e sbarc\u00f2 in Francia il 1\u00ba ottobre 1944. A novembre fu ferito gravemente nei combattimenti di Belfort nel tentativo di trascinare un commilitone ferito entro le proprie linee. Evacuato, fu amputato della gamba destra. Fu riformato dalla Legione il 19 maggio 1945. Naturalizzato francese nel 1946, fu decorato della Croce di guerra del 1939-1945, della Medaglia militare e della Legione d'Onore.\nNel 1945 riprese l'attivit\u00e0 pittorica interrotta a causa del conflitto.\nSe nelle prime opere evidenzi\u00f2 aderenza con l'arte non figurativa, caratterizzata da elementi espressivi astratti, nel secondo dopoguerra svilupp\u00f2 una ricerca informale sulla pittura basata sul valore del 'segno', sulla miscela di spontaneit\u00e0 e di controllo, di spunti grafici e pittorici. \nNel 1960 ha ricevuto il \"Gran Premio\" della Biennale di Venezia."}
{"id": "384781", "revid": "785616", "url": "https://it.wikipedia.org/wiki?curid=384781", "title": "Otsuka Ai", "text": ""}
{"id": "384783", "revid": "16073", "url": "https://it.wikipedia.org/wiki?curid=384783", "title": "Rokossovsky", "text": ""}
{"id": "384786", "revid": "124900901", "url": "https://it.wikipedia.org/wiki?curid=384786", "title": "Anti-D\u00fchring", "text": "La scienza sovvertita del signor Eugen D\u00fchring (\"Herrn Eugen D\u00fchring's Umw\u00e4lzung der Wissenschaft\") \u00e8 un saggio di Friedrich Engels del 1878, pi\u00f9 comunemente noto come l'Anti-D\u00fchring.\nGenesi dell'opera.\nQuest'opera \u00e8 uno dei maggiori contributi di Engels alla diffusione delle teorie del socialismo scientifico. Essa nacque come una confutazione delle teorie del professore berlinese Karl Eugen D\u00fchring, che stavano suscitando grande interesse nella socialdemocrazia tedesca, e si ampli\u00f2 fino a divenire un'esposizione completa dei fondamenti scientifici e filosofici del marxismo.\nEugen D\u00fchring aveva attirato per la prima volta l'attenzione di Marx ed Engels nel 1868, quando aveva pubblicato sulla rivista \"Erg\u00e4nzungsbl\u00e4tter zur Kenntniss der Gegenwart\" una recensione del primo libro del \"Capitale\". In una serie di lettere (gennaio-marzo 1868) essi giudicavano gi\u00e0 D\u00fchring come il predicatore di un socialismo vago, piccolo-borghese e pseudoscientifico.\nContenuto.\nD\u00fchring aveva rimproverato a Marx di aver utilizzato nel \"Capitale\" la dialettica, giudicandola priva di valore scientifico. Nell'opera Engels risponde che la dialettica hegeliana, una volta rovesciata e fondata su basi reali, \u00e8 un procedimento rigorosamente scientifico.\nLa dialettica infatti concepisce la realt\u00e0, umana e naturale, come movimento e processo dinamico e per questo \u00e8 opposta alla metafisica, che coglie solo gli aspetti statici della realt\u00e0: Engels definisce questa concezione materialismo dialettico e ne attribuisce la paternit\u00e0 a Marx.\nIn realt\u00e0 Engels, pur restando ovviamente ancorato al solco della pura tradizione marxista, allarga il concetto materialista dell'amico e collega - che lo applica solo alla storia - anche alla natura: nell\"'Anti-D\u00fchring\" ma soprattutto nella \"Dialettica della natura\" egli definir\u00e0 la dialettica come procedimento secondo cui si sviluppa tutta la realt\u00e0 sia naturale che sociale, potendo di conseguenza elencare le tre leggi della dialettica della natura (1. della trasformazione della quantit\u00e0 in qualit\u00e0, 2. della compenetrazione degli opposti, 3. della negazione della negazione)."}
{"id": "384787", "revid": "30472", "url": "https://it.wikipedia.org/wiki?curid=384787", "title": "La rivoluzione scientifica del signor Eugen D\u00fchring", "text": ""}
{"id": "384790", "revid": "3732", "url": "https://it.wikipedia.org/wiki?curid=384790", "title": "Concilio di Efeso", "text": "Il concilio di Efeso, terzo concilio ecumenico, fu convocato dall'imperatore Teodosio II e si tenne nel 431 a Efeso, in Asia Minore, sotto il regno dell'imperatore d'Oriente Teodosio II (408-450); vi parteciparono approssimativamente 200 vescovi e si occup\u00f2 principalmente del nestorianesimo.\nLe cause del Concilio.\nDiatriba tra Nestorio e Cirillo d'Alessandria.\nL'unit\u00e0 della Chiesa era minacciata da un aspro dibattito che riguardava la persona e la divinit\u00e0 di Ges\u00f9 Cristo. Si confrontavano due scuole: quella antiochena, capeggiata dal patriarca Nestorio, e quella alessandrina, che vedeva alla testa il principale oppositore delle tesi di Nestorio, ovvero Cirillo di Alessandria. Se Nestorio sosteneva che Cristo avesse s\u00ec due nature, ma non fossero unite fra di loro nel vincolo ipostatico, Cirillo sottolineava invece con forza la natura divina di Cristo. Connessa alla disputa su Ges\u00f9 Cristo, vi era quella legata all'appellativo \"Theotokos\" relativo alla Madonna: i nestoriani affermavano infatti che Maria fosse solamente \"Christotokos\", Madre di Ges\u00f9-Uomo e non Madre di Dio (cio\u00e8 Colei che ha accolto in s\u00e9, con l'Uomo-Messia anche il Figlio di Dio unito all'Uomo). La disputa teologica tra le due scuole divenne pi\u00f9 violenta allorch\u00e9 Nestorio divenne Patriarca di Costantinopoli nel 428, ribadendo le sue posizioni teologiche. Ci\u00f2 suscit\u00f2 le ire di Cirillo, il quale si rivolse a papa Celestino I (422-432) e all'imperatore Teodosio II della questione, spingendo quest'ultimo a convocare un concilio perch\u00e9 mettesse pace nella cristianit\u00e0 intera.\nIl Concilio.\nPartecipazione.\nFurono invitati tutti i metropoliti risiedenti all'interno dei confini dell'impero romano; fra gli altri, anche papa Celestino, che invi\u00f2 come suoi legati due vescovi e il presbitero Filippo, e Agostino d'Ippona. Quest'ultimo per\u00f2 in realt\u00e0 non partecip\u00f2 perch\u00e9 mor\u00ec prima dell'inizio del concilio. A causa delle difficolt\u00e0 del viaggio, i legati romani arrivarono a dibattito gi\u00e0 avviato. Ma anche il patriarca Giovanni di Antiochia ed i vescovi siriaci, cio\u00e8 i maggiori sostenitori delle tesi di Nestorio, arrivarono in ritardo, nonostante fossero passate due settimane dall'inizio ufficiale del concilio (7 giugno). Disattendendo le proposte del \"comes \"Candidiano (rappresentante imperiale) e di 68 vescovi, il 21 giugno Cirillo decise di aprire ufficialmente il concilio, per far s\u00ec che il peso dei vescovi nestoriani non ancora giunti non fosse d'ostacolo per la vittoria delle sue posizioni dogmatiche. Estromesso Candidiano e protetto dai \"parabolani\" che si era portato con s\u00e9 da Alessandria, Cirillo pot\u00e9 dare inizio alle sessioni conciliari.\nSvolgimento.\nLa prima sessione: la condanna di Nestorio e la definizione dogmatica della Theot\u00f3kos.\nIl 22 giugno 431 Cirillo, in qualit\u00e0 di presidente, chiese per tre volte al latitante Nestorio di comparire davanti al concilio per discolparsi. Visto che Nestorio si rifiutava di comparire, Cirillo chiese ai padri conciliari di confrontare le due dichiarazioni di fede proposte da lui medesimo (supportate da papa Celestino I) e da Nestorio, e decidere quale delle due fosse pi\u00f9 vicina alla dichiarazione di Nicea. Inoltre, i padri presenti quel giorno fecero propria la tesi contenuta nella Seconda lettera di Cirillo a Nestorio, in cui il patriarca alessandrino affermava che Maria \u00e8 \u201cgenitrice di Dio\u201d, \"Theot\u00f3kos\", perch\u00e9 ha dato alla luce non un uomo, ma Dio come uomo. Accogliendo la dottrina di Cirillo, 197 padri conciliari condannarono gli insegnamenti del nestorianesimo e stabil\u00ec che Ges\u00f9 \u00e8 una persona sola, non due persone distinte, completamente Dio e completamente uomo, con un corpo e un'anima razionale.\nLa reazione dei nestoriani e la conclusione del concilio.\nQuando Giovanni di Antiochia giunse il 26 giugno ad Efeso per controbattere alle posizioni di Cirillo, si rese conto che era troppo tardi. Prontamente, il patriarca antiocheno organizz\u00f2 un contro-sinodo per rispondere alle definizioni dogmatiche dei filo-niceni, deponendo e scomunicando Cirillo e il principale vescovo a lui fedele, Memnone di Efeso. Bench\u00e9 gli ultimi canoni fossero stati gi\u00e0 sottoscritti dai padri il 31 luglio al termine delle cinque sessioni, le continue tensioni politiche e gli stati di agitazione anche tra la popolazione di Efeso e di Costantinopoli non permisero una conclusione effettiva dei lavori sinodali, fatto che costrinse Teodosio II ad imporsi con autorit\u00e0 proclamando il Concilio sciolto nell'ottobre del medesimo anno.\nCanoni e decreti conciliari.\nL'unione di due nature in Cristo si \u00e8 compiuta in modo perfetto nel seno di Maria, con la precisazione che la divinit\u00e0 del Verbo non ha avuto inizio nel corpo di Maria, ma ha preso da lei quella natura umana completa che in lei ha unita a s\u00e9:\nIl concilio dichiar\u00f2 inoltre come completo il testo del Credo Niceno del 325 e viet\u00f2 qualsiasi ulteriore cambiamento (aggiunta o cancellazione) ad esso. Il concilio condann\u00f2 inoltre il pelagianismo. Vennero approvati sei canoni, con due dichiarazioni finali:\nSeguono, poi, la professione di fede stabilita a Nicea e il suo valore ecumenico; una condanna contro la setta dei Messaliani; ed infine si ribadisce la suddivisione ecclesiastica nei vari patriarcati e le rispettive province.\nPadri del Concilio di Efeso.\nRichard Price (Heythrop College, Universit\u00e0 di Londra) ha consultato i seguenti manoscritti:\nSulla base di questi elenchi \u00e8 stato possibile ricostruire i nomi dei vescovi che parteciparono alle sessioni conciliari, divisi tra quelli pro Cirillo e quelli contro il patriarca di Alessandria. I vescovi sono raggruppati per province ecclesiastiche, a loro volta raggruppate per diocesi civili.\nConseguenze.\nI destini dei protagonisti del Concilio.\nNestorio, dopo la conclusione del concilio, fu rimosso dal seggio patriarcale costantinopolitano e inviato prima, come monaco, in Siria e poi in Egitto, ove morir\u00e0 nel 450. Cirillo fu accolto ad Alessandria come un trionfatore, mentre Memnone continu\u00f2 ugualmente a guidare la sua diocesi fino alla morte. La disputa dottrinale tra le parti fu invece superata solo nel 433 quando, grazie all'intervento del vescovo Acacio di Beroea e dell'eremita Simeone Stilita, Giovanni di Antiochia e Cirillo di Alessandria raggiunsero un accordo detto della \"Formula di unione\". Giovanni accett\u00f2 l'attribuzione alla Vergine del titolo di \"theot\u00f2kos\", Cirillo rinunci\u00f2 agli anatemi contro Nestorio. Naturalmente l'attribuzione cristologica a Maria \u00e8 di rilevanza teologica superiore all'anatematismo comminato e poi ritirato.\nConseguenze a lungo termine.\nCirillo e il monofisismo.\nCirillo, nel sottolineare la dimensione divina del Cristo a discapito di quella umana proposta da Nestorio, fin\u00ec per gettare le basi del movimento monofisita, che tanto seguito trover\u00e0 nelle regioni medio-orientali, nell'Egitto e presso l'archimandrita costantinopolitano Eutiche. Il monofisismo, sostenitore dell'unica natura divina del Cristo, susciter\u00e0 quella pericolosa controversia teologica che porter\u00e0 a Calcedonia.\nIl nestorianesimo.\nIl nestorianesimo non fu colpito mortalmente. Bench\u00e9 fosse stato dichiarato illegale anche dalle leggi imperiali, i nestoriani riuscirono a riorganizzarsi all'interno dell'impero Sasanide, dove fu definita, nel sinodo di Seleucia del 486, la teologia nestoriana. Da quel momento, i nestoriani continuarono la loro attivit\u00e0 missionaria, estendendosi per tutto l'impero Sasanide fino a raggiungere la Cina."}
{"id": "384791", "revid": "2034938", "url": "https://it.wikipedia.org/wiki?curid=384791", "title": "William Hanna", "text": "Assieme a Joseph Barbera ha formato un sodalizio artistico molto prolifico nel campo dei fumetti e dei cartoni animati e fondato la casa di produzione Hanna-Barbera.\nBiografia.\nWilliam Hanna \u00e8 nato da William John (1873-1949) e Avice Joyce (Denby) Hanna (1882-1956) il 14 luglio 1910, a Melrose, nel territorio del Nuovo Messico. Era il terzo di sette figli. Hanna ha descritto la sua famiglia come \"una famiglia irlandese-americana dal sangue rosso\". Suo padre era un sovrintendente alla costruzione delle ferrovie, nonch\u00e9 dei sistemi idrici e fognari in tutte le regioni occidentali dell'America, il che richiedeva alla famiglia di spostarsi frequentemente. Quando Hanna aveva tre anni, la famiglia si trasfer\u00ec a Baker City, nell'Oregon, dove suo padre lavorava alla diga di Balm Creek. Fu l\u00ec che Hanna svilupp\u00f2 il suo amore per la vita all'aria aperta. La famiglia si trasfer\u00ec a Logan, nello Utah, prima di trasferirsi a San Pedro, in California, nel 1917. Durante i due anni successivi si trasferirono diverse volte prima di stabilirsi definitivamente a Watts, in California, nel 1919.\nNel 1922, mentre viveva a Watts, si un\u00ec allo scautismo. Ha frequentato la Compton High School dal 1925 al 1928, dove ha suonato il sassofono in una banda da ballo. La sua passione per la musica \u00e8 proseguita nella sua carriera; ha aiutato a scrivere canzoni per i suoi cartoni animati, incluso il tema per \"The Flintstones.\" Hanna divenne un Eagle Scout da giovane e rimase attivo nello scautismo per tutta la vita. \nLa carriera alla MGM.\nNel 1938 avvenne l'incontro con Joseph Roland Barbera, quando Hanna entra a far parte del settore fumetti della MGM, dove Barbera gi\u00e0 lavorava come soggettista e animatore. Grazie al coordinatore del settore, Fred Quimby, i due iniziano a lavorare assieme. Per quasi un ventennio realizzano e coordinano il lavoro di uno staff che produrr\u00e0 pi\u00f9 di 200 cortometraggi della serie \"Tom e Jerry\". Barbera scriveva le storie, disegnava gli schizzi e inventava le gag, mentre Hanna avendo un dono per il tempismo, per la costruzione della storia e per il reclutamento dei migliori artisti, si occupava della regia. Le principali decisioni aziendali sarebbero state prese insieme, anche se ogni anno il titolo di presidente si alternava tra di loro. Nel 1955 i due sostituirono Fred Quimby come responsabili dell'\u00e9quipe di animazione e firmarono i successivi cartoons come direttori, rimanendo alla MGM sino al 1957, anno in cui il settore cartoons fu chiuso. I due artisti decisero di fondare una loro casa di produzione.\nLa Hanna-Barbera Productions Inc..\nNel 1957 assieme a Joseph Barbera fonda l'omonima casa di produzione, Hanna-Barbera, con uno studio a Hollywood presso 3400 Cahuenge Boulevard.\nUn lancio di monete determin\u00f2 che Hanna avrebbe avuto la precedenza nella denominazione della nuova societ\u00e0, prima chiamata HB Enterprises ma presto cambiata in Hanna-Barbera Productions. La prima offerta della nuova compagnia \u00e8 stata \"The Ruff &amp; Reddy Show\", una serie che descriveva nel dettaglio l'amicizia tra un cane e un gatto. \nLo studio si ingrand\u00ec progressivamente sino a raggiungere un predominio incontrastato, in particolar modo nelle realizzazioni televisive seriali. Lo studio contava allora 800 dipendenti fissi e aveva raggiunto un traguardo di oltre 4.500 contratti per il \"merchandising\" dei propri personaggi.\nLe produzioni, in particolare negli anni 1980, sono contraddistinte da una serie di tecniche per realizzare a costi contenuti i cartoni animati delle serie televisive. La tecnica considera un disegno bidimensionale molto semplice, sia per i personaggi che per i fondali; nessun uso del tridimensionale, della prospettiva o inquadrature particolari (carrellate), nessun ricorso a ombre e sfumature ma uso di colori uniformi. I movimenti dei personaggi sono ricorrenti, nelle azioni i fondali spesso si susseguono ciclicamente e le uniche parti in movimento sono limitate alle gambe e alla testa, i movimenti dei visi sono limitati alla sola bocca.\nNonostante il successo commerciale, anche a causa dei crescenti costi di produzione, la Hanna &amp; Barbera venne ceduta e assorbita, assieme alla consociata \"Ruby-Spears\", dal gruppo \"Taft Entertainment\".\nMorte.\nHanna muore il 22 marzo 2001 all'et\u00e0 di 90 anni nella sua casa di North Hollywood, Los Angeles, California per un tumore all'esofago e viene sepolto nel Cimitero dell'Ascensione di Lake Forest, California. Il suo ultimo cartone animato \u00e8 stato \"Wind-Up Wolf\" del 1996 episodio di \"What a Cartoon!\" mentre i suoi ultimi lungometraggi sono stati \"Scooby-Doo\", \"Tom &amp; Jerry e l'anello incantato\", prodotti nel 2001 e distribuiti nel 2002 e \"Scooby-Doo e il viaggio nel tempo\". Dopo la sua morte, Cartoon Network ha trasmesso un segmento di 20 secondi con punti neri che tracciavano il ritratto di Hanna con le parole \"Ci mancherai - Cartoon Network\" sbiadendo sul lato destro. Lo stesso tipo di tributo \u00e8 accaduto a Chuck Jones nel 2002 e al partner di Hanna, Joseph Barbera nel 2006, quando ognuno di loro mor\u00ec. Tuttavia, Barbera, a differenza degli altri due, aveva un clip audio della sua voce che suonava nel suo tributo promozionale di Cartoon Network.\nFilmografia.\nLe serie.\nPer la MGM \nA partire dal 1980 la serie fu ripresa ma senza riuscire a rinverdire i vecchi successi.\nPer la Hanna-Barbera Productions\nDoppiatore.\nOltre aver dato la voce a Tom e Jerry, ha anche fatto le grida di Tom, Jerry e Butch nei cortometraggi: \"Primavera per Tom\", \"Lo sterminatore di topi\", \"Vietato pescare\", \"L'armistizio\", \"Non disturbare il can che dorme\", \"S.O.S. paperina\", \"Il gatto del sabato sera\", \"Attenti al cucciolo\", \"Il singhiozzo del cucciolo\", \"L'anatroccolo invisibile\"\nHa inoltre doppiato se stesso nel film d'animazione \"I Flintstones - Matrimonio a Bedrock\" del 1993.\nAttore.\nWilliam Hanna insieme a Joseph Barbera hanno avuto un piccolo ruolo come attori solo in due film:"}
{"id": "384792", "revid": "1371684", "url": "https://it.wikipedia.org/wiki?curid=384792", "title": "Colombo (fumetto)", "text": "Colombo (tragedia di un bighellone) \u00e8 una storia a fumetti creata da Francesco Tullio Altan, in dodici capitoli e un prologo a colori.\n\u00c8 stata pubblicata per la prima volta sulle pagine di \"Linus\" a partire dal dicembre 1976. Verr\u00e0 poi ripubblicata come allegato alla rivista satirica \"Cuore\", sempre a puntate. \u00c8 stata poi pubblicata in volume dalla Gl\u00e9nat nel 1987, ristampata varie volte, e ripubblicata sul volume dedicato ad Altan (\"L'arte di Altan\") per la serie \"I classici del fumetto di Repubblica.\"\nTrama.\nLa storia parla della vita di Cristoforo Colombo, dalla nascita sino alla scoperta dell'America.\nLa storia ci mostra un Colombo totalmente differente da come ce lo saremmo immaginato: grasso, sudato, volgare, che vomita una volta almeno in ogni capitolo.\nAlla fine scoprir\u00e0 il nuovo continente andandogli letteralmente addosso.\nI nativi americani, mostrati per la prima volta nel prologo, paiono molto pi\u00f9 colti e civili del navigatore genovese.\nI compagni di bordo di Colombo, Padre Pietro, Pinz\u00f2n e Lopez, una volta giunti a terra, non esitano ad usare la forza per farsi rivelare dagli abitanti dove si trova l'oro (peraltro senza successo: Padre Pietro commenta \"\"Questi qua l'oro non sanno neanche com'\u00e8. Son cos\u00ec bestiali che non l'hanno nemmeno mai cercato, te lo dico io!\").\nGli Indios reagiscono lottando con le truppe. Colombo, ignaro di tutto ritorna all'accampamento e trova ancora da criticare i suoi compagni. Il romanzo si conclude con il ritorno di Cristoforo dalla Regina, che subito chiede di vedere oro e spezie. Alla triste risposta di Colombo (\"Si \u00e8 fatto il possibile. Niente oro.\") la regina risponde: \"Bravo! Vi farei un bell'applauso, se non avessi le mani occupate!\"\"."}
{"id": "384793", "revid": "19933", "url": "https://it.wikipedia.org/wiki?curid=384793", "title": "Palazzo Bianco di Genova", "text": ""}
{"id": "384795", "revid": "212348", "url": "https://it.wikipedia.org/wiki?curid=384795", "title": "Palazzo Rosso di Genova", "text": ""}
{"id": "384797", "revid": "297059", "url": "https://it.wikipedia.org/wiki?curid=384797", "title": "Concilio di Costantinopoli II", "text": "Il secondo Concilio di Costantinopoli fu convocato dall'imperatore bizantino Giustiniano I (527-565) nel 553 con l'obiettivo di raggiungere una posizione comune alle Chiese d'Oriente e d'Occidente sulla condanna del monofisismo. Tutt'oggi i suoi decreti sono validi sia per la chiesa cattolica che per la chiesa ortodossa, per i vetero-cattolici e per i luterani.\n\u00c8 storicamente ricordato, oltre che per i suoi decreti, per aver originato lo Scisma tricapitolino, che divise la Chiesa d'Occidente per circa un secolo e mezzo.\nCause del concilio.\nLa cristologia monofisita (secondo cui la divinit\u00e0 e l'umanit\u00e0 di Cristo sono racchiuse in un'unica natura), era stata condannata dal concilio di Calcedonia (451). Nonostante ci\u00f2, un secolo dopo i monofisiti erano ancora numerosi e conservavano molti agganci politici alla corte di Costantinopoli. Tra le massime figure a loro favorevoli, vi era la coniuge di Giustiniano, l'imperatrice Teodora.\nGiustiniano, nella sua autorit\u00e0 di legislatore ecclesiastico, promulg\u00f2 nel 543-544 un editto con cui si prefisse di ricucire i rapporti coi monofisiti. Si trattava della \u00abcondanna dei Tre Capitoli\u00bb, testi scritti oltre un secolo prima da tre vescovi, nonch\u00e9 maestri della scuola teologica di Antiochia. In questo modo l'imperatore rigettava le idee diofisite sospettate di nestorianesimo, senza confutare i decreti dei concili ecumenici del passato.\nOttenuto l'assenso dei vescovi d'Oriente, l'approvazione dell'editto incontr\u00f2 un primo ostacolo nella persona del patriarca di Costantinopoli, che si rimise al volere della sede apostolica romana. Giustiniano, volendo chiudere la questione in breve tempo, convoc\u00f2 il pontefice direttamente a Costantinopoli. Nel 546 Papa Vigilio fu prelevato da Roma e condotto forzosamente nella capitale bizantina. Qui fu trattenuto e fu fatto oggetto di pressioni al fine di ottenere la sua controfirma al decreto.\nVigilio invece giudic\u00f2 l'editto imperiale in contrasto con il Concilio di Calcedonia e si rifiut\u00f2 di firmarlo. Il \"domicilio coatto\" a Costantinopoli si protrasse per diversi mesi. Ma alla fine le pressioni della corte ebbero il loro effetto e l'11 aprile 548 (giorno di Pasqua) il pontefice invi\u00f2 al patriarca Mena uno scritto (\"Iudicatum\") che condannava i tre capitoli. Subito i vescovi d'Occidente e dell'Africa respinsero il documento pontificio. Dall'Africa arriv\u00f2 addirittura una scomunica al papa. La chiesa era vicina ad uno scisma. Vigilio ci ripens\u00f2: ritir\u00f2 il suo \"Iudicatum\" e propose all'imperatore la convocazione di un concilio ecumenico.\nGiustiniano, stanco dei cambiamenti di posizione del pontefice, eman\u00f2 un nuovo editto di condanna dei Tre Capitoli (agosto 551). L'editto ottenne l'adesione dei soli vescovi orientali. L'imperatore ed il patriarca Eutichio, successore di Mena, convocarono quindi un Concilio ecumenico a Costantinopoli. Il papa, che voleva che il concilio si tenesse in Italia o in Sicilia, non vi prese parte.\nGiustiniano aveva convocato un numero di vescovi da tutti i cinque patriarcati, in pari numero. A causa dell'assenza del pontefice, parteciparono molti pi\u00f9 vescovi orientali che occidentali. Il Concilio si riun\u00ec il 5 maggio 553 nella basilica di Santa Sofia, la cattedrale di Costantinopoli. Il patriarca di Costantinopoli Eutichio presiedette il sinodo: 165 vescovi, dei quali 8 africani, sottoscrisseo i decreti del concilio, nel quale vennero condannati i Tre Capitoli e l'origenismo. Per conto dell'imperatore, infine, il patriarca Eutichio pretese l'approvazione dei canoni conciliari di condanna del nestorianesimo.\nLa discussione.\nIl concilio di Costantinopoli II, condannando gli scritti di Teodoro di Mopsuestia (maestro di Nestorio), di Teodoreto di Cirro e la lettera che Iba scrisse al persiano Mari (vescovo nestoriano di Seleucia-Ctesifonte dopo il 433), conferma la teologia dei precedenti quattro concili, Nicea I, Costantinopoli I, Efeso e Calcedonia ed attesta la canonicit\u00e0 degli insegnamenti di San Cirillo d'Alessandria che aveva avuto una parte essenziale al concilio di Efeso. Secondo la teologia di Cirillo, Ges\u00f9 Cristo \u00e8 una sola ipostasi con due nature, quella del Logos, cio\u00e8 divina, e la carne, cio\u00e8 l'umana. Le due nature, la divina e l'umana, sono diverse e distinte, e mantengono le loro caratteristiche, ma sono unite nell'unica persona, quella del Logos incarnato. \nAl Concilio fu condannata come eresia anche la dottrina detta apocatastasi.\nCome si \u00e8 detto, Teodoro di Mopsuestia era stato maestro di Nestorio, condannato dal concilio di Efeso del 431. Teodoreto di Cirro aveva scritto contro questo sinodo e contro i dodici anatematismi di Cirillo (approvati ad Efeso) ed in difesa di Teodoro e di Nestorio. Anche la lettera di Iba, dove si afferma che dalla vergine Maria \u00e8 nato un puro uomo, accusa Cirillo di apollinarianesimo (eresia condannata al concilio di Costantinopoli I) ed incolpa il concilio di Efeso di avere condannato Nestorio senza il dovuto esame. Infine, chiama empi e contrari alla retta fede i dodici capitoli pronunciati ad Efeso da Cirillo contro Nestorio e difende Teodoro e Nestorio ed i loro scritti.\nCondannando tali scritti, il concilio riconosceva la retta fede di S. Cirillo, accusato da alcuni di tendenze monofisite.\nIl concilio confermava, infine, la condanna di Apollinare e di Eutiche che avevano affermato un\"unione secondo confusione\". La santa Chiesa predica un\"unione secondo composizione\", cio\u00e8 secondo sussistenza. Questa infatti: a) conserva senza confusione le parti che si unirono nel mistero di Cristo; b) non introduce divisione. Ges\u00f9 Cristo \u00e8 consustanziale a Dio secondo la divinit\u00e0 e consustanziale a noi secondo l'umanit\u00e0, ma non deve essere diviso per parti.\nIl secondo Concilio di Costantinopoli proclamava infine la \"verginit\u00e0 perpetua di Maria\".\nAvvenimenti successivi.\nQuantunque il \"Constitutum\" di papa Vigilio (14 maggio 553), sottoscritto da 16 vescovi, rigettasse 60 proposizioni di Teodoro di Mopsuestia, ma non la sua memoria e si rifiutasse di condannare Iba di Edessa e Teodoreto dai quali era assente ogni sospetto d'eresia e reintegrati nelle loro sedi episcopali gi\u00e0 dal Concilio di Calcedonia, il sinodo, nella VIII sessione del 27 giugno condann\u00f2 nuovamente i tre capitoli (Teodoro, Teodoreto ed Iba) nel medesimo modo con cui li aveva condannati Giustiniano, emettendo una sentenza che si concluse con 14 anatematismi.\nPapa Vigilio, considerata attentamente la questione per sei mesi, temendo le persecuzioni di Giustiniano verso i suoi presbiteri, approv\u00f2 il concilio con una lettera inviata ad Eutichio l'8 dicembre, con la quale \"avendo seguito il consiglio di Agostino\" ritratt\u00f2 il suo parere precedente e condann\u00f2 gli errori dei tre maestri della scuola antiochena.\nI decreti del concilio non furono recepiti dal patriarcato di Aquileia e dai vescovi delle diocesi adiacenti, provocando lo Scisma tricapitolino. Inizialmente anche la Chiesa di Milano si oppose alle conclusioni del Concilio in concordanza con la Chiesa di Aquileia, ma ritorn\u00f2 in tempi abbastanza brevi (573) in comunione con il papa.\nFonti.\nGli atti di questo concilio rimangono solamente in versione latina; in greco, invece, solamente in pochi passi, tra cui i 14 anatematismi. La ricerca pi\u00f9 recente ha dimostrato che gli anatematismi contro Origene non sono da attribuirsi a questo concilio.\nPartecipanti.\nGli atti conciliari riportano diverse liste di vescovi che presero parte al concilio. Si tratta per la maggior parte delle liste delle presenze alle varie sedute, redatte dai segretari all'inizio di ogni sessione; tuttavia, solo per le prime quattro sedute e per quella conclusiva del 2 giugno, i segretari hanno messo per iscritto l'elenco completo dei vescovi presenti, copiando sostanzialmente l'elenco della prima seduta.\nNella seduta finale del concilio, gli atti riportano due liste: quella iniziale delle presenze, con 152 nomi di vescovi, e quella finale delle sottoscrizioni, con i nomi di 165 vescovi. Quest'ultimo elenco \u00e8 anche l'unica lista di sottoscrizioni presente in tutti gli atti conciliari.\nLa maggior parte dei vescovi proveniva dalle province bizantine, sottomesse al patriarcato di Costantinopoli, dell'Asia Minore nelle diocesi civili di Ponto e di Asia, mentre minori erano i rappresentanti delle diocesi di Tracia e dell'Illirico. I patriarchi di Antiochia e di Alessandria, Domnino e Apollinare, erano personalmente presenti con un proprio gruppo di vescovi, mentre il patriarca di Gerusalemme era rappresentato da tre vescovi, Stefano di Rafia, Giorgio di Tiberiade e Damiano di Sozusa. Al concilio presero parte anche alcuni vescovi dell'Africa romana, tra cui Sestiliano di Tunes in rappresentanza di Primoso di Cartagine.\nDiversamente da altri concili, la lista delle sottoscrizioni del 2 giugno non rispetta l'ordine gerarchico proprio delle Chiese orientali e non presenta perci\u00f2 alcuna suddivisione dei firmatari in province ecclesiastiche. Inoltre, l'assenza degli atti originali in greco, rende in alcuni casi problematico ricostruire la forma esatta del nome dei vescovi e delle loro sedi di appartenenza.\nElenco dei vescovi.\nNell'ultima seduta conciliare si trovano le uniche sottoscrizioni riportate dagli atti del concilio. La lista comprende i nomi di 165 vescovi, a cui bisogna aggiungere il vescovo Diogene di Augustopoli, il quale, pur inserito nella lista delle presenze della seduta del 2 giugno, per motivi sconosciuti non sottoscrisse o non pot\u00e9 sottoscrivere gli atti, che furono firmati al suo posto da Megas di Mero.\nL'elenco che segue, con le sedi di appartenenza di ciascun vescovo, \u00e8 quello riportato nell'edizione critica degli \"Acta Conciliorum Oecumenicorum\".\nPer completare l'elenco dei vescovi che presero parte al concilio, a questi 166 vescovi, si devono aggiungere due vescovi che non risultano tra i firmatari delle decisioni dell'ultima sessione, ma che sono inseriti nelle liste di presenza delle diverse sedute conciliari, e cio\u00e8 Foca di Stobi e Fermo di Tipasa."}
{"id": "384798", "revid": "55151", "url": "https://it.wikipedia.org/wiki?curid=384798", "title": "Sannicandro Garganico", "text": ""}
{"id": "384804", "revid": "124318111", "url": "https://it.wikipedia.org/wiki?curid=384804", "title": "Mary Kingsley", "text": "Biografia.\nLa giovent\u00f9.\nFiglia primogenita di George Henry Kingsley (1826-1892), medico e viaggiatore (ed anch'egli scrittore di viaggi) e della moglie Mary Bailey (morta nel 1892). I romanzieri Charles Kingsley ed Henry Kingsley erano suoi zii. Solo dopo la sua morte emerse che i genitori si erano sposati quattro giorni prima della sua nascita.\nNel 1863, i genitori si trasferirono a Highgate, dove nel 1866 nacque il suo unico fratello Charles Vane. Il padre di Mary, viaggiatore entusiasta, era medico privato di numerose famiglie benestanti che accompagnava durante i \"world tour\" e lavorava per il feudatario locale Lord Herbert. Durante le sue frequenti assenze la famiglia conduceva una vita ritirata, Mary era un'adolescente timida e poco proclive alla frequentazione di eventi sociali. Non frequent\u00f2 mai la scuola ma fu una lettrice vorace, per aiutare il padre nella sua passione per l'antropologia impar\u00f2 il tedesco e nella biblioteca paterna si interess\u00f2 di storia naturale, scienze e letteratura di viaggio.\nNel 1879 la famiglia si trasfer\u00ec a Bexleyheath, nel Kent, e nella primavera del 1886 a Cambridge, dove il fratello di Mary frequent\u00f2 il Christ's College. Mary allacci\u00f2 amicizie nella comunit\u00e0 accademica ampliando i suoi orizzonti: nel 1888 un'amica di famiglia invit\u00f2 la giovane a seguirla in una viaggio a Parigi, e con questo breve soggiorno Mary assapor\u00f2 il gusto per i viaggi. Nei quattro anni successivi Mary si dedic\u00f2 alla cura della madre, le cui condizioni di salute si erano tanto deteriorate da portarla alla paralisi. Il padre rientr\u00f2 da un viaggio con la salute devastata dalla febbre reumatica, mor\u00ec nel febbraio 1892, e dopo sole cinque settimane perse la vita anche la moglie.\nSollevata dalle sue incombenze e forte di una rendita di 500 sterline annue, Mary intraprese un breve viaggio alle Canarie, dalle quali ritorn\u00f2 ritemprata nello spirito e piena di iniziativa e di curiosit\u00e0 nei confronti del continente africano, uno dei soggetti principali delle sue letture.\nIl primo viaggio in Africa.\nPart\u00ec da sola per il continente nero nel 1893; il 17 agosto giunse a Freetown, Sierra Leone, diretta verso Luanda. In ottobre incontr\u00f2 Richard E. Dennett a Cabinda dove rimase per due settimane, il materiale raccolto in questo periodo serv\u00ec poi per scrivere l'introduzione del libro di Dennett \"Notes on the Folk Lore of the Fjort-French Congo\" (1898). Mary ritorn\u00f2 a Liverpool nel dicembre del 1893.\nI campioni raccolti durante questo primo viaggio suscitarono l'interesse della comunit\u00e0 scientifica, determinata a condurre ricerche pi\u00f9 approfondite, Mary contatt\u00f2 Albert G\u00fcnther, curatore del reparto di zoologia del British Museum, che le forn\u00ec materiali e conoscenze per raccogliere campioni. Al contempo ottenne l'incarico da parte dell'editore George Macmillan di scrivere un libro sull'Africa occidentale. Il 23 dicembre del 1894 salp\u00f2 da Liverpool diretta a Calabar (nell'odierna Nigeria) dove rimase per circa quattro mesi assistendo la popolazione europea colpita da un'epidemia di vaiolo. In aprile, per studiare le trib\u00f9 cannibali, intraprese un viaggio nell'entroterra, dove incontr\u00f2 la missionaria scozzese Mary Slessor, di cui divenne amica stretta.\nIl secondo viaggio in Africa.\nAgli inizi di maggio, Mary Kingsley inizi\u00f2 il suo viaggio verso il Gabon: risal\u00ec con una nave a vapore fiume Ogoou\u00e9 fino Lamber\u00e9n\u00e9 e ad una missione statunitense a Talagouga, da qui risal\u00ec in canoa fino alle cascate di Ndjol\u00e9. Raggiunse poi il fiume Rembou\u00e9 che discese fino a Libreville. Attravers\u00f2 parte dell'area dei Fang, mai raggiunta da un europeo prima di allora. L'ultima sfida del suo viaggio fu l'ascesa del Monte Camerun seguendo una via mai percorsa prima di allora da altri europei.\nPer allacciare contatti con le popolazioni indigene Mary si improvvis\u00f2 commerciante di gomma, avorio, tabacco e altri beni di produzione locale. Ritorn\u00f2 in patria con una vasta collezione di insetti, molluschi e piante, diciotto specie di rettili e sessantaquattro specie di pesci tre delle quali completamente ignote ed alle quali Albert G\u00fcnther diede un nome a lei dedicato (Brycinus kingsleyae, Brienomyrus kingsleyae e Ctenopoma kingsleyae). Oltre ai campioni riport\u00f2 in patria un grande quantitativo di precisi ed accurati appunti che utilizz\u00f2 come base per i suoi libri, articoli e conferenze.\nIn Inghilterra, le conferenze.\nMary rientr\u00f2 in Inghilterra il 30 novembre del 1895, immediata fu la curiosit\u00e0 della stampa per il non convenzionale viaggio solitario. Mary Kingsley, oltre ad iniziare la redazione del suo primo libro \"Travels in West Africa, Congo Fran\u00e7ais, Corisco and Cameroons\", trascorse i tre anni successivi a scrivere articoli e tenere conferenze, la prima fu nel febbraio del 1896 alla Scottish Geographical Society, il relatore fu un uomo. Il mese successivo fu a Liverpool presso la Liverpool Geographical Society, qui il relatore fu James Irvine, Mary aggiunse al testo una proposta di una riforma del sistema economico imperialistico per l'Africa.\nSostenne, in queste conferenze, una posizione critica nei confronti dei missionari della Chiesa Anglicana a proposito del loro operato nei confronti degli indigeni, che cercavano di convertire, la sua critica riguardava soprattutto l'influenza negativa esercitata sull'opinione pubblica da parte delle idee spesso preconcette dei missionari. Difese gli usi locali tra i quali la poligamia sostenendo che la sostituzione di \"un'ordinata poligamia\" con \"una disordinata monogamia\", ovvero di una moralit\u00e0 derivante da tradizioni e religioni locali con una morale \"importata\" e non radicata aveva condotto alla degradazione questi popoli. Sostenne, curiosamente, che \"un nero non \u00e8 un bianco sottosviluppato pi\u00f9 di quanto un coniglio non sia una lepre sottosviluppata\". Cre\u00f2 scompiglio presso le associazioni proibizioniste la sua difesa del commercio di alcolici in Africa. Su altri argomenti, tuttavia, le sue idee restarono pi\u00f9 conservatrici, ad esempio non diede supporto al movimento femminista delle suffragette.\nIl primo libro divenne un successo e Mary inizi\u00f2 a scrivere il secondo, \"West African Studies\", che venne pubblicato, sempre da Macmillan, nel 1899.\nIl 18 marzo 1898, in occasione del sanguinoso soffocamento della rivolta del Sierra Leone, Mary scrisse una lettera al periodico \"The Spectator\" nella quale espresse la sua critica sull'amministrazione delle colonie africane prendendo spunto dall'introduzione della \"hut-tax\" (che aveva scatenato la rivolta) che lei riteneva incompatibile con gli usi e i sistemi giuridici locali. Joseph Chamberlain, che presiedeva il Colonial Office la invit\u00f2 a proporre un metodo alternativo, a questo scopo Mary Kingsley cerc\u00f2 l'alleanza (poi divenuta amicizia) di John Holt, un imprenditore di Liverpool e sostenitore della Indirect rule.\nSecondo Mary l'amministrazione coloniale non poteva essere affidata a funzionari coloniali avulsi dall'ambiente ma a conoscitori degli usi e delle tradizioni, riconobbe questo ruolo in prima istanza ad antropologi e etnologi, che a suo parere dovevano essere coinvolti nell'amministrazione, ma soprattutto a coloro che avevano interessi diretti nelle colonie, ovvero i commercianti che, in quanto migliori conoscitori degli usi locali, avrebbero dovuto, secondo lei, essere coinvolti in prima persona nelle decisioni amministrative, una sorta di Indirect rule economica. Questa teoria si scontr\u00f2 con la visione di Holt pi\u00f9 improntata al \"laissez faire\" e quindi poco incline al coinvolgimento in questioni amministrative.\nIl ritorno in Africa.\nQueste \"querelle\" la distrassero dalla sua voglia, mai sopita, di ritornare in Africa, di ci\u00f2 ebbe a risentire la sua salute che si deterior\u00f2 lentamente. L'occasione per tornare in Africa le venne dallo scoppio della guerra Anglo-Boera. Part\u00ec l'11 marzo del 1900 ed al suo arrivo a Citt\u00e0 del Capo si offr\u00ec volontaria per l'assistenza ai feriti, venne inviata al Simon's Town Palace Hospital per assistere i prigionieri di guerra boeri. Dopo soli due mesi la febbre tifoide che aveva colpito cos\u00ec tanti suoi pazienti contagi\u00f2 anche lei, Mary Kingsley mor\u00ec il 3 giugno 1900.\nSeguendo le sue ultime volont\u00e0 fu sepolta in mare.\nNella cultura di massa.\nSulla vita e sui viaggi avventurosi di Mary Kingsley \u00e8 stata prodotta dalla Rai (Radiotelevisione Italiana) la serie televisiva \"Lady Travellers\", trasmessa su Rai Storia dal 2015 al 2017."}
{"id": "384805", "revid": "400694", "url": "https://it.wikipedia.org/wiki?curid=384805", "title": "Cr\u00eauza de m\u00e4", "text": ""}
{"id": "384811", "revid": "228587", "url": "https://it.wikipedia.org/wiki?curid=384811", "title": "Grandi speranze", "text": "Grandi speranze (titolo originale \"Great Expectations\") \u00e8 il tredicesimo romanzo di Charles Dickens. Fu scritto e pubblicato a puntate tra il 1860 e il 1861. \u00c8 il secondo romanzo di Dickens, dopo David Copperfield, ad essere stato scritto interamente in prima persona.\nL'opera fu pubblicata per la prima volta a puntate settimanali, dal 1\u00ba dicembre 1860 ad agosto 1861 sulla rivista \"All the Year Round\", periodico diretto dallo stesso Dickens. Ogni puntata in \"All the Year Round\" conteneva due capitoli ed era scritta in modo che \"catturasse\" i lettori, stimolando la loro curiosit\u00e0 verso il fascicolo successivo. La sua prima apparizione in volume fu in tre tomi, senza illustrazioni, nel luglio del 1861.\nConsiderato uno dei pi\u00f9 grandi e pi\u00f9 sofisticati romanzi dell'autore inglese, nonch\u00e9 uno dei pi\u00f9 popolari classici della letteratura vittoriana, ebbe pi\u00f9 di 250 adattamenti sul palcoscenico e sullo schermo. La vicenda ha inizio la vigilia di Natale del 1812 (anno di nascita di Dickens), quando l'orfano ha circa sette anni, e termina nell'inverno del 1840.\n\"Grandi speranze\" appartiene al genere detto \"Bildungsroman\" (romanzo di formazione), ovvero quel tipo di narrazione che segue le vicende del protagonista, partendo spesso dalla primissima infanzia, alla ricerca della piena maturit\u00e0: \"Grandi speranze\" \u00e8 appunto la storia dell'orfano Philip Pirrip, detto \"Pip\", e descrive la sua vita da quando \u00e8 ancora un bambino fino all'et\u00e0 adulta. Il protagonista tenta, nel corso del romanzo, di diventare un gentiluomo. La storia ha inoltre dei caratteri semi-autobiografici, come molte opere dell'autore.\nTrama.\nIl romanzo ha come protagonista Pip (contrazione di Philip Pirrip), un orfano che all'inizio della vicenda ha poco pi\u00f9 di sei anni; vive assieme alla sorella, di molti anni pi\u00f9 grande, e al marito di lei. I rapporti con la sorella non sono molto buoni, poich\u00e9 ella \u00e8 manesca e usa talmente spesso un bastone per picchiarlo che a questo \u00e8 stato perfino dato un nome (Tickler, \"punzecchiatore\"), mentre Pip \u00e8 molto affezionato al cognato fabbro Joe Gargery.\nLa storia si apre con un evento cruciale della vicenda: la vigilia di Natale del 1812 il giovane Pip, che si era recato in visita alle tombe dei familiari nel locale cimitero, incontra un evaso di nome Magwitch che gli impone di portargli del cibo e una lima per segare le catene che ancora lo avvincono. Il bambino, terrorizzato dal delinquente, ruba del cibo dalla dispensa di casa nonostante il timore che la propria sorella lo possa scoprire e punire severamente.La fuga dell'evaso dura, per\u00f2, davvero molto poco: il giorno seguente i soldati lo riacciuffano mentre \u00e8 impegnato in una zuffa con un altro evaso; entrambi vengono rinchiusi nuovamente in galera.\nIn seguito il ragazzo frequenta l'abitazione dell'eccentrica Miss Havisham, una vecchia zitella benestante che vive reclusa volontariamente in casa (la fatiscente \"Satis House\") perennemente abbigliata in abito da sposa, poich\u00e9 decenni prima abbandonata dal fidanzato alla vigilia delle nozze. Qui Pip incontra anche Estella, di cui si innamora; la ragazza, per\u00f2, adottata da Miss Havisham ed educata in maniera signorile, disprezza Pip a causa delle sue umili origini e della sua grossolana educazione.\nPip viene assunto e pagato per essere il \"compagno di giochi\" dell'anziana donna, ma anche se tutti ritengono questo fatto una grande fortuna, il ragazzo non ne \u00e8 granch\u00e9 contento perch\u00e9 entrare in quella casa gli incute un senso di timore, dovuto al fatto che questa \u00e8 sempre buia: condizione imposta, si scoprir\u00e0 a un certo punto, dalla vecchia signora abbandonata il giorno delle nozze dal suo promesso sposo, che le aveva comunicato per lettera di essere fuggito con un'altra. Miss Havisham, sopraffatta dal dolore, aveva deciso di lasciare l'abitazione cos\u00ec com'era al momento dell'apertura della lettera, compresa la torta nuziale che giace ammuffita su un tavolo da decenni; inoltre, Miss Havisham, per vendicarsi degli uomini, aveva deciso di adottare un'orfana bellissima (Estella) per farla diventare oggetto di desiderio di tutti gli uomini senza che potessero mai averla.\nUn giorno, durante un'assenza di Joe, andato a trovare il nipote, Mrs. Gargery viene aggredita da un misterioso individuo (che si sapr\u00e0 in seguito essere Orlick, assistente di Joe) rimanendo per sempre invalida e muta. Pi\u00f9 tardi, dopo che Pip \u00e8 divenuto apprendista alla bottega del cognato fabbro, un avvocato di nome Jaggers gli si presenta dinanzi informandolo d'aver ricevuto una grossa somma di denaro da un misterioso benefattore che desidera per\u00f2 restare anonimo.\nPip ricevuta l'enorme fortuna, crede che gli sia stata donata dalla sua anziana protettrice Miss Havisham, che aveva finito per prenderlo in simpatia. Con le nuove possibilit\u00e0 economiche che si ritrova del tutto improvvisamente ad avere, si aprono appunto per Pip \"grandi speranze\": egli si trasferisce allora a Londra per completare gli studi e per entrare nell'alta societ\u00e0. Nonostante tutto questo, per\u00f2, Pip non riesce ad ambientarsi del tutto nella vita mondana della grande capitale, complice anche la delusione per l'avvenuto matrimonio di Estella con un bruto, Bentley Drummle, che ella stessa ritiene tale.\nAnni dopo Pip, giunto oramai all'et\u00e0 adulta, scoprir\u00e0 che la sua fortuna gli deriva dal malfattore Magwitch; questi era stato deportato in Australia e l\u00ec aveva fatto fortuna, ma aveva serbato intatta tutta la propria riconoscenza e il buon ricordo per il bambino che allora l'aveva aiutato. Magwitch viene a trovarlo a Londra rischiando la vita (\u00e8 infatti sfuggito alla deportazione, \u00e8 stato spiccato contro di lui un mandato di cattura e verrebbe sicuramente impiccato se scoperto); ma la rivelazione getta nella pi\u00f9 profonda disperazione Pip, che si trova tra l'altro a dover nascondere un latitante senza poterlo scacciare perch\u00e9 si macchierebbe in tal modo di una profonda ingratitudine.\nScopre anche che Estella \u00e8 figlia del criminale suo benefattore e di Molly, cameriera di Mr. Jaggers. Nel tempo della permanenza nella City di Pip avvengono fatti importanti: egli stringe una forte amicizia con Herbert ed entra in contatto diretto con l'avvocato Jaggers, l'intermediario che gli ha recapitato i soldi di Magwitch; inoltre muoiono la sorella e Bentley Drummle. Dopo esser stato a trovarla un'ultima volta, Miss Havisham d\u00e0 accidentalmente fuoco al suo strascico da sposa finendo con l'incendiare l'intera abitazione; Pip riesce a salvarla, ma la vecchia alla fine muore a seguito delle gravi ferite riportate.\nPoco dopo Pip riceve un messaggio in cui \u00e8 invitato a recarsi al suo paesino d'origine per discutere di fatti importanti; il protagonista si trova per\u00f2 in una trappola architettata dall'aiuto fabbro di Joe, Orlick, un essere violento e malvagio che lo rinchiude in una baracca con l'intenzione di ucciderlo; Pip si salva solo grazie ad un provvidenziale intervento del caro amico Herbert.I due decidono allora, con l'aiuto anche di Startop, di far fuggire Magwitch in suolo straniero: mettono a punto un piano per permettere a Magwitch di fuggire in barca ma vengono scoperti. Durante la fuga per\u00f2 Magwitch uccide il vecchio compare Compeyson, un artista della truffa (il promesso sposo di Miss Havisham).\nMagwitch \u00e8 condannato all'impiccagione ma muore prima dell'esecuzione. Contemporaneamente, a causa di tutte le spese che ha dovuto sostenere a Londra, Pip non \u00e8 pi\u00f9 in grado di mantenere la sua abituale vita lussuosa n\u00e9 tanto meno di ultimare gli studi, se ne torna cos\u00ec nella cittadina natale; qui ritrova Joe sposato con la sua ex insegnante Biddy.\nIn seguito l'oramai giovane uomo, rimasto del tutto squattrinato, se ne va in Egitto assieme all'amico Herbert e alla moglie di questi, dove comincia a guadagnarsi la vita come impiegato. Undici anni dopo Pip torna davanti alle rovine di Satis House e qui incontra nuovamente Estella, resa umile dal matrimonio con il violento Drummle, il quale ha continuato a maltrattare lei finch\u00e9 non \u00e8 morto per strada. Estella e Pip, prendendosi per mano, decidono di rimanere amici: corre l'anno 1846 e sono passati pi\u00f9 di tre decenni da quando Pip aveva incontrato l'evaso al cimitero.\nFinali alternativi.\nCharles Dickens scrisse due differenti finali per \"Grandi speranze\". La maggior parte delle edizioni del romanzo sono state pubblicate correttamente con il primo finale, o con entrambi, accompagnati dalle note esplicative originali scritte da Dickens.\nPip incontra Estella sulla strada. Suo marito Drummle \u00e8 morto, e lei si \u00e8 appena risposata con un dottore. Estella e Pip si scambiano i convenevoli di rito, dopodich\u00e9 Pip afferma che sebbene alla fine non sia potuta essere sua, egli \u00e8 lieto di vedere che adesso \u00e8 una persona differente, diversa dalla ragazza dal cuore di ghiaccio che Miss Havisham aveva plasmato. Il libro termina con Pip che dice: \u00abLa sofferenza \u00e8 stata pi\u00f9 forte degli insegnamenti di Miss Havisham e le ha dato un cuore per capire quali sono stati i miei reali sentimenti per lei.\u00bb\nPip ed Estella si ritrovano alle rovine della dimora di Miss Havisham:\n\"\u00abSiamo amici\u00bb, dissi, alzandomi e chinandomi su di lei, mentre si alzava dalla panca.\"\n\"\u00abE continueremo ad esserlo anche lontani\u00bb, disse.\"\n\"Le presi la mano nella mia, e uscimmo dal luogo in rovina; e come la nebbia del mattino si era alzata in un tempo lontano, quando avevo lasciato la fucina, cos\u00ec si stava alzando ora la nebbia della sera, e in tutta la vasta distesa di luce quieta che mi svel\u00f2, non vidi l'ombra di un altro distacco.\"\nPersonaggi.\nProtagonisti.\nProtagonista del romanzo (narrato in prima persona), \u00e8 un orfano allevato dalla sorella e dal cognato; ricevuto molto denaro da un benefattore sconosciuto che egli pensa essere Miss Havisham, una nobile che l'ha preso sotto la sua protezione, si reca a Londra per studiare e qui scopre che il benefattore \u00e8 Magwitch, un forzato che egli aveva aiutato a evadere; spesi tutti i soldi, si unisce a Estella, che ama da sempre.\nForzato che Pip ha aiutato a evadere, gli dona anonimamente molti soldi perch\u00e9 ha fatto fortuna in Australia, per la quale si \u00e8 imbarcato; tornato a Londra per incontrare Pip (nel frattempo quest'ultimo gli dar\u00e0 il nome di Provis, per evitare che il galeotto venga riconosciuto), viene scoperto e condannato alla forca, ma muore prima dell'esecuzione.\nOrfana allevata da Miss Havisham per vendicarsi sugli uomini, che la desiderano a causa del suo aspetto ma che non avranno mai, si ribella a questo destino con grande dolore della vecchia e sposa Drummle, che per\u00f2 la maltratta; incontrato Pip, che aveva in passato umiliato, diventa sua amica.\nPersonaggi secondari.\nMarito della sorella di Pip, \u00e8 un fabbro per cui Pip prova un profondo affetto; ha un assistente di nome Orlick.\nSorella di Pip e il cui nome completo \u00e8 Georgiana Maria, molto pi\u00f9 grande di lui, moglie di Joe, \u00e8 manesca e maltratta il fratello con un bastone cos\u00ec usato a cui \u00e8 stato perfino assegnato un nome, ma si ritiene in diritto di picchiarlo perch\u00e9 continua a faticare per mantenerlo; muore verso la met\u00e0 del libro.\nMalvagio assistente di Joe; cerca di uccidere Pip, che ha sempre odiato, ma il suo tentativo viene sventato.\nForse il pi\u00f9 importante fra i personaggi secondari, \u00e8 una vecchia nobile; in giovent\u00f9 il suo promesso sposo le sped\u00ec una lettera, recapitata proprio il giorno del matrimonio, in cui spiegava di essere fuggito con un'altra donna, per cui ella, sopraffatta dal dolore, decise di lasciare la sua casa immutata da quel momento, compresa la torta che rimase ad ammuffire su un tavolo per interi decenni, e di oscurarla completamente anche di giorno; per vendicarsi sugli uomini adotta Estella, una bellissima ragazza che secondo i suoi progetti nessuno potr\u00e0 mai avere; muore accidentalmente avvicinandosi troppo al caminetto; viene tratta in salvo da Pip, ma avendo subito gravi lesioni sul torso e sulla gola muore.\nFiglio di Matthew Pocket (precettore di Pip) sviluppa una forte amicizia con Pip che chiama Handel in onore a: \"Il fabbro armoniso\" composizione musicale di Handel, appunto. (I due si erano gi\u00e0 incontrati quando erano bambini a casa di Miss Havisham, Herbert era infatti il \"giovane pallido\" con cui Pip si batte). Pip verser\u00e0 una parte del suo patrimonio per aiutarlo ad avvicinarsi al mondo degli affari, tenendolo all'oscuro di tutto. Herbert, salva Pip dalle grinfie di Orlick, che voleva ucciderlo, grazie a un tempestivo intervento. \nIntermediario che recapita i soldi di Magwitch a Pip con il quale quest'ultimo entra in contatto a Londra."}
{"id": "384812", "revid": "729019", "url": "https://it.wikipedia.org/wiki?curid=384812", "title": "Joseph Hooker", "text": " Fu ufficiale di carriera nell'esercito statunitense e general maggiore nell'esercito dell'Unione durante la guerra civile americana.\nBiografia.\nNonostante abbia prestato servizio durante tutta la guerra generalmente con distinzione, \u00e8 meglio ricordato per l'incredibile sconfitta ad opera dei Confederati comandati dal generale Robert E. Lee nella battaglia di Chancellorsville nel 1863.\nOggi riposa nel cimitero Spring Grove di Cincinnati, Ohio."}
{"id": "384813", "revid": "6923", "url": "https://it.wikipedia.org/wiki?curid=384813", "title": "Secondo concilio di Costantinopoli", "text": ""}
{"id": "384814", "revid": "1005847", "url": "https://it.wikipedia.org/wiki?curid=384814", "title": "Luigi Gerardo Napolitano", "text": "\u00c8 stato direttore dell'istituto di aerodinamica dell'Universit\u00e0 degli Studi di Napoli \"Federico II\", presidente e fondatore del MARS (Microgravity Advanced Research and Support), primo presidente del CIRA (Centro Italiano Ricerche Aerospaziali) oltre che consulente per NASA e ESA.\nBiografia.\nAllievo del generale Umberto Nobile, si \u00e8 laureato al politecnico di Napoli (oggi facolt\u00e0 di Ingegneria dell'Universit\u00e0 degli Studi di Napoli Federico II) e successivamente ha conseguito il dottorato presso il Politecnico di Brooklyn, New York sotto la guida del Prof. Antonio Ferri. \u00c8 stato docente all'Universit\u00e0 di Berkeley in California e alla Sorbona di Parigi facendo parte dell'Accademia Nazionale dei Lincei dal 1990.\nIn Italia ha insegnato Aerodinamica presso l'Universit\u00e0 degli Studi di Napoli Federico II, firmando oltre duecento pubblicazioni.\nEredit\u00e0.\nOggi porta il suo nome l'Istituto di Aerodinamica della Federico II, gi\u00e0 intitolato al suo maestro Gen. Umberto Nobile. Il nome completo \u00e8 \"Istituto dell'Aerospazio Luigi Gerardo Napolitano\". Porta il suo nome anche la galleria al plasma \"Scirocco\" da 70\u00a0MW, in opera presso il CIRA. Nel 1993 viene istituito il Premio Luigi Gerardo Napolitano mentre nel 2006 nasce la \"Luigi Gerardo Napolitano Society\" che ha l'obiettivo di attualizzare e continuare a diffondere il suo pensiero."}
{"id": "384815", "revid": "47767", "url": "https://it.wikipedia.org/wiki?curid=384815", "title": "Partenio", "text": ""}
{"id": "384817", "revid": "125347531", "url": "https://it.wikipedia.org/wiki?curid=384817", "title": "Stadio Partenio-Adriano Lombardi", "text": "Lo stadio Partenio-Adriano Lombardi, gi\u00e0 stadio Partenio, \u00e8 il pi\u00f9 grande impianto stabile per manifestazioni sportive all\u2019aperto di Avellino, costruito da Costantino Rozzi ed inaugurato nel 1971 ospit\u00f2 da allora gli incontri interni dell', sostituendosi cos\u00ec al vecchio impianto di \"Piazza d\u2019armi\". L\u2019origine del nome deriva dalla catena montuosa del Partenio che circonda la citt\u00e0. Successivamente a causa della morte per sclerosi laterale amiotrofica dell'ex capitano dell': Adriano Lombardi il Comune deliber\u00f2 di intitolare a questi lo stadio nel novembre 2011, ufficializzando la cosa durante una cerimonia tenutasi il 7 giugno 2011.\nTerzo stadio della Campania per capienza effettiva, con oltre 26.000 posti, dopo lo Stadio Diego Armando Maradona di Napoli e lo Stadio Arechi di Salerno, nel decennio degli anni '80 arriv\u00f2 ad accogliere quasi 40.000 spettatori.\nSpecifiche dell'impianto.\nRistrutturazione.\nIl 24 giugno 2013 \u00e8 stato presentato il progetto di restyling dello stadio a cura dell'architetto Vincenzo Maria Genovese. Il progetto prevede l'aumento della capienza a 10\u00a0215 spettatori e la tinteggiatura degli spalti con i colori della societ\u00e0. La pista d'atletica \u00e8 stata sostituita da una pavimentazione azzurra con le scritte \"Citt\u00e0 di Avellino e Stadio Partenio Lombardi\" e sotto le due curve sono state stilizzate anche due bandiere tricolore. L'intervento ha previsto anche l'installazione di nuovi tornelli e l'adeguamento dei sistemi di videosorveglianza oltre alla sistemazione del parcheggio per gli ospiti. I lavori sono iniziati il 27 giugno e lo Stadio \u00e8 stato consegnato ufficialmente alla Citt\u00e0 dopo un mese di lavori, con una cerimonia ufficiale svoltasi la sera del 24 luglio successivo. Il 10 dicembre 2014 \u00e8 stato presentato al comune di Avellino, a cui spetta la valutazione insieme ad altre amministrazioni, un progetto di ristrutturazione dell'impianto. Del costo di circa 60 milioni di euro, prevede la demolizione e ricostruzione in lotti dello stadio con una capienza di 21.000 posti e la realizzazione di un'area commerciale e direzionale. Il 24 aprile 2021 \u00e8 arrivata la conferma definitiva della costruzione del nuovo stadio di propriet\u00e0 del club irpino, il quale diventer\u00e0 il sesto proprietario di un impianto moderno in Italia, dopo l'Allianz Stadium di Torino (2011), lo Stadio Friuli di Udine (2013), lo Stadio Benito Stirpe di Frosinone (2016), il Gewiss Stadium di Bergamo (2017) e lo Stadio Giovanni Zini di Cremona (2019).\nI settori.\nTra la Curva Nord e la Tribuna Montevergine \u00e8 presente un'imponente stele in cemento armato (dimensioni: 300\u00a0cm x 900\u00a0cm x 60\u00a0cm) commemorativa della Strage dell'Heysel del 1985, realizzata dall'artista irpino Giovanni Spiniello nel 1986, dal nome \"Heysel '85, per non dimenticare\". L'opera viene presentata in mondovisione in occasione dell'amichevole Italia-Germania Ovest del 5 febbraio 1986.\nUbicazione.\nLo stadio si trova nella Contrada Zoccolari, nei pressi del Palasport Giacomo Del Mauro.\nDista dal centro urbano 3\u00a0km, ed \u00e8 agevolmente raggiungibile dalla stazione ferroviaria e dal raccordo autostradale Avellino-Salerno.\nEventi.\nIl 16 giugno 1980, a causa della mancata concessione dello stadio San Paolo di Napoli, il Partenio ospit\u00f2 uno storico concerto di Lou Reed.\nIl 5 febbraio 1986 ospit\u00f2 la nazionale italiana per la partita amichevole Italia-Germania Ovest (1-2).\nIl 16 maggio 1990 ospit\u00f2 la finale di ritorno della Coppa UEFA tra e (0-0).\nIl 21 aprile 1992 alcuni tifosi dell' piantarono, in segno di protesta, sedici croci di legno sul manto erboso dello stadio; su ogni croce era riportato il nome di un calciatore biancoverde con la data di fine campionato.\nL'11 ottobre 2002, dopo un'adeguata messa in sicurezza, ha ospitato la Nazionale di calcio italiana under 21 nell'impegno valevole per le qualificazioni agli europei di categoria contro la Nazionale di calcio della Serbia Under-21 (4-1).\nIl 28 novembre 2010 l'impianto \u00e8 stato intitolato ad Adriano Lombardi, ex calciatore e allenatore dell'.\nL'11 settembre 2011 l'impianto avrebbe dovuto ospitare il concerto finale del tour Vasco Live Kom '011 di Vasco Rossi, successivamente annullato a causa delle condizioni di salute del cantante.\nNell'agosto 2016 il terreno di gioco viene dotato di erba sintetica, diventando cos\u00ec lo stadio pi\u00f9 grande d'Italia con questo tipo di installazione.\nNel luglio 2019 si sono svolte le qualificazioni di tiro con l'arco della XXX Universiade. Per tale manifestazione, \u00e8 stato oggetto di lavori di ristrutturazione."}
{"id": "384818", "revid": "228587", "url": "https://it.wikipedia.org/wiki?curid=384818", "title": "Abadeh", "text": "Abadeh (in farsi \u0622\u0628\u0627\u062f\u0647) \u00e8 una citt\u00e0 iraniana di 52.042 abitanti. \n\u00c8 situata nella provincia di Fars, a 2011 in una fertile pianura circondata dai monti Ispahan e Shiraz. \u00c8 il capoluogo dello shahrest\u0101n di Abadeh.\nNell'antichit\u00e0 prosper\u00f2 come luogo di sosta delle carovane. Ancora oggi \u00e8 un importante centro commerciale a livello regionale di cereali ed olio di ricino e di sesamo.\nOggi \u00e8 famosa per la lavorazione del legno di pero e bosso."}
{"id": "384820", "revid": "399711", "url": "https://it.wikipedia.org/wiki?curid=384820", "title": "Villa romana", "text": "La villa in et\u00e0 romana era essenzialmente una casa di campagna. Sviluppata in Italia in particolare a partire dall'et\u00e0 tardo-repubblicana, sorgeva come residenza padronale al centro di un complesso di edifici e di terreni destinati alla produzione agricola oppure come luogo per il riposo (\"otium\") dalle attivit\u00e0 e dagli affari (\"negotium\") praticati in citt\u00e0.\nSecondo Plinio il Vecchio e Vitruvio vi erano due tipi di villa: la villa \"urbana\", che era una residenza di campagna che poteva essere facilmente raggiunta da Roma (o da un'altra citt\u00e0) per una notte o due, e la villa \"rustica\", la residenza con funzioni di fattoria occupata in modo permanente dai servi o dagli schiavi che ci lavoravano per i padroni.\nLa villa rustica in et\u00e0 romana.\nLa villa \"Rustica\" in origine era sostanzialmente il nucleo di un'azienda agraria a conduzione familiare, dove veniva prodotto ci\u00f2 che era necessario al sostentamento. Col passare degli anni e l'accrescersi della potenza di Roma, che a ogni conquista trasferiva in Italia centinaia di migliaia di schiavi da sfruttare nei pi\u00f9 svariati lavori, le ville rustiche si fecero sempre pi\u00f9 grandi e sontuose (200-250 ettari sembra comunque la misura media) e la produzione agricola divent\u00f2 un'attivit\u00e0 il cui scopo non era pi\u00f9 semplicemente quello di sfamare il padrone, ma anche e soprattutto di vendere i prodotti in eccesso anche su mercati lontani.\nIn particolare, la villa come azienda agricola fu una forma presente soprattutto in Italia centrale, dalla Campania all'Etruria (celebre la Villa Settefinestre ad Ansedonia) ed \u00e8 stata considerata da alcuni studiosi come la forma produttiva pi\u00f9 originale, efficiente e razionale che l'economia romana abbia prodotto, la pi\u00f9 vicina a sfiorare un modo di produzione propriamente capitalistico. Le produzioni erano differenziate: piantagioni (soprattutto ulivi e vite), altre coltivazioni intensive, orti, pascoli, impianti di trasformazione, depositi, mezzi di trasporto. Si trattava, insomma, di una vera fabbrica rurale organizzata.\nIl lavoro era affidato a una massa di schiavi organizzati con disciplina militare, inquadrati da sorveglianti, schiavi anch'essi, sotto la direzione di un vicario del padrone, il \"villicus\".\nUna organizzazione cos\u00ec complessa necessitava di solide competenze, che i romani non esitarono a tradurre in famosi testi di agronomia, come: il \"De agri cultura\" di Marco Porcio Catone, il \"De re rustica\" di Marco Terenzio Varrone e i libri di Columella.\nLa villa era divisa in diversi settori:\nLa progressiva riduzione degli schiavi, dovuta al concludersi della fase espansionistica dell'Impero romano (II secolo d.C.), costrinse l'aristocrazia fondiaria a cedere una parte sempre pi\u00f9 vasta della terra a coloni. Questi ultimi, a differenza degli schiavi, erano liberi, ma legati al latifondista secondo la forma della \"commendatio\", ovvero in cambio della protezione garantita dal padrone avevano l'obbligo di prestare servizi (corv\u00e9e) e pagare canoni. Nelle ville vigeva la responsabilit\u00e0 collettiva del pagamento delle tasse.\nLa villa urbana in et\u00e0 romana.\nLa villa \"urbana\" pu\u00f2 essere considerata come la sede del prestigio e del benessere dei Romani pi\u00f9 ricchi, il luogo delle relazioni sociali. Col tempo le ville urbane andarono ampliandosi, diventando pian piano simili alle residenze cittadine. Dotate di ogni comodit\u00e0, spesso erano pi\u00f9 grandi delle \"domus\" di citt\u00e0 ed erano auto sussistenti. Potevano avere biblioteche, sale di lettura, stanze per il bagno caldo, freddo e tiepido, una piscina scoperta ed una palestra. Ampi porticati permettevano passeggiate all'aperto. Erano circondate da parchi e giardini molto curati.\nUna delle ville romane pi\u00f9 maestose che si possono tuttora visitare \u00e8 Villa Adriana, a Tivoli. Ma si possono ricordare anche le ville di Baia e Posillipo, la Villa dei Misteri a Pompei, la \"Domus Aurea\" di Nerone a Roma, la villa del Casale di Piazza Armerina, la Villa Romana di Casignana (RC).\nLa villa in epoca medievale.\nDopo le invasioni barbariche, i latifondisti usavano i barbari come \"milizia\" per tenere soggiogati i coloni affinch\u00e9 non si ribellassero.\nDopo l'invasione longobarda le ville rimasero in mano ai latifondisti latini, ma erano particolarmente spremute fiscalmente. Da questo periodo presero a chiamarsi \"curtes\". Ogni \"villa\" o \"curtis\" poteva avere un'estensione tra i 100 ed i 10.000 ettari (in quest'ultimo caso se include area boschiva), anche suddivisi in pi\u00f9 appezzamenti sparsi (anche fino a 40). Poteva essere laica oppure ecclesiastica.\nLa \"Pars rustica\" era divisa in appezzamenti chiamati \"manso\" affidati al singolo colono. I \"mansi\" potevano avere estensione tra 5 e 30 ettari. Esistevano anche mansi liberi da sudditanza, ed erano chiamati \"mansi allodiali\", che potevano anche essere uniti in villaggi. A partire dall'anno mille la \"Pars Dominica\" cominci\u00f2 ad essere venduta a borghesi imprenditori, con redditi ottenuti dai \"diritti bannali\"."}
{"id": "384822", "revid": "1048993", "url": "https://it.wikipedia.org/wiki?curid=384822", "title": "Costantino Rozzi", "text": "Biografia.\nDetto anche \"Il presidentissimo\", \u00e8 noto al pubblico sportivo di tutta Italia soprattutto come presidente dell' (grazie anche alla partecipazione a \"Il processo del luned\u00ec\"). Costruttore edile, realizz\u00f2 gli stadi \"Cino e Lillo Del Duca\" di Ascoli Piceno, \"Via del Mare\" di Lecce, \"Partenio - Adriano Lombardi\" di Avellino, \"Ciro Vigorito\" di Benevento e \"Nuovo Romagnoli\" di Campobasso.\nDiplomatosi geometra con il massimo dei voti nel 1948, prosegu\u00ec la tradizione paterna diventando imprenditore edile. Sposatosi con Franca Rosa, ebbe quattro figli: Annamaria, Fabrizio, Antonella e Alessandra.\nGrande appassionato di calcio, rilev\u00f2 la societ\u00e0 Del Duca Ascoli nel giugno 1968, su proposta dello stesso consiglio direttivo, dichiarando che avrebbe tenuto la carica per un solo anno.\nIngaggiato l'allenatore Carlo Mazzone, Rozzi riusc\u00ec nel giro di soli quattro anni a traghettare la squadra nel campionato cadetto, fino a giungere, nella stagione 1974-75, alla massima divisione. Fino alla morte di Rozzi essa vi avrebbe poi disputato quattordici campionati, conquistandosi cos\u00ec una tradizione di tutto rispetto fra i club minori. Grazie al contributo di Costantino Rozzi l' \u00e8 diventata la societ\u00e0 calcistica pi\u00f9 blasonata delle Marche e una delle pi\u00f9 importanti del centro Italia. Lungimiranti in tal senso le intuizioni di mercato del \"Presidentissimo\", che ha saputo portare nel corso degli anni nel Piceno campioni quali Adelio Moro, Pietro Anastasi, Liam Brady, Bruno Giordano, Dirceu, Walter Junior Casagrande, Pedro Antonio Troglio, Oliver Bierhoff e Walter Novellino.\nLa tenace difesa di questo calcio provinciale, unita alle sue doti di schiettezza, simpatia e verve popolare, fecero del \"Presidentissimo\" una vera icona del calcio dell'epoca, insieme ad altri storici presidenti come Romeo Anconetani, Angelo Massimino e Antonio Sibilia.\nCostantino Rozzi mor\u00ec il 18 dicembre 1994; il giorno prima era stato operato d'urgenza per una grave emorragia digestiva, probabilmente su base neoplastica; si stima che oltre 20 000 persone resero omaggio alla salma. Il funerale fu celebrato nella cattedrale di Ascoli Piceno.\nDopo la sua morte per l'Ascoli si susseguirono diversi presidenti (tra cui il fratello di Costantino, Elio), in un periodo di permanenza in Serie C1 e Serie B, riuscendo solo dopo 13 anni, per ripescaggio nella stagione 2005-2006, ad avere un posto in Serie A.\nCostantino Rozzi ricevette nel 1989 la laurea honoris causa in sociologia dal rettore Carlo Bo presso l'Universit\u00e0 degli Studi di Urbino. A Rozzi sono intitolati: la curva sud dello stadio \"Del Duca\", che tradizionalmente ospita la tifoseria bianconera, un viale, una piazza nei pressi dello stadio stesso e un palazzetto per lo sport a Villa Pigna, frazione di Folignano (AP).\n lo deve, in gran parte, all'impegno e alla dedizione di Costantino Rozzi, che nelle vesti di presidente del circolo culturale Lions Club si impegn\u00f2 in prima persona, a partire dagli anni settanta, per portare una Facolt\u00e0 di Architettura nel capoluogo piceno."}
{"id": "384824", "revid": "547992", "url": "https://it.wikipedia.org/wiki?curid=384824", "title": "Stadio Cino e Lillo Del Duca", "text": "Lo stadio Cino e Lillo Del Duca \u00e8 l'impianto calcistico della citt\u00e0 italiana di Ascoli Piceno. Ospita le gare casalinghe dell'Ascoli Calcio 1898. \u00c8 intitolato alla memoria dei fratelli Cino e Lillo Del Duca, imprenditori piceni nel ramo dell'editoria, fondatori (per conto di Enrico Mattei) del quotidiano \"Il Giorno\" e munifici sostenitori della societ\u00e0 calcistica cittadina.\nStoria.\nLa costruzione dello stadio inizi\u00f2 nel 1955 per conto dell'amministrazione comunale di Ascoli Piceno che affid\u00f2 l'incarico all'impresa Brandimarte Ado. L'impianto fu inaugurato il 12 maggio 1962 con un incontro fra le rappresentative dilettantistiche di Italia e Inghilterra. \nL'impianto (all'epoca chiamato informalmente \"delle Zeppelle\", denominazione mutuata dall'omonima via che lo lambisce) era di tipo polifunzionale: intorno al rettangolo di gioco si sviluppava la pista di atletica leggera; gli spalti erano costituiti da un solo anello ellittico (cosiddetto \"parterre\") e due tribune rialzate sui lati lunghi, delle quali una provvista di copertura. La curva nord fu in parte realizzata sfruttando la pendenza naturale del terreno. La capienza era di circa 15\u00a0000 spettatori.\nNell'estate 1974, a seguito della prima promozione dell'Ascoli in Serie A, lo stadio fu sottoposto a lavori di ampliamento dall'impresa edile di propriet\u00e0 del patron bianconero Costantino Rozzi: grazie a una nuova tecnica costruttiva basata sull'uso di strutture cementizie prefabbricate, in soli 100 giorni le due curve vennero soppalcate con un secondo anello, mentre il \"parterre\" fu ampliato, cos\u00ec da portare la capienza del \"catino\" a 40\u00a0000 unit\u00e0. La medesima tecnica edilizia fu poi riutilizzata dall'impresa Rozzi per la costruzione di altri stadi in altre regioni d'Italia.\nNel corso degli anni, a seguito dell'irrigidimento dei regolamenti di sicurezza, l'agibilit\u00e0 al pubblico fu ridotta dapprima a 34\u00a0110 (negli anni ottanta), quindi a 28\u00a0000 (negli anni novanta), 24\u00a0058 (nell'agosto 2005) e infine a 20\u00a0550 posti.\nA seguito degli scontri tra tifosi ascolani e interisti a margine della partita di campionato del 9 ottobre 1988, in cui rimase gravemente ferito il giovane Nazzareno Filippini (poi morto in ospedale otto giorni dopo), si provvide a recintare i settori delle gradinate, cos\u00ec da separarli e impedire alle avverse tifoserie di venire a contatto. Sempre negli anni ottanta furono ricavati dei locali al di sotto della tribuna est (che inizialmente ne era sprovvista), mentre negli anni 1990 dalla medesima tribuna vennero rimossi i seggiolini, ormai vecchi e logori. Nei primi anni 2000 vennero installate nuove panchine semi-interrate, al fine di non intralciare la visuale degli spettatori nella tribuna ovest, sulla quale venne altres\u00ec ricavata la sala dedicata agli operatori GOS.\nDurante la pausa invernale del campionato di Serie A 2005-2006, l'Ascoli Calcio finanzi\u00f2 il rinnovamento dell'impianto di drenaggio e irrigazione del terreno di gioco, che venne altres\u00ec rizollato e delimitato nelle misure di 105 x 68 metri. Al contempo si provvide a rimuovere la logora e inutilizzata pista d'atletica, in luogo della quale venne steso dell'asfalto, che fu poi verniciato di bianco e nero.\nA seguito degli scontri di Catania del 2 febbraio 2007, anche il \"Del Duca\" fu interessato da modifiche strutturali volte a migliorarne il livello di sicurezza. A spese della societ\u00e0 furono posizionati tornelli a ogni entrata e una rete di telecamere per la videosorveglianza; tutt'intorno allo stadio venne quindi posta in opera una recinzione prefabbricata antisfondamento. Nella stessa stagione calcistica vennero sostituiti i riflettori sulle torri-faro e furono riverniciati i gradoni e le ringhiere della curva nord superiore. \nProblemi statici: demolizione tribuna Est (2015) e curva Sud (2020).\nCol passare degli anni le strutture dello stadio hanno palesato una crescente obsolescenza: nell'aprile 2015 un'analisi statica su tutto l'impianto fece emergere fattori di rischio inerenti la tribuna Est, che fu quindi inibita al pubblico e poi integralmente demolita nell'ottobre 2015. \nNell'estate 2016 la tribuna Ovest fu oggetto di un restyling completo dei locali interni (area hospitality, sala stampa, tunnel che collega spogliatoi al campo da gioco) e degli esterni, con la realizzazione di sei \"skybox\" e di una nuova area stampa. Nelle pareti esterne della stessa tribuna vennero altres\u00ec sostituite le gigantografie (posizionate a fine anni novanta) con delle nuove raffiguranti il nuovo stemma societario e l'effigie di alcuni giocatori ascolani. A spese del comune di Ascoli Piceno venne poi ammodernato l'impianto di illuminazione.\nUlteriori problematiche strutturali insorsero a seguito del sisma del 2016, che danneggi\u00f2 la copertura della tribuna Ovest e la curva Sud, rendendo inagibili ambedue i settori. Il 28 novembre 2016 ebbero quindi inizio i lavori di smantellamento della copertura della tribuna Ovest e per la costruzione di una curva Sud provvisoria eretta in tubi d'acciaio all'interno del vecchio \"catino\".\nNell'estate 2017 la tribuna Ovest fu oggetto di lavori di impermeabilizzazione completa delle sue pareti esterne e d'installazione sulla gradinata di nuovi seggiolini colorati in bianco e nero. Avendo inoltre il regolamento della Serie B 2017-2018 portato da 7 a 12 il numero di giocatori convocabili come riserve, le panchine vennero ampliate.\nL'installazione dei seggiolini prosegu\u00ec nell'estate 2018 sulla curva Sud provvisoria e su parte della curva Nord inferiore; nell'ottobre successivo la tribuna ovest superiore venne dotata di una nuova copertura removibile in acciaio, mentre il settore distinti nord-est venne adeguato per ospitare le tifoserie ospiti. In tal modo la curva Nord \u00e8 tornata ad accogliere la tifoseria locale.\nIl Comune di Ascoli Piceno provvide a finanziare con 2,5 milioni di euro la completa ricostruzione della tribuna Est, annullando la distanza col terreno di gioco: la nuova tribuna, denominata \"tribuna Mazzone\" in onore a Carlo Mazzone, fu inaugurata il 4 maggio 2019 in occasione dell'ultima partita casalinga del campionato di Serie B 2018-2019 contro il .\nLa vecchia curva Sud in cemento, inagibile da ormai quattro anni, fu demolita nel giugno 2020.\nSettori e capienza.\nLo stadio \u00e8 suddiviso principalmente in sei settori: la tribuna coperta ovest (che si suddivide a sua volta in sky box, poltrone vip, poltroncine rosse, poltroncine centrali, poltroncine nord/sud e tribuna stampa), la tribuna coperta est \"Mazzone\" (intitolata all'ex-allenatore bianconero Carlo Mazzone), i distinti ovest (comprendono la tribuna ovest parterre), i distinti est, la curva sud \"Rozzi\" (ora demolita in attesa di ricostruzione intitolata negli anni duemila allo storico presidente Costantino Rozzi), e la curva nord. Esiste anche un piccolo settore, situato nei distinti nord-ovest parterre, per gli spettatori disabili.\nMedia spettatori.\n&lt;graph&gt;{\n \"version\": 2,\n \"width\": 551,\n \"height\": 203.45,\n \"data\": [\n \"name\": \"table\",\n \"values\": [\n \"x\": 2001,\n \"y\": 7526\n {\n \"x\": 2002,\n \"y\": 8391\n {\n \"x\": 2003,\n \"y\": 5962\n {\n \"x\": 2004,\n \"y\": 6095\n {\n \"x\": 2005,\n \"y\": 12466\n {\n \"x\": 2006,\n \"y\": 7209\n {\n \"x\": 2007,\n \"y\": 6413\n {\n \"x\": 2008,\n \"y\": 5237\n {\n \"x\": 2009,\n \"y\": 4942\n {\n \"x\": 2010,\n \"y\": 6012\n {\n \"x\": 2011,\n \"y\": 3091\n {\n \"x\": 2012,\n \"y\": 3081\n {\n \"x\": 2013,\n \"y\": 2598\n {\n \"x\": 2014,\n \"y\": 5145\n {\n \"x\": 2015,\n \"y\": 6453\n {\n \"x\": 2016,\n \"y\": 5517\n {\n \"x\": 2017,\n \"y\": 5744\n {\n \"x\": 2018,\n \"y\": 6033\n {\n \"x\": 2019,\n \"y\": 6659\n ]\n ],\n \"scales\": [\n \"name\": \"x\",\n \"type\": \"ordinal\",\n \"range\": \"width\",\n \"zero\": false,\n \"domain\": {\n \"data\": \"table\",\n \"field\": \"x\"\n },\n \"name\": \"y\",\n \"type\": \"linear\",\n \"range\": \"height\",\n \"nice\": true,\n \"domain\": {\n \"data\": \"table\",\n \"field\": \"y\"\n \"axes\": [\n \"type\": \"x\",\n \"scale\": \"x\"\n {\n \"type\": \"y\",\n \"scale\": \"y\"\n ],\n \"marks\": [\n \"type\": \"rect\",\n \"from\": {\n \"data\": \"table\"\n \"properties\": {\n \"enter\": {\n \"x\": {\n \"scale\": \"x\",\n \"field\": \"x\"\n \"y\": {\n \"scale\": \"y\",\n \"field\": \"y\"\n \"y2\": {\n \"scale\": \"y\",\n \"value\": 0\n \"fill\": {\n \"value\": \"steelblue\"\n \"width\": {\n \"scale\": \"x\",\n \"band\": \"true\",\n \"offset\": -1\n}&lt;/graph&gt;\nEventi sportivi internazionali.\nCalcio.\nL'impianto ascolano ha ospitato partite di rilievo, come Italia-Portogallo nel 1985 e lo spareggio di campionato di Serie B della stagione 1991-92 fra il e la Casertana per evitare la retrocessione in Serie C1. La partita Chieti- dell'ultima giornata del campionato di Serie C1, girone B (stagione 2003-04) fu giocata al \"Del Duca\" per permettere ai tantissimi tifosi calabresi di salutare la propria squadra neopromossa in Serie B.\nIl 5 marzo 2014, ha ospitato l'incontro Italia-Polonia (0-1) delle nazionali under 20, valido per il Trofeo delle 4 nazioni.\nRugby.\nNel 2008 si pens\u00f2 a tale impianto per ospitare uno dei tre \"test match\" autunnali dell' di rugby, quello contro i Pacific Islanders del 22 novembre 2008 che poi si tenne a Reggio Emilia; un anno pi\u00f9 tardi il \"Del Duca\" ha ospitato uno dei \"test\" autunnali del 2009, tra le nazionali di e . Nel novembre del 2014, sempre per il \"test match\", lo stadio di Ascoli ha ospitato ancora una volta l'incontro Italia-Samoa.\nEcco gli incontri di rugby disputati:\nEventi e circostanze non sportive.\nConcerti.\nLo stadio \"Del Duca\" ha accolto negli anni anche manifestazioni extrasportive, quali concerti di artisti di fama nazionale e internazionale:\nCinema.\nNel 1985 lo stadio ascolano fu tra le location del film \"Mezzo destro mezzo sinistro - 2 calciatori senza pallone\": in particolare vi venne girata la scena della finale della Coppa Mitropa. La riconoscibilit\u00e0 dell'impianto \u00e8 resa inequivocabile dal fatto che, al momento dell'entrata in campo di Margheritoni (interpretato da Andrea Roncato), dietro la panchina s'intravede uno striscione, collocato in tribuna, inneggiante all'Ascoli Calcio."}
{"id": "384827", "revid": "1656258", "url": "https://it.wikipedia.org/wiki?curid=384827", "title": "Forno elettrico a muffola", "text": "Un forno elettrico a muffola o semplicemente muffola \u00e8 un forno utilizzato in chimica analitica e metallurgia, generalmente per lo svolgimento di prove di laboratorio. \u00c8 in grado di raggiungere temperature dai 1000 ai 1800 gradi Celsius, a seconda della potenza e dell'efficienza del materiale refrattario con cui \u00e8 costruita. I campioni sono solitamente depositati al suo interno mediante pinze, e contenuti in crogioli di materiale ceramico.\nIl termine m\u00f9ffola trae origine dal francese moufle (guanto, manicotto) e si riferisce alla camera di materiale refrattario dove vengono posti i materiali da riscaldare per evitare il contatto con la sorgente di calore e i prodotti della combustione.\nOltre allo svolgimento di prove di laboratorio, sono molteplici le possibili applicazioni di un forno a muffola, per esempio: brasatura, sinterizzazione, coppellazione, nitrurazione e tempra."}
{"id": "384829", "revid": "1494169", "url": "https://it.wikipedia.org/wiki?curid=384829", "title": "Muffola", "text": ""}
{"id": "384832", "revid": "484362", "url": "https://it.wikipedia.org/wiki?curid=384832", "title": "Acquario civico di Milano", "text": "L'Acquario civico di Milano fu istituito nel 1906, nell'ambito dell'Esposizione Internazionale di Milano, ed \u00e8 l'unico padiglione costruito nel parco Sempione a non essere stato smantellato una volta conclusosi l'evento. \u00c8 il terzo acquario pi\u00f9 antico d'Europa.\nPosizionato nell'attuale area del Parco Sempione, tra l'Arena Civica e il Castello Sforzesco, in pieno centro, \u00e8 stato oggetto per 3 anni di un lungo restauro che ha riportato l'esterno all'antico splendore e ha completamente rinnovato gli interni con nuove vasche, pur mantenendo l'interesse originale: offrire una dettagliata visione degli ambienti acquatici d'acqua dolce e marini italiani.\nStoria.\nLa storia dell'Acquario Civico milanese prende il via nel 1906 quando a Milano si tiene una grande Esposizione Internazionale per festeggiare l'apertura del traforo del Sempione. Quello di Milano \u00e8 pertanto il terzo acquario pi\u00f9 antico d'Europa. Costruito su progetto dell'architetto Sebastiano Locati e per finanziamento del duca Giuseppe Crivelli Serbelloni, presidente della Societ\u00e0 Lombarda per la Pesca e l'Acquicoltura, l'acquario civico di Milano viene inaugurato il 28 aprile del 1906, ed \u00e8 considerato uno degli edifici di maggior pregio e significato del liberty milanese. Due anni dopo la sua inaugurazione, nel 1908, l'Acquario viene inoltre arricchito dalla costituzione di una Stazione di biologia e di bioidrologia applicata.\nL'Acquario continua la sua attivit\u00e0 fino all'agosto del 1943 allorch\u00e9, colpito dalle bombe anglo-americane, viene notevolmente lesionato. Nel 1952 cominciano i primi lavori di sistemazione che, nel 1960, divengono una vera e propria ristrutturazione. Questa ristrutturazione si occup\u00f2 prevalentemente delle vasche e poco fece per la preservazione architettonica dell'edificio. Nel 1963 l'Acquario riapre e, sotto la guida del suo direttore Menico Torchio, ricomincia ad essere operativo sia dal punto di vista della ricerca scientifica sia di quello puramente ostensivo, rivolto al grande pubblico.\nNe diviene Direttore, Mauro Mariani, nel febbraio del 1988 Intorno agli anni '90 si comincia a percepire la necessit\u00e0 di un ulteriore ammodernamento dello storico edificio e della concreta possibilit\u00e0 di una ridistribuzione di tutti gli spazi. Prende dunque il via nel 2003, ad opera degli architetti Piero De Amicis e Luigi Maria Guffanti (con la supervisione scientifica del Direttore dell'Acquario, Mauro Mariani) la ristrutturazione dell'intero edificio che, terminata nella primavera del 2006, ha permesso di restituire alla citt\u00e0 questo importante edificio notevolmente rinnovato, celebrandone, al contempo, I primi cento anni di vita.\nArchitettura.\nLa struttura dell'acquario civico di Milano \u00e8 costituita da una palazzina di stile liberty milanese, con rimandi allo stile della secessione viennese. La facciata, decorata con maioliche floreali prodotte dalla ditta Richard-Ginori e con rilievi in cemento a tema acquatico prodotti della ditta Chini, presenta al centro una statua rappresentante il dio Nettuno, protettore delle acque, opera dello scultore Oreste Lab\u00f2, sotto la quale si trova una fontana caratterizzata dal capo di un ippopotamo dal quale sgorga l'acqua.\nAl piano terreno si trovano le aule didattiche per le attivit\u00e0 con le scuole, sale per ospitare mostre temporanee e un percorso espositivo preciso che si sviluppa lungo un perimetro di forma ellittica. Al primo piano si trova invece la biblioteca dell'acquario.\nLa struttura \u00e8 circondata da un giardino in forma di parco pubblico, nel quale oltre ad un percorso botanico di notevole interesse, si trovano vasche aperte all'esterno con ambienti specifici, come ad esempio quello della palude.\nLa ristrutturazione.\nIl progetto di ristrutturazione iniziato nel 2003 ha portato, oltre al recupero in un linguaggio contemporaneo delle qualit\u00e0 architettoniche e decorative dell'edificio liberty, alla ristrutturazione completa delle strutture dell'acquario, rendendolo pi\u00f9 tecnologicamente avanzato e in grado di offrire al pubblico un ambiente espositivo ed educativo funzionale, accessibile anche agli utenti disabili.\nIl pian terreno \u00e8 stato interamente dedicato al pubblico con la costruzione di aule didattiche per le attivit\u00e0 con le scuole, sale per ospitare mostre temporanee e un percorso espositivo rinnovato esteticamente attraverso giochi di volumi, unitamente alla possibilit\u00e0 di osservare direttamente gli organismi di alcune vasche con il livello dell'acqua basso, senza l'interposizione del vetro.\nNell'atrio, un'ampia scalinata permette l'accesso al seminterrato dove \u00e8 stato creato un nuovo spazio con un bar e una libreria.\nSono state poi realizzate due scale che, dal percorso espositivo, permettono di accedere alla terrazza la quale offre la possibilit\u00e0 di osservare dall'alto il giardino e gli ambienti padani ricostruiti.\nPercorso scientifico dell'acquario.\nIl nuovo percorso espositivo dell'acquario racconta la storia dell'acqua da quando le precipitazioni atmosferiche confluiscono in un torrente montano fino ad arrivare al mare, attraverso i principali ambienti che si formano. Dieci sono le vasche degli ambienti d'acqua dolce e dodici sono quelle dedicate agli ambienti marini, di cui due a cielo aperto. Del mare vengono mostrati i principali ambienti della zona infralitorale, circalitorale e pelagica. Gli ambienti ricostruiti sono italiani e mediterranei, ad eccezione di una vasca fuori percorso che ripropone la scogliera madreporica del Mar Rosso come esempio di possibile evoluzione nei prossimi anni del Mar Mediterraneo. Le vasche di ostensione sono distribuite lungo l'ellisse espositiva, ed i visitatori possono decidere se percorrere questo viaggio seguendo la corrente o risalendola, andando cio\u00e8 dalla montagna al mare o viceversa; un maggior dettaglio degli ecosistemi padani d'acqua dolce sono presentati nel giardino esterno. Oltre alle vasche, nelle sale espositive sono presentati al visitatore filmati, mostre a tema e percorsi interattivi sui diversi argomenti.\nGli ecosistemi riprodotti.\nIl torrente alpino.\n\u00c8 il primo tratto di un corso d'acqua (epirithron) che discende le pendici delle montagne, caratterizzato da acque decisamente fredde (temperatura inferiore a 10\u00a0\u00b0C) e ben ossigenate, da un'elevata pendenza e da un fondo di massi e ghiaia grossolana. La corrente \u00e8 elevata e l'acqua scorre in modo turbolento. Le specie che vivono in questo ambiente si posizionano frequentemente sotto i sassi e hanno caratteristiche morfologiche che consentono la vita in presenza di elevata corrente e bassa temperatura. Piccole dimensioni e corpo piatto (planarie, larve di insetti) permettono di restare protetti fra le fessure o sotto i sassi, appendici uncinate (larve di Ditteri) servono ad ancorarsi alle rocce, gusci protettivi appesantiscono il corpo per non essere trascinati via dalla corrente (Tricotteri), organi adesivi permettono di aderire tenacemente al substrato (\"Ancylus fluviatilis\"). Le piante acquatiche superiori sono rare a causa della corrente che impedisce loro di radicarsi al fondo. Alghe e muschi acquatici come \"Fontinalis antipyretica\" si ancorano tenacemente a rocce o altri substrati duri. La vegetazione riparia \u00e8 costituita soprattutto da bassi cespugli ed erbe. La trota fario (\"Salmo trutta fario\") \u00e8 un vorace predatore con un corpo idrodinamico e una potente muscolatura che le consentono di muoversi anche contro corrente. Di solito questa specie divide lo stesso tratto del corso d'acqua con lo scazzone e la sanguinerola.\nLaghi d'alta quota.\nViene illustrato il percorso del fiume dopo la sua nascita e la vita in un lago alpino.\nL'ambiente umido d'alta quota.\nIn questa fase viene spiegata la vita in una \"pozza montana\" ovvero un lago di ridotte dimensioni.\nFiume montano.\nQuesta sezione presenta un tratto di fiume in montagna. In questo tratto il corso d'acqua si allarga e diventa pi\u00f9 profondo, la pendenza si riduce notevolmente e diminuisce la velocit\u00e0 della corrente. L'acqua, ben ossigenata, \u00e8 meno turbolenta e meno fredda rispetto al tratto precedente: scorre veloce su un fondo di sassi e ghiaia grossolana e rallenta in corrispondenza di pozze e insenature dove spesso si accumula sabbia fine o limo. Qui dominano le alghe e i muschi acquatici e, nelle zone riparate dalla corrente dove il fondo \u00e8 sabbioso, compaiono le prime piante acquatiche come il ceratofillo comune (\"Ceratophyllum demersum\") la brasca increspata (\"Potamogeton crispus\"), il ranuncolo fluitante (\"Ranunculus fluitans\") e la peste d'acqua comune (\"Elodea canadensis\"). Il temolo (\"Thymallus thymallus\") \u00e8 una specie presente particolarmente in questo tratto idrico, facilmente riconoscibile, che condivide questo ambiente col gobione e la trota marmorata. In continuit\u00e0 col tratto precedente, sono presenti molte larve di insetti (efemerotteri, plecotteri, tricotteri) e altri organismi in grado di vivere in presenza di corrente. Tra la vegetazione acquatica trovano rifugio e nutrimento numerosi molluschi gasteropodi e crostacei gammaridi. Il gambero di fiume (\"Austropotamobius pallipes\"), caratteristico di questo ambiente, \u00e8 ormai molto raro a causa dell'inquinamento e dell'introduzione di specie alloctone pi\u00f9 resistenti.\nFiume pedemontano.\nIl fiume si sposta ai piedi dei monti, in una zona tecnicamente denominata \"epipotamon\". Qui il corso d'acqua aumenta di ampiezza, la pendenza si riduce ulteriormente rispetto ai tratti precedenti e la corrente rallenta anche se alcuni tratti si presentano ancora forti. La temperatura dell'acqua subisce notevoli variazioni stagionali e pu\u00f2 raggiungere i 20 \u00b0C. L'acqua, limpida e ossigenata, scorre su un fondo di ghiaia e sabbia grossolana. Accanto a muschi ed alghe filamentose troviamo piante acquatiche come il ranuncolo fluitante (\"Ranunculus fluitans\"), i millefoglie (\"Myriophyllum\"), la brasca comune (\"Potamogeton natans\") e la peste d'acqua comune (\"Elodea canadensis\"). Nei tratti a corrente lenta con fondo sabbioso compaiono le callitriche e le piante palustri.\nLa maggior parte dei pesci presenti appartengono alla famiglia dei ciprinidi, meno esigenti dei salmonidi. Il barbo \u00e8 la specie pi\u00f9 comune in questo tratto di fiume, pesce che ha la caratteristica di riposare durante il giorno e al tramonto si impegna a \"setacciare\" il fondo del fiume coi propri bargigli (organi sensori) per individuare le prede nascoste. Nuotano in queste acque anche lasche, savette, vaironi, triotti e gruppi di giovani cavedani che da adulti conducono vita solitaria.\nI grandi laghi.\nQui viene presentata l'ambiente del lago di Como (Lario), preso ad esempio per rappresentare un ideale di grande lago lombardo.\nFiume in pianura.\nIl cosiddetto \"metapotamon\", il fiume che dopo il tratto pedemontano e lacustre scorre in pianura, con la presenza delle carpe e dei lucci.\nAmbienti artificiali.\nQuesta sezione \u00e8 divisa in due parti e presentano quei corsi d'acqua che esistono in quanto mantenuti e \"lavorati dall'uomo\", ovvero la roggia e il fontanile, tipici della Pianura Padana.\nFoce del fiume.\nDetta anche \"hypopotamon\", \u00e8 l'area dove il fiume si getta nel mare con delta ed estuario dove si ha il rimescolamento di acque dolci e marine. Il fiume scorre molto lentamente su un fondo genericamente sabbioso-fangoso. L'ossigeno disciolto \u00e8 scarso e l'acqua \u00e8 torbida per la grande quantit\u00e0 di materiale trasportato dal fiume. Qui vivono organismi d'acqua dolce e marini in grado di apportare le frequenti variazioni di temperatura e di salinit\u00e0. La ridotta velocit\u00e0 di corrente permette lo sviluppo del plancton vegetale e animale. Potamogeti e miriofilli formano \"foreste subaquee\". Tra la fitta vegetazione, accanto alla cannuccia di palude (\"Phragmites australis\") e alle clarici, compaiono gruppi di tife e di scirpi. Nelle anse del fiume galleggiano le ninfee e il ranuncolo a foglie capillari (\"Ranunculus trichophyllus\").\nLa maggior parte dei pesci sono eurialini, cio\u00e8 sopportano grandi variazioni di salinit\u00e0. \u00c8 questa la zona in cui infatti vive lo storione che risale dal mare per riprodursi, assieme al cefalo, alla passera di mare e all'anguilla, nella fase giovanile. Come nel tratto precedente, gli organismi sono in grado di sfruttare al massimo i basi livelli di ossigeno presenti. Trovano il loro ambiente ideale vermi (oligocheti, tubificidi), numerosi insetti (ditteri, odonati, coleotteri, efemerotteri), crostacei (isopodi), molluschi gasteropodi e bivalvi (\"Dreissena polymorpha\", \"Psidium\").\nAcque salmastre.\nViene qui presentato l'ambiente acquatico tipico della laguna\nPosidonieto.\nVasca che illustra le vaste praterie di posidonia oceanica (\"Posidonietum oceanicae\") presenti nel Mediterraneo.\nPiano infralitorale.\nQuesta sezione \u00e8 divisa in quattro vasche differenti, due delle quali rappresentano gli ambienti costieri marittimi italiani caratterizzati da litorale roccioso, uno \u00e8 dedicato al paesaggio con fondali sabbiosi e uno dedicato esclusivamente al cavalluccio marino, una specie rara e oggi protetta, presente nelle coste italiane del Mediterraneo.\nAmbiente pelagico.\nSezione divisa in due vasche dedicate all'ambiente marittimo italiano, di cui una dedicata interamente alla medusa quadrifoglio, una delle specie pi\u00f9 particolari presenti nei nostri mari.\nIl polpo.\nVasca tematica dedicata interamente al polpo (\"Octopus vulgaris\"), endemico sulle coste italiane.\nI relitti.\nArea che mostra la forte presenza di relitti di imbarcazioni di tutte le epoche all'interno del Mediterraneo. Quanto essi possano essere importanti per la ricerca, cosa rappresentino per l'habitat dei pesci che vivono quel tratto marino e gli eventuali pericoli che possono esservi per la loro presenza.\nScogliera madreporica.\nUn esempio di scogliera marittima dove \u00e8 forte la presenza delle madrepore, viene qui riportato l'esempio del Mar Rosso. Per la scarsa profondit\u00e0 i limitati scambi d'acqua con l'oceano e l'area geografica arida, il Mar Rosso \u00e8 considerato un bacino semi-chiuso con una salinit\u00e0 superiore del 10% a quella degli oceani. I lunghi e ripetuti periodi di isolamento hanno favorito la formazione di molti endemismi. Le scogliere madreporiche, dette anche \"reef\", derivano dall'attivit\u00e0 costruttrice dei polipi delle madrepore. I polipi formano grandi colonie composte da centinaia o migliaia di individui comunicanti tra loro che vivono all'interno di calici calcarei secreti da loro stessi. Le madrepore, per riprodursi, hanno bisogno di condizioni particolarmente stabili, acque calde, limpide, a salinit\u00e0 costante e un substrato duro su cui crescere. Il \"reef\", che fornisce cibo e riparo a migliaia di organismi diversi, \u00e8 un ambiente molto competitivo. I coralli usano cellule urticanti sia per alimentarsi che per conquistare uno spazio, molti molluschi e vermi scavano gallerie nelle madrepore sgretolandole, mentre la stella marina (\"Acanthaster planci\") si nutre dei polipi corallini. Sul \"reef\" del Mar Rosso vivono circa un migliaio di pesci tra cui castagnole, damigelle e pesci pagliaccio. Alcuni sono erbivori come il pesce chirurgo, mentre altri sono predatori come la cernia. La maggior parte si nutre di invertebrati come i coloratissimi pesci angelo e pesci farfalla, tordi e donzelle, pesci palla, pesci scatola e pesci balestra.\nTropicalizzazione del Mediterraneo.\nVasca introdotta per illustrare la tendenza alla tropicalizzazione da parte del Mediterraneo, un problema a cui l'uomo sta cercando di far fronte con l'innalzarsi delle temperature delle acque.\nLa biblioteca specialistica.\nNel 2015 l'Amministrazione comunale ha deciso l'assorbimento della Biblioteca dell'Acquario Civico nel patrimonio della Biblioteca del Museo di Storia Naturale, rinominando quest'ultima Biblioteca del Museo di Storia Naturale e dell'Acquario Civico di Milano. La consultazione dei documenti \u00e8 possibile previa prenotazione presso la sede del Museo di Storia Naturale, Milano."}
{"id": "384834", "revid": "267975", "url": "https://it.wikipedia.org/wiki?curid=384834", "title": "Concilio di Costantinopoli III", "text": "Il Concilio di Costantinopoli, indetto il 7 novembre 680 e chiuso il 16 settembre 681, \u00e8 ritenuto da alcune Chiese cristiane il terzo Concilio ecumenico celebrato nella capitale dell'Impero bizantino. Fu convocato e presieduto dall'imperatore Costantino IV.\nTemi trattati.\nIl Terzo Concilio di Costantinopoli fu il primo che si tenne dopo la perdita di Siria ed Egitto a causa della conquista araba. Se gli imperatori bizantini avevano sempre preferito tutelare i buoni rapporti con le Chiese di Antiochia ed Alessandria, anche a costo di alcune frizioni con Roma, questa volta il \"basileus\" mostr\u00f2 un diverso atteggiamento.\nLa questione dogmatica imperante nel VII secolo riguardava la figura di Cristo e le sue \"volont\u00e0\". Stava avanzando la teoria non ortodossa del monotelismo e del monoenergismo: furono, in effetti, tentativi per riproporre il monofisismo, gi\u00e0 condannato al Concilio di Calcedonia (451).\nGi\u00e0 papa Onorio I (625-638) era stato avvisato della nuova formula \"monotelita\", proposta come conciliante; il papa, perci\u00f2, credette di non scorgere in essa alcunch\u00e9 di sbagliato. Ma non tardarono le reazioni contrarie da parte dei monaci Sofronio (poi patriarca di Gerusalemme) e Massimo il Confessore (poi santo).\nPapa Martino I (649-655), in un concilio svoltosi in Laterano, condann\u00f2 il monotelismo, facendo nascere cos\u00ec divergenze tra la linea propositiva dell'Imperatore, sorretto dal patriarcato di Costantinopoli, e la linea romana.\nNel terzo Concilio di Costantinopoli si arriv\u00f2 ad una conciliazione: Costantino IV, d'accordo con papa Agatone (678-681), condann\u00f2 ufficialmente il monotelismo, in linea con quanto il Concilio di Calcedonia aveva definito nel 451. Il Concilio condann\u00f2 Papa Onorio I e il patriarca di Costantinopoli Sergio I in quanto, pur non avendolo promosso, non ebbero condannato il monotelismo. \nI padri conciliari affermarono, tra l'altro:\nL'imperatore Costantino IV fece accettare dai vescovi orientali presenti al concilio la teoria del Primato di Pietro basato sulla professione di fede dell'apostolo. L'imperatore stesso ebbe a definire il pontefice romano \"Arcivescovo dell'antica, gloriosa Roma e Papa ecumenico\". Il Concilio sanc\u00ec quindi la piena riconciliazione della Chiesa bizantina con la Sede apostolica romana.\nPartecipanti.\nL'edizione critica degli atti conciliari, edita da Rudolf Riedinger nel 1990-1992, in base agli elenchi di presenza e di sottoscrizione contenuti negli atti, riporta, nel secondo volume, un indice dei vescovi che parteciparono al concilio, dal titolo \"Series episcoporum qui praesentes fuerunt et subscripserunt\", per un totale di 166 vescovi presenti o rappresentati al concilio.\nL'elenco riporta nell'ordine:\nFonti.\nEdizione critica degli atti conciliari, in greco e latino, con introduzione in tedesco:"}
{"id": "384835", "revid": "1745361", "url": "https://it.wikipedia.org/wiki?curid=384835", "title": "Troiani (popolo)", "text": "I Troiani erano gli abitanti di Ilio, citt\u00e0 dell'Asia Minore facente parte dell'attuale Turchia moderna, situata in prossimit\u00e0 della costa occidentale sul mar Egeo. Sono chiamati anche 'Teucri'. \u00c8 famosa la mitica guerra di Troia narrata nel poema omerico \"Iliade\". Secondo la leggenda, un gruppo di Troiani, dopo la sconfitta subita dagli Achei nella guerra durata dieci anni e dopo la distruzione della citt\u00e0, fugg\u00ec guidato da Enea e raggiunse l'Italia dove si stabil\u00ec. Le gesta di Enea sono narrate da Virgilio nell'\"Eneide\".\nI Troiani come possibile popolo storico.\nNella Troade vi sono diversi siti archeologici attribuibili alla media e tarda et\u00e0 del bronzo, tra cui spicca quello scoperto da Heinrich Schliemann, probabile fonte d'ispirazione per l'\"Iliade\" e i poemi greci relativi alla guerra di Troia. In particolare la citt\u00e0 omerica sembra essere da riferirsi alla citt\u00e0 storica Troia VI-VII, sorte sul tell di Troia dopo il 1900 a.C., quando l'intera regione fu attraversata da una grande fase di migrazioni di popoli.\nL'appartenenza etnica dei Troiani \u00e8, e resta, sconosciuta, molte sono state le ipotesi fatte nel corso dei secoli.\nIn quell'area, durante la tarda et\u00e0 del bronzo (e la prima et\u00e0 del ferro) sono noti popoli indoeuropei e non.\nPer esempio sono di lingua indoeuropea gli Anatolici, di ceppo antico (cui forse possono essere associati i Peoni nei Balcani), e in particolare i Cari, citati da Omero come alleati dei Troiani e associati sovente ai Lelegi, un'antica popolazione egea da cui proveniva Laotoe, una delle mogli di Priamo. Altre popolazioni indoeuropee giunsero nella regione nella tarda et\u00e0 del bronzo e soprattutto all'inizio dell'et\u00e0 del ferro, come ad esempio: gli Ellenici (e i Macedoni), i Traci, i Daci, i Frigi (questi ultimi citati nell'Iliade e in altri poemi come alleati ai Troiani, ma ancora stanziati nei Balcani, mentre in epoca storica vivevano nell'odierna Turchia) e gli Illirici.\nTra le popolazioni della regione vi erano anche alcuni gruppi etnici di lingua non indoeuropea o preindoeuropea: probabilmente i Pelasgi, mitica popolazione cicladica e greca, presumibilmente i Minoici ed altre popolazioni semi mitologiche come i Mini e i Lapiti. Uscendo dalla mitologia vi erano a Lemno dei parlanti la lingua lemnia, del gruppo delle lingue tirseniche affini all'etrusco. Inoltre, in Anatolia, ci sono buone probabilit\u00e0 di infiltrazioni semitiche, e di lingue ergative isolate o di difficile sistematizzazione come l'urrita e lingue sopravvissute all'arrivo, attorno al 2.000-1.900 a.C. degli indoeuropei di ceppo anatolico. Quest'area era quindi particolarmente frammentata da un punto di vista etnico-linguistico.\nIn Omero i Dardani sono i principali alleati dei Troiani, ma in molti poemi greci questi popoli sono fusi. Esisteva una trib\u00f9 nota come Dardani anche in epoca storica, ma apparentemente non legata a quelli omerici. Appartenevano al gruppo illirico indoeuropeo ed abitavano i balcani meridionali, a nord di Peoni e Macedoni, in territori grossomodo corrispondenti con la regione di Skopje e la repubblica di Macedonia del Nord. Questa assonanza di nomi non \u00e8 per\u00f2 definitiva.\nI Troiani potrebbero essere stato un popolo a s\u00e9 stante, alleato con popoli di lingua simile o diversissima.\nLa principale fonte storica sui possibili troiani \u00e8 rappresentata dagli archivi reali ittiti, se venisse dimostrata fuori d'ogni dubbio la corrispondenza tra Wilusa e/o Truwisa-Tarusia ed Ilios/Troia. Questa citt\u00e0 era uno delle principali di una confederazione di regni (o una lega di citt\u00e0) nota nelle fonti ittite come Arzawa.\nLa lingua luvia, una lingua anatolica indoeuropea, \u00e8 stata ipotizzata come possibile lingua parlata a Troia, in particolare a partire dagli studi di Calvert Watkins del 1986:\nIl nome Priamo ha un'etimologia luvia (o meglio potrebbe essere l'ellenizzazione e la traslitterazione del nome luvio Pariya-muwa, che significa -uomo-eccezionalmente coraggioso), cos\u00ec come quello di 9 dei suoi parenti pi\u00f9 stretti su 16 nominati da Omero. Inoltre esisteva un sovrano Arzawa dell'et\u00e0 del bronzo con un nome simile e associato a Priamo, Piyamaradu, citato come sovrano in documenti ittiti scritti in luvio (il suo nome, in quella lingua, significa dono dei devoti). Alessandro (il secondo nome di Paride) nella forma di Alaksandu \u00e8 noto come signore (ma forse non legittimo Re) di Wilusa nelle fonti ittite, nelle lingue anatoliche il suo nome \u00e8 associabile, anche se con un'etimologia non del tutto chiara, al dio del sole e della guerra, Apaliunas, simile al dio Luvio Aplu, signore della peste, tutti attributi riconoscibili anche nell'Apollo greco classico (ma non nelle fonti micenee). Si tratterebbe dunque di un nome luvio o di origine anatolica affine ma distinta del luvio. Anchise (ed Ettore) potrebbero avere un'etimologia Luvia, Achis in filisteo (lingua di cui si ignora l'origine, forse anatolica o indeoeuropea, ma presto assorbita dalle lingue semitiche circostanti) significava Re-Sovrano-Comandante. Va anche detto che i nomi sono cattivi indicatori della lingua parlata, semmai indicano rapporti culturali stretti; ad esempio molti nomi diffusi in Italia sono di origine semitico-ebraica (Davide, Mattia, Matteo, Gabriele, Daniele, Samuele, Giuseppe, Giovanni, Emanuele, Raffaele, Simone, Tobia, Maria, Rebecca, Ester, Elisa, Elisabetta, Eva, Maddalena, Marta, Sara, ecc.) per l'influenza fortissima che ha avuto la Bibbia, mentre la lingua italiana \u00e8 indoeuropea e neolatina.\nNon disponiamo di archivi o di documenti scritti dell'et\u00e0 del bronzo troiana eccetto 1) un sigillo, di et\u00e0 indefinita, scritto in ittita, 2) un sigillo, in luvio geroglifico, associato a Troia VIIb, 3) due piccoli frammenti, forse in luvio cuneiforme, molto mal conservati e riferibili probabilmente a Troia VI o VII, rinvenuti nel XIX secolo, mal descritti ed in seguito perduti, 4) due tavolette d'argilla frammentarie coperte da segni poco leggibili che, secondo il linguista sovietico Nikolay Kazansky, vanno interpretati come una scrittura, forse lineare, distinguibili sia dal lineare A (minoico) che dal lineare B (miceneo), ma impossibili da interpretare per frammentariet\u00e0 (pochissime sillabe) e cattivo stato di conservazione. Essi per\u00f2 potrebbero essere pi\u00f9 antichi di Troia VI, ed anzi risalire al 2.000 a.C. (Troia V), ovvero all'et\u00e0 precedente alla comparsa del \"vero\" lineare A. Tutti i documenti diplomatici ittiti che nominano Troia e Arzawa sono scritti in luvio.\nIl fatto che gli Ittiti associassero Troia-Wilusa-Ilio con la zona di Arzawa, corrispondente a tutta la costa mediterranea della Turchia nord-occidentale, rafforza l'ipotesi luvia (o altre similari come il cario, parente del luvio); Arzawa era per\u00f2 una confederazione di regni, che (forse) andava dalla Licia alla Troade, in cui potrebbero essere esistiti diversi popoli, ad esempio i Lici (la cui lingua, pur anatolica, fu molto contaminata da superstrati greco-frigi nell'et\u00e0 del ferro) e i Lidi (Lukka in ittita), i Cari (Karkiya o Karkisia in ittita, Krk nei documenti di Ugarit) ed i Lelegi (Lulahi in ittita).\nQuesti popoli presumibilmente parlavano tutti lingue affini (ma distinte, e nel caso del Cario solo ora in via di decifrazione) al Luvio ed erano giunti in quelle zone attorno al 1.900 a.C., e sono anche sovente associati agli etruschi ed ai popoli del mare. Il Luvio (presumibilmente fortemente diviso in dialetti) potrebbe essere stata la lingua parlata in tutta l'Anatolia meridionale dell'et\u00e0 del bronzo, dalla costa prospiciente a Rodi fino ad Alessandretta, ma non si conoscono i confini settentrionali di questa parlata, difficili da identificare proprio per il suo essere anche una lingua franca del commercio e della diplomazia. Infatti era lingua ufficiale di molti stati anatolici (e lingua di cancelleria dell'impero ittita) anche quando la lingua vernacolare era un'altra.\nIn conclusione la possibilit\u00e0 che a Troia si parlasse una lingua anatolica, magari affine al luvio (o al cario-lelegio) esistono, cos\u00ec come \u00e8 possibile, come afferma il linguista e filologo tedesco Joachim Latacz che il luvio fosse la lingua ufficiale, e di cancelleria, della troade e di Troia (essendo anche quella impiegata al riguardo della troade dalla cancelleria imperiale Ittita), quella impiegata per trattare con le altre realt\u00e0 politiche anatoliche, mentre inconoscibile risulti ancora la lingua vernacolare della citt\u00e0.\nUn'altra teoria affermata, tra gli altri prima da Barry Strauss, poi, con maggior rigore metodologico da Louis Godart, immagina invece i Troiani come genti di lingua greca, affine o dentica ai micenei, anche se presumibilmente ibridata culturalmente e linguisticamente con le circumvicine civilt\u00e0 anatoliche. Questa teoria si basa sulla conquista, cronologicamente sincronica, di Ilios e dei siti del Peneloponneso, che in quel caso \u00e8 attribuita all'arrivo degli Achei/Micenei in Grecia. Soprattutto trae origine da Omero e dalle fonti classiche, in cui non vi \u00e8 una forte differenziazione linguistica, culturale, etnica o di cultura materiale tra Greci e Troiani, come essenzialmente confermato dalle ricerche archeologiche, e dall'analisi dei nomi di persone comuni ritrovate nei documenti di LineareB, dove accanto ad Achille e ad altri nomi \"tipici\" degli eroi greci dell'Iliade, abbiamo anche Ettore e Priamo.Rimane per\u00f2 una teoria in buona parte speculativa e priva di prove inconfutabili al suo sostegno, allo stato attuale della ricerca l'origine etnica e le parentele linguistiche dei troiani non sono determinabili con certezza.\nI Troiani nel mito.\nLa mitica citt\u00e0 di Troia riceve il nome dall'altrettanto mitico re \"Tr\u014ds\" (). Quindi \"Troiano\" deriva dalla parola \"Tr\u014dis\" che significa, nipote del fondatore. La citt\u00e0 e la guerra portata contro di essa da una coalizione di popoli greci nel XIII secolo a.C. sono state immortalate da Omero nell'Iliade. La Troia della saga omerica sarebbe stata fondata da Dardano, figlio di Zeus ed Elettra, il quale, giunto nella Troade, ebbe dal re Teucro in dono il territorio su cui fece innalzare l'acropoli che chiam\u00f2 Dardania. I suoi successori ottennero che le mura di Troia fossero costruite da Apollo e Poseidone. Purtroppo Laomedonte non volle pagare la ricompensa pattuita alle divinit\u00e0. Quindi Poseidone per punizione mand\u00f2 nella citt\u00e0 un mostro marino, che fu poi scacciato da Eracle. Ancora una volta Laomedonte rifiut\u00f2 di pagare la giusta ricompensa ad Eracle. Quest'ultimo scaten\u00f2 una guerra contro la citt\u00e0, che venne distrutta, la famiglia reale fu sterminata, tranne l'ultimogenito di Laomedonte, Priamo, che divenne re. Questi spos\u00f2 prima Arisbe, da cui ebbe un figlio, poi Ecuba, con la quale gener\u00f2 diciannove figli tra maschi e femmine, e Laotoe, che gli dette due maschi; ebbe altri figli dalle varie concubine. Paride, figlio di Priamo e di Ecuba, rap\u00ec Elena, sposa di Menelao re di Sparta, provocando una nuova guerra contro Troia, terminata con la conquista e l'incendio della rocca dopo dieci anni di assedio. Dopo la caduta della citt\u00e0 i superstiti fuggirono in Italia: parte con Enea, che giunse nel Lazio, parte con Antenore, destinato a fondare Padova."}
{"id": "384837", "revid": "287204", "url": "https://it.wikipedia.org/wiki?curid=384837", "title": "Ceramica a figure nere", "text": "La ceramica a figure nere \u00e8 una delle tecniche che venivano impiegate per la decorazione della ceramica greca e di quella dell'Antica Roma. Bench\u00e9 il termine indichi propriamente la tecnica, esso viene usato, in ambiente anglosassone utilizzando le convenzionali iniziali maiuscole, anche per indicare lo stile ceramografico tipico del VI secolo a.C., che di questa tecnica si avvalse prevalentemente. Le figure nere furono introdotte a Corinto all'inizio del VII secolo a.C. Ad Atene la nuova tecnica venne adottata senza riserve solo intorno alla met\u00e0 del VII a.C., si svilupp\u00f2 pienamente nell'ultimo quarto (dal 625 a.C.) e raggiunse il suo apogeo nel secolo successivo. A partire dal 530 a.C., fu gradualmente sostituita dalla tecnica detta a figure rosse.\nTecnica.\nLe figure venivano dipinte sulla superficie argillosa del vaso con un impasto di acqua e argilla arricchita di ossidi di ferro; a questa prima fase della lavorazione si aggiungevano in un momento successivo, tramite incisione con strumenti appuntiti, i dettagli delle figure, che venivano ad essere costituiti dall'emergere del colore proprio del fondo. Altri particolari potevano essere aggiunti tramite pigmenti rossi o bianchi. L'ultima fase era il processo di cottura, con la quale gli ossidi di ferro assumevano un colore nero lucido. Si veniva cos\u00ec a determinare uno schema a quattro colori, ma l'unico elemento che la caratterizza e che giustifica l'identificazione della tecnica stessa \u00e8 la presenza delle incisioni. A Corinto dopo l'introduzione delle incisioni vennero subito aggiunti i dettagli rossi, mentre il bianco divenne comune molto pi\u00f9 tardi; ad Atene, alla met\u00e0 del VII secolo a.C., in epoca protoattica, il bianco era gi\u00e0 presente in modo diffuso, mentre il rosso venne introdotto solo nel terzo quarto del VII secolo a.C.\nFigure nere corinzie.\nAll'inizio del VI secolo a.C., dopo il periodo orientale, le figure ricomparvero a Corinto, anche sotto l'influsso della ceramica attica. Lo stile policromo era stato sostituito da un disegno privo di profondit\u00e0 in cui si affermava la tecnica delle figure nere e dove il solo colore aggiunto era ancora il rosso. Corinto restava per lo pi\u00f9 legata al fregio animale, ma nella decorazione di superfici pi\u00f9 ampie si riscontrava il crescente utilizzo di soggetti mitologici; molte di queste scene tuttavia risultavano generiche, prive di un vero interesse narrativo relativo a eventi mitici o umani. La decorazione figurativa dei vasi Corinzi si interruppe intorno alla met\u00e0 del VI secolo a.C., la produzione successiva, di qualit\u00e0 e quantit\u00e0 elevate, si caratterizzava per una decorazione semplice e priva di figure che rimarranno in uso per i piccoli altari in argilla e nei rivestimenti per edifici. Questo cambiamento nella produzione corinzia favor\u00ec enormemente la ceramica ateniese.\nFigure nere attiche.\nIntorno al 625 a.C. la ceramica protoattica si formalizzava nello stile a figure nere, dando inizio ad un nuovo periodo \"classico\", come lo era stato il geometrico, costituito da una tecnica consolidata e da uno stile ben impostato, che perdendo in freschezza e spontaneit\u00e0 acquisiva, grazie alla nuova tecnica, la precisione e l'accuratezza dei contemporanei vasi corinzi.\nPrima della fine del VII secolo a.C., sempre attingendo al patrimonio corinzio, anche gli schemi rappresentativi si erano condensati in poche e ponderate forme, capaci di esprimere attivit\u00e0 e atteggiamenti di uomini e animali. Questo modo di rappresentare il visibile tramite convenzioni facilmente riconoscibili port\u00f2 alla creazione di personaggi tipici come il satiro, l'uomo anziano con i capelli bianchi, l'atleta, l'ubriaco, l'adolescente, fino all'applicazione regolare, dopo il 570 a.C., del colore in funzione simbolica: il bianco per le carni femminili, il nero per quelle maschili.\nPrimo periodo (620-550 a.C.).\n\u00c8 possibile che l'influenza dalla ceramica corinzia nella prima met\u00e0 del VI secolo a.C. ad Atene fosse dovuta alla presenza di vasai corinzi immigrati; la grande quantit\u00e0 di nuove forme vascolari poteva derivare da prodotti importati, ma l'imitazione di stili e soggetti pittorici porta a considerare attendibile quanto riferiscono le fonti sul legislatore Solone, il quale avrebbe favorito e incoraggiato l'immigrazione di artigiani ad Atene.\nUn'importante figura di passaggio dallo stile protoattico alle figure nere \u00e8 stata probabilmente quella del Pittore del Pireo. Il suo vaso eponimo, l\"anfora del Pireo\", \u00e8 un vaso a figure nere dove \u00e8 stato fatto largo uso di incisioni e dettagli sovradipinti in bianco e porpora. L'immagine principale \u00e8 ancora una volta una sfilata di carri e lo stile dei cavalli non \u00e8 molto distante da quello protoattico; significativo \u00e8 invece il leone sotto l'ansa che, con il suo collo massiccio e le grosse zampe, insieme ai limpidi ornamenti di riempimento e alle piante ornamentali, discende da modelli protocorinzi. L'anfora mostra l'abilit\u00e0 del vasaio nell'armonia e nell'equilibrio delle forme, ma anche la minore perizia nell'esecuzione delle figure dipinte, ossia l'assunzione ancora acerba di una tecnica e la ripetizione di forme non personalmente rielaborate. Allo stesso tempo, come altre opere ricondotte alla stessa mano, rappresenta un anello importante nello sviluppo della ceramica attica che da questo momento consolida una durevole attitudine a distinguere tra grandi campi destinati alle figurazioni e fasce decorative destinate a sostenere o alleggerire la parete del vaso.\nIl primo artista attico a figure nere la cui personalit\u00e0 sia abbastanza chiara \u00e8 il Pittore di Nesso; il suo nome deriva da una delle iscrizioni presenti su una monumentale anfora funeraria conservata ad Atene. \u00c8 suo il primo vaso attico trovato in Italia, un territorio che era stato fino a questo momento monopolio commerciale corinzio; il frammento che ci \u00e8 giunto \u00e8 conservato a Lipsia, ed \u00e8 stato trovato a Cerveteri, in Etruria. Inizia in questo momento la competizione commerciale tra ceramica attica e corinzia che sarebbe durata mezzo secolo.\nIl Pittore di Nesso, insieme al Pittore della Gorgone, \u00e8 anche uno degli ultimi esponenti della ceramica monumentale, la cui produzione termina in questi anni probabilmente in seguito alle riforme di Solone. All'inizio del VI secolo a.C. Atene affront\u00f2 una profonda crisi sociale ed economica di cui \u00e8 specchio la decadenza della ceramica del periodo, evidente nella mancanza di opere di primo piano. In questo panorama il Pittore della Gorgone emerge con il suo capolavoro, il dinos del Louvre; bench\u00e9 la forma del vaso si prestasse alla decorazione a zone vi dominano le sfilate di animali e i fregi ornamentali; le figure si trovano solo nella fascia superiore dove i due temi rappresentati si susseguono senza soluzione di continuit\u00e0. Dopo il 580 a.C. la maggior parte dei vasi di pregio ateniesi prender\u00e0 la via dei mari occidentali e anche il dinos del Pittore della Gorgone, come tutta la migliore produzione attica di questo periodo, \u00e8 stato trovato in Etruria.\nAncora legato al Pittore della Gorgone e alle sue radici corintizzanti appare Sofilo, il primo autore di cui ci sia giunto il nome; bench\u00e9 non sia stato un buon disegnatore la sua immaginazione narrativa e le sue scene affollate furono importanti nello sviluppo della pratica compositiva in ambiente attico, rendendolo antecedente immediato di Kleitias. Entro la decorazione del suo dinos frammentario ritrovato in Tessalia Sofilo inser\u00ec, in modo originale, una sorta di didascalia che informava sul soggetto della scena rappresentata; dopo il 570 a.C. le iscrizioni sui vasi diventarono pratica corrente e a volte dotata di funzione esclusivamente decorativa.\nIl vaso Fran\u00e7ois \u00e8 stato trovato a Chiusi in Etruria ed \u00e8 firmato da Ergotimos e Kleitias; il suo vasto repertorio di soggetti lo rende un compendio dei vasi attici dipinti intorno al 570 a.C. Molto nel vaso Fran\u00e7ois \u00e8 derivato da Corinto, ma giunge ormai incorporato nella tradizione attica di cui Kleitias \u00e8 erede. A partire da questo vaso sar\u00e0 la ceramica corinzia ad imitare la ceramica attica cercando di ricrearne il colore dell'argilla attraverso una tecnica detta \"a sfondo rosso\", cio\u00e8 coprendo la terra chiara con un secondo ingubbio aranciato. Inoltre, da questo momento la ceramica attica inizi\u00f2 ad essere importata dalla stessa Corinto.\nIntorno al 580 a.C. in Attica apparve la forma a coppa detta kylix, che rimase da allora una delle forme pi\u00f9 popolari; le coppe di questa prima fase sono chiamate Coppe dei comasti e coprono la produzione fino al 550 a.C. circa. Forma e decorazione sembrano derivare da Corinto dove una coppa simile era divenuta popolare all'inizio del VI secolo a.C., ma la serie include altre forme di derivazione corinzia come il kotyle e la lekane. L'esponente principale del Gruppo dei comasti \u00e8 il Pittore KX (dove K sta per \"komast\"). Alle Coppe dei comasti seguirono le Coppe di Siana, il cui nome deriva dal villaggio di Siana a Rodi, luogo di ritrovamento di due esemplari molto noti. La differenza pi\u00f9 importante, rispetto alla forma precedente, consisteva nell'introduzione del tondo dipinto interno, con una o due figure generalmente racchiuse entro un bordo decorativo; l'innovazione diede luogo, bench\u00e9 vi fossero stati alcuni antecedenti, ad una tradizione che rimase viva per circa due secoli. Le personalit\u00e0 pi\u00f9 note tra i decoratori delle Coppe di Siana sono il Pittore C e il Pittore di Heidelberg, con i quali si inizia una tradizione che porter\u00e0 alla separazione tra pittori di grandi vasi e pittori di coppe. Le Coppe di Siana si datano al secondo quarto del VI secolo a.C., si sovrappongono alle ultime Coppe dei comasti e alle prime Coppe dei Piccoli maestri, restando in produzione fino al 520 a.C. Alcuni esemplari sono stati trovati anche a Corinto.\nPeriodo maturo (570-525 a.C.).\nDopo Kleitias, la nuova generazione torn\u00f2 a prediligere le composizioni ampie e la scena principale assunse nuovamente la stessa importanza che aveva avuto nel protoattico.\nTra il 560 e il 550 a.C. la ceramografia attica attravers\u00f2 un periodo di transizione; le coppe di Siana, che erano state il tipo dominante di coppa nel secondo quarto del VI secolo a.C., vennero sostituite dalle coppe dei Piccoli maestri, sulle quali pi\u00f9 che altrove sopravviveva lo stile elegante e delicato di Kleitias, ed entro le quali si distinguono tre tipologie principali, bench\u00e9 fossero frequenti soluzioni intermedie: lip cup, band cup e Droop cup.\nContemporaneamente, alla base della formazione di Exekias, in assoluto il pi\u00f9 grande artista delle figure nere, colui che ne condusse lo stile ai massimi livelli di espressione, non troviamo questi maestri miniaturisti nati dall'esempio di Kleitias, ma una figura opposta ad essi e tendente al monumentale come il Pittore dell'Acropoli 606. Tra questi due estremi si pongono alcune personalit\u00e0 pi\u00f9 versatili, come Nearchos, che riusciva a combinare sui vasi grandi la delicatezza di Kleitias e un nuovo concetto di umanit\u00e0 quale si pu\u00f2 vedere nel frammentario kantharos, conservato ad Atene, con la preparazione del carro di Achille (Museo archeologico nazionale, Acr. 612). Da queste tendenze nacquero intorno al 550 a.C. le personalit\u00e0 di Exekias e del Pittore di Amasis. Il nome di Lido con le sue robuste qualit\u00e0 deve essere aggiunto a questi due, bench\u00e9 sia un po' pi\u00f9 anziano.\nExekias fu ottimo disegnatore e uno dei pochi ceramisti nel cui lavoro sia possibile riscontrare un cos\u00ec parallelo progredire della forma e dello stile pittorico. All'inizio della sua carriera si trovano prevalentemente anfore a collo distinto, talvolta con zone di decorazione secondaria. Pi\u00f9 tardi la forma si fa pi\u00f9 conica e predominano le anfore a profilo continuo. All'inizio lo stile di Exechias \u00e8 convenzionale e vicino al Gruppo E, ma negli anni quaranta del VI secolo a.C. un'anfora a collo distinto, ora conservata a Berlino (Antikensammlung F1720), gi\u00e0 mostra quelle che saranno le sue future qualit\u00e0 individuali. Gli anni trenta sono gli anni della maturit\u00e0 dei quali \u00e8 esempio l'anfora a profilo continuo del Vaticano (Museo Gregoriano Etrusco 16757 = 344), che mostra su un lato un idillio domestico e sull'altro Aiace e Achille armati e impegnati in un gioco da tavolo; l'intensit\u00e0 della loro concentrazione investe l'intera immagine che acquisisce una sorta di valore universale. L'atmosfera sospesa e carica di tragica grandezza che Exekias ha restituito al suicidio di Aiace rappresentato sull'anfora a profilo continuo di Boulogne-sur-mer (Mus\u00e9e Communal 558) informa persino il Dioniso dell'anfora a collo distinto del British Museum (B210). L'influenza di Exekias sui contemporanei, nello stile pittorico come nelle forme vascolari, fu profonda e duratura ed \u00e8 dal lavoro di Exekias che nacquero lo stile del Pittore di Andocide e dei primi ceramografi a figure rosse.\nDalla met\u00e0 del secolo si diffuse la pratica, gi\u00e0 presente in Lido e nel Pittore di Heidelberg, di impiegare nella decorazione figure astanti, osservatori, indipendentemente dalle necessit\u00e0 del racconto. \u00c8 un tratto formale molto utilizzato dal Pittore di Amasis, un pittore che, in opposizione allo stile di Exekias, si atteneva a rappresentazioni gi\u00e0 tipiche del fregio figurato, con due figure contrapposte, o una inserita al centro di un gruppo pi\u00f9 numeroso, con composizioni simmetriche in cui mai si narrava un evento interiore o intimo e sempre si prediligeva la staticit\u00e0 del quadro. Leggermente pi\u00f9 mosse appaiono le frequenti rappresentazioni di Dioniso e del suo seguito, ma le divinit\u00e0 del Pittore di Amasis, di solito raffigurate in atteggiamenti gentili e misurati, vestite ed acconciate con molta cura, vivono in un mondo indifferente a quello umano, e anche l'anfora al Cabinet des m\u00e9dailles 222 dimostra l'intento sostanzialmente decorativo del suo esecutore.\nIl cambiamento nei soggetti fu in parte conseguenza della forma vascolare maggiormente utilizzata e in parte delle aumentate capacit\u00e0 tecniche e del desiderio di esprimere sentimenti o stati d'animo. La scena tipica sull'anfora a collo continuo non conteneva pi\u00f9 di cinque o sei figure e il soggetto era unico, per queste ragioni non si trovano in questi anni le corse dei carri o le centauromachie, ma si diffondono rappresentazioni come la partenza del soldato o Dioniso in compagnia di pochi intimi. Le figure, pi\u00f9 grandi nella decorazione a pannello, erano sottoposte ad una osservazione pi\u00f9 accurata favorendo un disegno anatomico maggiormente coerente e naturale, bench\u00e9 ancora si evitassero gli scorci. Anche il drappeggio iniziava ad essere studiato e variato entro schemi costruiti attorno ai tre costumi principali: il peplo come lunga e pesante veste piana e decorata, il chitone come abito leggero e mosso da ondulate linee verticali e l'himation indossato come un mantello corto che finiva con pieghe definite in modo formale. L'ornamento secondario perdeva molta dell'importanza che aveva avuto in passato. L'hydria, rimodellata intorno al 550 a.C., aveva comunemente una scena figurata sulla spalla piatta e un ampio pannello sul ventre, bordato ai lati con foglie d'edera. L'anfora a collo continuo veniva decorata con un pannello sul ventre sormontato da una stretta fascia di fiori di loto e palmette. L'anfora a collo distinto poteva avere una scena figurata secondaria intorno alla spalla, decorazioni fitomorfe sul collo, fasce con semplici meandri sotto la scena principale e, dopo la met\u00e0 del secolo, volute intorno alle anse.\nDopo l'introduzione delle figure rosse (530-450 a.C.).\nL'introduzione della tecnica a figure rosse viene datata intorno al 530 a.C.; le figure sui primi vasi nei quali la tecnica si presenta ancora incerta sono state riconosciute stilisticamente affini alle raffigurazioni dei fregi orientale e settentrionale del Tesoro dei Sifni a Delfi, datato con certezza ad un periodo immediatamente antecedente al 524 a.C. L'accurata decorazione incisa sui mantelli e sulle armi di Aiace e Achille, nell'anfora del Vaticano, sembra porsi come una volont\u00e0 di affermazione, da parte di Exekias, della vecchia tecnica contro la nuova, che si serviva del pennello e non del bulino per determinare i particolari delle figure.\nLungi dall'essere immediatamente sostituite dalla nuova tecnica, le figure nere resistevano forti di una tradizione e di una competenza non facilmente sostituibili, malgrado l'attrattiva esercitata dalle figure rosse. Anfore a collo distinto a figure nere continuarono ad essere prodotte nel primo quarto del V secolo a.C.; in seguito la vecchia tecnica verr\u00e0 applicata quasi esclusivamente a vasi di piccole dimensioni e si ritiene estinta entro la met\u00e0 del secolo. L'unica eccezione consiste nelle ufficiali e tradizionali anfore panatenaiche, assegnate come premio ai vincitori dei giochi atletici che si tenevano in occasione delle grandi feste Panatenee ogni quattro anni.\nI primi decenni di compresenza delle due tecniche furono caratterizzati da un evidente eclettismo. Oltre al Pittore di Andocide, colui che viene indicato come probabile inventore della tecnica a figure rosse, si annoverano, tra gli ultimi autori a figure nere, Psiax e l'insieme dei ceramografi anonimi riuniti sotto il nome di Gruppo di Leagros, i quali evidenziano un'altra delle caratteristiche della ceramografia degli ultimi due decenni del VI secolo a.C.: l'animazione e la vivacit\u00e0, opposte allo stile tipico delle figure nere classiche. Le composizioni nelle figure nere del tardo arcaico sono pi\u00f9 dense, con rapporti tra le figure pi\u00f9 elaborati; anche atteggiamenti ed espressioni sono pi\u00f9 pieni e meno trattenuti. Le hydriai del Gruppo di Leagros si distinguono per i grandi riquadri rettangolari sui quali indifferentemente si presentano scene tratte dal mito come scene tratte dal quotidiano. Tipiche del periodo, e riflesso della grande impressione effettuata sugli ateniesi dalla costruzione, ad opera dei Pisistratidi, della grande fontana monumentale chiamata Enneakrounos, sono le hydriai raffiguranti scene di donne che attingono l'acqua alla fontana o di atleti ed efebi che vi si bagnano. Queste scene quotidiane all'aperto facilitarono l'avvicinamento ad elementi paesaggistici i quali, anche se divennero presto schematici e secondari, svolsero nei pittori di vasi a figure nere di questi anni una funzione di rinnovamento tematico con esiti anche singolari, come avvenne in alcune opere del Pittore di Antimene. Un elemento tipico di questa corrente naturalistica era il grande uso del bianco, lo si trova ad esempio sulla parete esterna della coppa firmata dal ceramista Nikosthenes (Louvre, F 123) la quale, malgrado la forma e la tipologia tipiche della generazione precedente, si distingue per una minore attenzione alla figura umana. Molto diffuso nella bottega di Nikosthenes era anche l'uso del bianco come fondo per la decorazione (vedi tecnica a fondo bianco), una tecnica gi\u00e0 introdotta da Nearchos ma non utilizzata dai suoi contemporanei, che continuer\u00e0 ad essere impiegata, seppure non in modo massivo, dai pittori di vasi a figure nere fino ai primi del V secolo a.C.\nAltre ceramiche a figure nere.\nLa ceramica corinzia continu\u00f2 a reggere la concorrenza nella prima met\u00e0 del VI secolo a.C., anche emulando le narrazioni ateniesi e approfondendo gli effetti cromatici. La ceramica laconica raggiunse nel VI secolo a.C. il livello delle officine attiche adottando la tecnica a figure nere soprattutto per la produzione delle coppe, in cui si distinse il Pittore della caccia il quale trattava la decorazione interna come un obl\u00f2, tagliando le scene e le figure e astenendosi dall'adattarle alla forma del tondo. Un'altra forma vascolare cui si applic\u00f2 in Laconia una notevole decorazione figurata fu l'idria, ma la ceramica laconica, al contrario della ceramica attica, tendeva a privilegiare una decorazione ornamentale che mettesse in evidenza soprattutto la forma del vaso; vi si produssero invece grandi quantit\u00e0 di vasi interamente neri, o con sottili fasce decorative a motivo astratto presso l'imboccatura o presso il piede.\nIn Beozia, regione completamente estranea al commercio marittimo, nel VI secolo a.C. si producevano ancora vasi appartenenti alla tradizione subgeometrica, come le coppe a uccelli, di origine greco-orientale, ad uso locale; le officine con produzione a figure nere che comparvero nel secondo quarto del VI secolo a.C. impiegarono immigrati da Corinto e Atene. In Eubea la produzione era totalmente atticizzante.\nNella ceramica greco-orientale le figure nere vengono impiegate a partire dall'inizio del VI secolo a.C. In questo ambito si distingue la ceramica chiota con una produzione di vasi ricoperti da ingubbiatura bianca e decorati sia a contorno con tecnica policroma, sia con la tecnica a figure nere. Le coppe prodotte dai ceramografi riuniti sotto il nome di Piccoli maestri ionici sono in parte collegate alla tecnica a risparmio della ceramica di Fikellura e in parte dipendenti dalle contemporanee coppe attiche a figure nere. Lo stile tardo delle capre selvatiche quale si sviluppa nella Ionia settentrionale d\u00e0 luogo ad una produzione a figure nere di derivazione corinzia dalla quale si sviluppa la ceramica clazomenia.\nUna delle maggiori scuole a figure nere \u00e8 rappresentata dalla ceramica detta calcidese il cui nome deriva dall'alfabeto calcidese presente su alcuni vasi attribuiti a questo stile, ma sulla cui zona di produzione si \u00e8 sempre discusso - una colonia calcidese della Sicilia o della Magna Grecia \u00e8 l'ipotesi maggiormente sostenuta."}
{"id": "384838", "revid": "287204", "url": "https://it.wikipedia.org/wiki?curid=384838", "title": "Fittone resinato", "text": "Il fittone resinato \u00e8 un tipo di ancoraggio per la sicurezza fissato stabilmente in parete.\nIl fittone \u00e8 pi\u00f9 propriamente un golfare in acciaio inox che per ancoraggio chimico, mediante una resina bicomponente (in genere resina epossidica o epossi-acrilica), viene fissato nel suo alloggio (scavato mediante trapano) in parete. Ancoraggi a resine monocomponente (resina poliestere insatura) sono meno duraturi e meno resistenti nel tempo agli agenti atmosferici.\nI fittoni si sono diffusi nell'arrampicata moderna e da alcuni chiodatori, sono spesso preferiti agli spit. In teoria i fittoni sono anche pi\u00f9 resistenti agli agenti atmosferici/ambientali rispetto agli spit, ma non si ha ancora un vero riscontro con il tempo; \nEssendo la parte ultima un anello dalla sezione larga e arrotondata, essi offrono una superficie adatta per lo scorrimento della corda e possono quindi venir usati anche per effettuare calate (realizzando una \"sosta alla francese\" su almeno due di questi ancoraggi), consentendo inoltre di effettuare agevolmente manovre di corda anche con un rinvio o un moschettone a ghiera inseriti nello stesso golfare.\nLa piastrina di uno spit invece ha una sezione molto sottile, per questo il foro della stessa deve essere utilizzato solo per agganciarvi rinvii o moschettoni, e non per passarvi direttamente la corda che altrimenti potrebbe abradersi o addirittura rompersi."}
{"id": "384844", "revid": "2175", "url": "https://it.wikipedia.org/wiki?curid=384844", "title": "Urea nitrato", "text": ""}
{"id": "384847", "revid": "7336", "url": "https://it.wikipedia.org/wiki?curid=384847", "title": "Spartani", "text": ""}
{"id": "384854", "revid": "9498", "url": "https://it.wikipedia.org/wiki?curid=384854", "title": "Metrica latina", "text": ""}
{"id": "384859", "revid": "298055", "url": "https://it.wikipedia.org/wiki?curid=384859", "title": "Elfi (Shannara)", "text": ""}
{"id": "384861", "revid": "287204", "url": "https://it.wikipedia.org/wiki?curid=384861", "title": "Pour le Merite", "text": ""}
{"id": "384864", "revid": "163662", "url": "https://it.wikipedia.org/wiki?curid=384864", "title": "Tito Livio", "text": "Biografia.\nSecondo Girolamo, il quale a sua volta si rif\u00e0 al \"De historicis\" di Svetonio, nacque nel 59 a.C. a Padova.\nQuintiliano ha tramandato la notizia che Asinio Pollione rilevava in Livio una certa \"patavinitas\" (\"padovanit\u00e0\" o peculiarit\u00e0 padovana), da intendersi come patina linguistica rivelatrice della sua origine provinciale, mentre Marziale ricorda l'accentuato moralismo della sua terra, tipico come le sue tendenze politiche conservatrici. Lo stesso Livio, citando Antenore, mitico fondatore di Padova, all'inizio della sua monumentale opera, conferma indirettamente le proprie origini patavine.\nI \"Livii\" erano di origine plebea, ma la famiglia poteva fregiarsi di antenati illustri in linea materna: nella \"Vita di Tiberio\" Svetonio ricorda che la \"Liviorum familia\" \u00abera stata onorata da otto consolati, due censure, tre trionfi e persino da una dittatura e da un magistero della cavalleria\u00bb. Verosimilmente, Tito Livio fu educato nella citt\u00e0 natale, istruito prima da un grammatico, con cui apprese a scrivere in un buon latino e impar\u00f2 altres\u00ec il greco, e poi da un retore, che lo avvicin\u00f2 \u00aball'eloquenza politica e giudiziaria\u00bb. Uno degli avvenimenti pi\u00f9 importanti della sua vita fu il trasferimento a Roma per completare gli studi; fu qui che entr\u00f2 in stretti rapporti con Augusto, il quale, secondo Tacito, lo chiamava \"pompeiano\" ossia filo-repubblicano; questo fatto non compromise la loro amicizia, tanto che godette sempre della stima e dell'ospitalit\u00e0 dell'imperatore, e per suo consiglio il nipote e futuro imperatore Claudio compose un'opera storica.\nNon ebbe tuttavia incarichi pubblici, ma si dedic\u00f2 alla redazione degli \"Ab Urbe condita libri\" per celebrare Roma e il suo imperatore, e si impose ben presto come uno dei pi\u00f9 grandi storici del suo tempo. Fu anche autore di scritti di carattere filosofico e retorico andati perduti. Ebbe un figlio, che egli esort\u00f2 a leggere Demostene e Cicerone, autore di un'opera di carattere geografico, e una figlia, che spos\u00f2 il retore Lucio Magio.\nNon si sa quando sia tornato a Padova, dove mor\u00ec nel 17 d.C., secondo Girolamo: \u00abT. Livius historiographus Patavii moritur\u00bb.\nOpere.\nGli \"Ab Urbe condita libri\".\nIniziata nel 27 a.C., la raccolta \"Ab Urbe condita\" si componeva di 142 libri che narravano la storia di Roma dalle origini (nel 753 a.C.) fino alla morte di Druso (9 a.C.), in forma annalistica; \u00e8 molto probabile che l'opera si dovesse concludere con altri 8 libri (per un totale di 150) che proseguissero fino alla morte di Augusto, avvenuta nel 14 d.C.\nI libri furono successivamente divisi in decadi (gruppi di 10 libri) che avrebbero dovuto coincidere con determinati periodi storici. Dell'intera opera ci \u00e8 pervenuta solo una piccola parte, per un totale di 35 libri, cio\u00e8 quelli dall'I al X e dal XXI al XLV (la prima, la terza, la quarta decade e cinque libri della quinta). Gli altri sono conosciuti solo tramite frammenti e riassunti (\"Periochae\"). I libri che si sono conservati descrivono in particolare la storia dei primi secoli di Roma dalla fondazione fino al 293 a.C., fine delle guerre sannitiche, la seconda guerra punica, la conquista della Gallia cisalpina, della Grecia, della Macedonia e di una parte dell'Asia Minore. L'ultimo avvenimento importante che si trova \u00e8 relativo al trionfo di Lucio Emilio Paolo a Pidna.\nGi\u00e0 il titolo dell'opera d\u00e0 l'idea della grandezza dei propositi dello storico. Livio utilizz\u00f2 il metodo storiografico il quale alterna la cronologia storica alla narrazione, spesso interrompendo il racconto per annunciare l'elezione di un nuovo console, dato che questo era il sistema utilizzato dai Romani per tener conto degli anni. Nell'opera, Livio denuncia inoltre la decadenza dei costumi ed esalta al contrario i valori che hanno fatto la \"Roma eterna\".\nLo stesso Livio afferm\u00f2 inoltre che la mancanza di dati e fonti certe precedenti al sacco di Roma da parte dei Galli, nel 390 a.C., aveva reso il suo compito assai difficile. A rendere pi\u00f9 arduo il compito dello storiografo fu il fatto che non poteva accedere, come privato cittadino, agli archivi e dovette accontentarsi di fonti secondarie (documenti e materiali gi\u00e0 elaborati da altri storici). Allo stesso modo, molti storici moderni ritengono che, per la mancanza di fonti puntuali e precise, Livio abbia presentato per le stesse vicende sia una versione mitica che una versione \"storica\", senza privilegiare nessuna delle due versioni, ma lasciando alla discrezione del lettore la decisione su quale sia la pi\u00f9 verosimile. Nella prefazione \u00e8 l'autore a spiegare che \u00abquanto agli eventi relativi alla fondazione di Roma o anteriori, non cerco n\u00e9 di darli per veri o mentirli: il loro fascino \u00e8 dovuto pi\u00f9 all'immaginazione dei poeti che alla seriet\u00e0 dell'informazione\u00bb (ne \u00e8 un esempio la presenza nell'opera del mito dell'ascensione al cielo di Romolo e di un racconto secondo il quale lo stesso Romolo sarebbe stato ucciso). Il suo talento non va tuttavia ricercato nell'attendibilit\u00e0 scientifica e storica del lavoro quanto nel suo valore letterario (il metodo con cui impiega le fonti \u00e8 criticabile poich\u00e9 non risale ai documenti originali, qualora ve ne siano, ma utilizza quasi esclusivamente fonti letterarie).\nLivio scrisse larga parte della sua opera durante l'impero di Augusto; nonostante ci\u00f2, la sua opera \u00e8 stata spesso identificata come legata ai valori repubblicani e al desiderio di una restaurazione della repubblica. In ogni modo, non vi sono certezze riguardo alle convinzioni politiche dell'autore, dal momento che i libri sulla fine della repubblica e sull'ascesa di Augusto sono andati perduti. Certamente Livio fu critico nei confronti di alcuni dei valori incarnati dal nuovo regime, ma \u00e8 probabile che il suo punto di vista fosse pi\u00f9 complesso di una mera contrapposizione repubblica/impero. D'altro canto, Augusto non fu affatto disturbato dagli scritti di Livio, e anzi lo incaric\u00f2 dell'educazione di suo nipote, il futuro imperatore Claudio.\nNella \"Ab Urbe condita\" (libro IX, capp. 17\u201319) si trova la prima ucronia conosciuta, quando Livio immagina le sorti del mondo se Alessandro il Grande fosse partito per la conquista dell'occidente anzich\u00e9 dell'oriente. Lo storico si dice convinto che, in tal caso, Alessandro sarebbe stato sconfitto dalla maggiore organizzazione dell'esercito e dello Stato romano.\nStile.\nLivio fu sempre accusato di \"patavinitas\" (\"padovanit\u00e0\"); ancora oggi non si \u00e8 riusciti a capire quale sia il significato preciso del termine: la maggior parte dei critici rileva in ci\u00f2 una critica nei confronti dello stile \"provinciale\" dello storico (ma di suddetta provincialit\u00e0 non si rilevano tracce negli scritti a noi pervenuti) mentre altri, come il Syme, ritengono che il termine riguardi pi\u00f9 la sfera morale e ideologica. Questa critica \u00e8 stata mossa inizialmente da Asinio Pollione, politico e letterato romano. Quintiliano defin\u00ec il suo stile come una \"lactea ubertas\" (letteralmente \"abbondanza di latte\"), per indicare che la prosa di Livio \u00e8 scorrevole e allo stesso tempo dolce e piacevole per il lettore. Lo stile di Livio \u00e8 caratterizzato da architetture ben studiate e da un periodare fluente.\nA Livio interessa comporre un'opera dilettevole sulla storia di Roma, non facendolo scientificamente (come faceva Tucidide in Grecia), ma raccogliendo semplicemente le notizie dando cos\u00ec piacevolezza all'opera. Ci\u00f2 lo allontana dallo stile secco e chiuso tipico di Polibio e fa s\u00ec che la sua narrazione venga caratterizzata da sfumature definibili \"drammatiche\", senza eccessi. La storia per lui \u00e8 \"Magistra Vitae\" dal punto di vista morale, vivendo infatti in un periodo difficile per la societ\u00e0 romana riteneva che il modello da seguire per tornare la grande potenza di un tempo sarebbe stato quello degli antichi romani, per primo quello di Romolo. Livio era un grande nostalgico del passato soprattutto riguardo alla morale e ai valori che avevano reso grande Roma, che in quel periodo erano in grande declino.\nLivio attribuisce ai vari personaggi che pone sotto analisi dei caratteri quasi assoluti, facendoli diventare dei paradigmi di passioni (tipi). Un altro elemento tipico della drammatizzazione \u00e8 quello di mettere in bocca ai personaggi dei discorsi, sia in forma diretta che indiretta, informazioni utili ai fini della narrazione, soprattutto per quanto riguarda la parte \"dilettevole\" del suo intento. I discorsi sono infatti costruiti in maniera fantasiosa, e di fatto non sono da prendere come verit\u00e0 storiche oggettive ma come esigenze di stampo narrativo e psicologico. Spesso lo storico padovano rileva come una situazione stia precipitando, quando all'ultimo istante si ha un ribaltamento di fronte inatteso, il tipico procedimento teatrale greco del \"deus ex machina\".\nDal punto di vista prettamente stilistico Livio procede sulle orme di Erodoto (pi\u00f9 fiabesco) e segue il modello di Isocrate, con la sua eloquenza piacevolmente narrativa.\nFama di Tito Livio tra i posteri.\nL'opera di Livio fu un esempio di stile e di rigore storiografico durante l'epoca dell'Impero, venendo copiata nelle biblioteche imperiali. Successivamente, nel Medioevo, il testo fu copiato anche nelle abbazie cristiane. \nLivio ebbe famosi ammiratori, tra cui Dante Alighieri, che nel XXVIII canto dell\u2019Inferno della \"Divina Commedia\" cita un episodio cruento della storia romana, preso da Livio: \"come scrisse Livio, che non erra\". Anche Niccol\u00f2 Machiavelli lo stimava e scrisse i famosi \"Discorsi sopra la prima Deca di Tito Livio\"."}
{"id": "384866", "revid": "6923", "url": "https://it.wikipedia.org/wiki?curid=384866", "title": "Terzo Concilio di Costantinopoli", "text": ""}
{"id": "384868", "revid": "6923", "url": "https://it.wikipedia.org/wiki?curid=384868", "title": "Secondo Concilio di Costantinopoli", "text": ""}
{"id": "384869", "revid": "611126", "url": "https://it.wikipedia.org/wiki?curid=384869", "title": "Windows Fiji", "text": ""}
{"id": "384870", "revid": "6923", "url": "https://it.wikipedia.org/wiki?curid=384870", "title": "Primo Concilio di Costantinopoli", "text": ""}
{"id": "384873", "revid": "125959539", "url": "https://it.wikipedia.org/wiki?curid=384873", "title": "Slimer", "text": "Slimer \u00e8 un fantasma apparso per la prima volta nel 1984, nel film \"Ghostbusters - Acchiappafantasmi\", e nel suo sequel del 1989, \"Ghostbusters II\". Il nome \"Slimer\" raggiunse la popolarit\u00e0 con la serie televisiva \"The Real Ghostbusters\", spin-off del film.\nNella serie animata \"The Real Ghostbusters\", Slimer diventa un membro ufficiale e mascotte degli Acchiappafantasmi. Peter Venkman racconta ad un giornalista che Slimer li ha aiutati a sconfiggere le versioni fantasma dei protagonisti, che hanno deciso di farlo diventare un membro della loro squadra. Egon Spengler tuttavia ha affermato in un episodio che \u00e8 rimasto \"per ragioni di tipo scientifico\". Questa versione del personaggio \u00e8 apparsa anche nel film d'animazione \"I nostri eroi alla riscossa\".\n\u00c8 anche protagonista di uno spin-off tutto suo (\"Slimer\") e negli Stati Uniti dell'omonima collana a fumetti per ragazzi pubblicata dalla Marvel, disegnata tra gli altri anche dal grande pinball designer Gordon Morison. Tra le caratteristiche pi\u00f9 note del personaggio vi sono il fatto che \u00e8 perennemente affamato e mangia qualunque cosa trovi, anche oggetti come frigoriferi, e la sostanza verde e viscida di cui \u00e8 fatto il suo corpo, lo \"slime\" (in italiano tradotto come \"melma\"), che sporca (o inzacchera come si usa dire spesso nel cartone animato) qualsiasi elemento fisico con cui entri in contatto, dagli oggetti utilizzati dai personaggi ai personaggi stessi.\n\u00c8 apparso nel videogioco del 2009, \"\", dove torna ad infestare il \"Sedgewick Hotel\", lo stesso luogo dove gli acchiappafantasmi lo avevano catturato nel primo film.\nSlimer appare anche nel reboot del 2016 \"Ghostbusters\" di Paul Feig."}
{"id": "384874", "revid": "2218753", "url": "https://it.wikipedia.org/wiki?curid=384874", "title": "Pietro d'Abano", "text": "Biografia.\nAmico di Marco Polo, visse a lungo a Costantinopoli per imparare il greco e l'arabo, studiando in originale i testi di Galeno, Avicenna e Averro\u00e8. Fu autore anche di varie traduzioni di testi scientifici greci e arabi in latino: i \"Problemata\" di Aristotele (ai quali aggiunse un commentario, l\"'Expositio Problematum Aristotelis\"), i \"Problemata\" di Alessandro di Afrodisia, vari scritti di Galeno e Dioscoride. Rivide inoltre la traduzione delle opere di Abraham ibn \u201bEzra. Si guadagn\u00f2 una grande fama come autore \"Conciliator Differentiarum, qu\u00e6 inter Philosophos et Medicos Versantur\".\nAccusato di eresia, per due volte venne condotto davanti al tribunale dell'Inquisizione: nel primo processo fu assolto, nel secondo mor\u00ec (in prigione, dove si trovava fin dal 1314) quando ancora la sentenza non era stata formulata. L'iter giudiziario tuttavia non si interruppe con la morte dell'imputato: giudicato infine colpevole, venne ordinato che il suo corpo fosse riesumato e arso; un suo amico, tuttavia, aveva segretamente portato via il cadavere per cui l'Inquisizione dovette \"accontentarsi\" di inscenare un rogo in effigie.\nProbabilmente Pietro d'Abano ispir\u00f2 a Giotto il complesso \u2013 e per molti versi misterioso \u2013 ciclo pittorico che ornava il Palazzo della Ragione di Padova, andato perso in un incendio e rifatto dopo il 1420 da alcuni pittori minori seguendo lo stesso schema iconografico. Il ciclo di affreschi \u00e8 suddiviso in 333 riquadri, si svolge su tre fasce sovrapposte, ed \u00e8 uno dei rarissimi cicli astrologici medievali giunti fino ai nostri giorni. D'Abano \u00e8 considerato uno dei pi\u00f9 colti ingegni del suo tempo, ma la sua dottrina lo fece passare per un negromante agli occhi di molti. Il compositore Louis Spohr lo dipinge per l'appunto come negromante nella sua opera Pietro von Abano.\nA Pietro d'Abano esplicitamente si rifar\u00e0, per alcuni argomenti, come l'embriologia, il celebre medico Iacopo da Forl\u00ec.\nCitazioni famose.\nNel \"Conciliator Differentiarum, qu\u00e6 inter Philosophos et Medicos Versantur\" D'Abano riferisce di avere parlato con Marco Polo di quello che aveva osservato nella volta celeste durante i suoi viaggi. Marco raccont\u00f2 che durante il suo viaggio di ritorno nel Mar Cinese Meridionale, aveva avvistato quella che descrive in un disegno come una stella \"a forma di sacco\" (\"ut sacco\") con una grande coda (\"magna habet caudam\"). Pietro d'Abano interpret\u00f2 questa informazione come una conferma della sua teoria secondo cui nell'emisfero sud si potesse osservare una stella analoga alla stella polare, ma si trattava con ogni probabilit\u00e0 di una cometa. Gli astronomi sono concordi nell'affermare che non ci furono comete avvistate in Europa alla fine del 1200, ma ci sono testimonianze che una cometa venne avvistata in Cina e in Indonesia nel 1293. Questa circostanza non compare nel Milione. Pietro D'Abano conserv\u00f2 il disegno nel suo volume \"Conciliator Differentiarum, qu\u00e6 inter Philosophos et Medicos Versantur\". Sempre nello stesso documento, si riporta la descrizione di un animale di grossa stazza con un corno sul muso, identificato oggi con il rinoceronte di Sumatra; Pietro d'Abano non riferisce un nome particolare assegnato da Marco a questo animale; si pensa invece che fu Rustichello a identificarlo con l'unicorno nel Milione. Questa testimonianza \u00e8 stata ripresa negli anni 1990 dal danese J. Jensen, quando venne messa pesantemente in dubbio la veridicit\u00e0 del Milione di Marco Polo.\nSempre nel \"Conciliator Differentiarum\" (Diss. 67), D'Abano menziona la spedizione di Ugolino e Vadino Vivaldi genovesi verso le Indie Orientali per via mare.\nRiconoscimenti.\nIl Teatro Congressi di Abano Terme (gi\u00e0 \"Cinema Teatro delle Terme\") \u00e8 a lui dedicato, come pure l'IPSSAR \"Pietro d'Abano (Istituto Professionale di Stato per i Servizi Alberghieri e della Ristorazione) poco distante, e altrettanto il Centro Studi Termali Pietro d'Abano, ente di ricerca del territorio Euganeo.\n\u00c8 rappresentato a Padova in una delle 78 statue di Prato della Valle e nell'altorilievo al di sopra di una delle quattro porte d'entrata di Palazzo della Ragione.\nAd Abano Terme a lui sono dedicati una statua nell'omonima piazza e il bassorilievo sul lato Est dello gnomone della meridiana monumentale in piazza del Sole e della Pace."}
{"id": "384876", "revid": "124123", "url": "https://it.wikipedia.org/wiki?curid=384876", "title": "Carlo Mazza", "text": "Scrisse le \"Memorie storiche della Vallassina\" (1796), documento prezioso sulla storia di questa valle e dei suoi paesini.\nVita.\nCarlo Mazza nacque a Lasnigo, allora Nasnigo, in Valassina, il 27 giugno 1738, da Giovanni Giuseppe Mazza e Barbara Boldrini.\nSi interess\u00f2 di storia sacra e civile, fu dottore in teologia e \u00ablettore delle lingue orientali e diritto canonico\u00bb. Venne ascritto alla congregazione degli Oblati di San Carlo Borromeo e fu rettore del collegio di Ascona, in Svizzera, e di altri seminari della stessa congregazione.\nFu eletto prevosto di Asso per concorso nel luglio 1774; rimase in questo paese fino alla morte, e i documenti dell'epoca riportano che, durante i 34 anni del suo vicariato, svolse con \u00abzelo e prudenza\u00bb la sua attivit\u00e0 sacerdotale per il \u00absuo dilettissimo popolo\u00bb. L\u00ec riedific\u00f2 e decor\u00f2 la casa prepositurale.\n\"Memorie storiche della Vallassina\".\nIl titolo originale dell'opera pi\u00f9 interessante di Carlo Mazza era \"Memorie storiche sopra la religione, stato civile e politico a varie epoche della Vallassina con una dissertazione preliminare sopra i pi\u00f9 antichi di lei monumenti\". Il manoscritto consta di 554 pagine, in due volumi, sebbene alcune parti siano andate perdute. In particolare, mancano un intero capitolo riguardante le \u00absuperstizioni\u00bb, alla fine del primo tomo, e le tabelle delle \u00abeffemeridi meteorologiche\u00bb, cio\u00e8 delle misure giornaliere di temperatura e pressione effettuate dal Mazza stesso nell'arco di dodici anni.\nSi riconoscono altre due calligrafie, oltre a quelle del Mazza, che appartengono a due sacerdoti che lo aiutarono a stendere il libro; correzioni e note di pugno del prevosto levano, comunque, ogni dubbio sull'autenticit\u00e0 di queste pagine. In prima pagina \u00e8 riportato l'anno 1796, che il Mazza non cambi\u00f2 mai nonostante avesse aggiunto dati relativi ad anni successivi.\nA un proemio segue la descrizione della valle. Gli argomenti poi spaziano dalla descrizione dei \u00abpi\u00f9 antichi monumenti della Vallassina\u00bb (cippi, lapidi, ecc.) a quella delle chiese antiche della valle, corredate di piantina, passando per la storia della pieve di Asso, per i fatti \u00abmemorabili\u00bb di argomento politico, storico ed economico e per una dissertazione sul \u00abtalento\u00bb, l'\u00abindustria\u00bb ed il \u00abcarattere morale dei Vallassini\u00bb. Il prevosto riporta anche di un gergo particolare detto \u00abspasello\u00bb di cui i vallassinesi si servivano per non essere capiti al di fuori della loro valle durante, ad esempio, delle trattative commerciali.\nDalle \"Memorie\" trassero spunto moltissimi autori successivi, tra i quali Ignazio Cant\u00f9, Cesare Cant\u00f9, Carlo Pianola, G. Oleotti R. Castellazzi, Carlo Gaggiotti e Giovanni Coradazzi. A volte, si giunse a casi di vero e proprio plagio.\nSi pu\u00f2 leggere ora agevolmente l'opera grazie alla trascrizione integrale e fedele effettuata da Armando Nava nel 1984."}
{"id": "384878", "revid": "599013", "url": "https://it.wikipedia.org/wiki?curid=384878", "title": "Snr", "text": ""}
{"id": "384879", "revid": "2912", "url": "https://it.wikipedia.org/wiki?curid=384879", "title": "S/R", "text": ""}
{"id": "384885", "revid": "599013", "url": "https://it.wikipedia.org/wiki?curid=384885", "title": "Jerzy Dudek", "text": "Carriera.\nClub.\nInizi.\nCresciuto calcisticamente nel club polacco del Concordia Knur\u00f3w, Dudek esordisce tra i professionisti nel 1995 con la maglia del Sok\u00f3\u0142 Tychy, club di terza divisione.\nFeyenoord.\nSconosciuto a livello europeo, viene notato dagli osservatori dal club olandese del Feyenoord, in cui approda nell'estate del 1996. In poco tempo diventa il portiere titolare della squadra di Rotterdam. Vince il suo primo trofeo da professionista nel campionato 1998-1999, quando il Feyenoord giunge al 1\u00ba posto in Eredivisie. Nel 1999 conquista anche la Johan Cruijff Schaal, in finale contro l'Ajax (3-2).\nLiverpool.\nIl 1\u00ba luglio 2001 si trasferisce in Inghilterra, al Liverpool, che lo preleva dal Feyenoord per otto milioni di euro. Acquistato inizialmente come riserva di Sander Westerveld, in poco tempo guadagna la fiducia del tecnico G\u00e9rard Houllier e, quando al termine del campionato Westerveld passa alla Real Sociedad, il tecnico francese assegna a Dudek il ruolo di primo portiere. La sua stagione si rivela per\u00f2 ben al di sotto delle aspettative: una serie di errori (clamoroso quello contro il Manchester United nel 2002, quando favor\u00ec l'intervento di Diego Forl\u00e1n mancando un retropassaggio) gli fanno perdere il posto di titolare in favore di Chris Kirkland. Solo un infortunio di quest'ultimo gli permette di disputare tra i pali le ultime gare di campionato, ma il suo rendimento pare comunque altalenante. Dopo la papera del 2002 contro il Manchester United si \u00e8 ripetuto con altri errori, sempre contro i \"Red Devils\", anche nelle due stagioni successive.\n\u00c8 salito alla ribalta internazionale nel 2005, per aver vinto da protagonista la Champions League: nella finale contro il si \u00e8 prodotto in numerosi salvataggi (tra cui una doppia parata su Andrij \u0160ev\u010denko al 28\u00ba minuto dei tempi supplementari), permettendo ai suoi di giungere ai tiri di rigore, dopo che erano andati al riposo sotto di tre reti. Qui, su consiglio del compagno di squadra Jamie Carragher, si \u00e8 ispirato al \"predecessore\" Bruce Grobbelaar (protagonista della finale del 1984 tra il Liverpool e la ), cercando di innervosire i tiratori avversari; la tecnica si \u00e8 rivelata efficace e Dudek si \u00e8 lasciato sfuggire soltanto i tiri di Jon Dahl Tomasson e Kak\u00e1, intercettando, dopo l'errore di Serginho, la conclusione di Andrea Pirlo e il rigore decisivo di \u0160ev\u010denko.\nIl 26 agosto 2005 ha vinto la Supercoppa Europea, grazie al 3-1 inflitto al CSKA Mosca, ma successivamente ha perso il posto da titolare nei \"Reds. \"Dalla stagione 2005-2006 gli \u00e8 stato infatti preferito Jos\u00e9 Manuel Reina, il cui impiego ha limitato le presenze di Dudek ad appena tre, durante un periodo di squalifica del compagno di reparto. A fine stagione ha vinto la FA Cup.\nReal Madrid.\nNel luglio del 2007 approda al Real Madrid a parametro zero, per fare il vice di Iker Casillas. Il 21 maggio 2011 gioca da titolare l'ultima partita del campionato 2010-2011 (Real Madrid-Almeria 8-1) e, prima di essere sostituito nel finale, viene salutato da tutti i compagni e dal Santiago Bernab\u00e9u. A fine stagione annuncia il suo ritiro dal calcio giocato.\nNazionale.\nIl 25 febbraio 1998 viene convocato per la prima volta nella Nazionale polacca, in un match amichevole contro Israele (0-2). Da allora \u00e8 diventato un elemento importante della squadra, tanto da guadagnarsi la convocazione da parte del CT Pawe\u0142 Janas per la fase finale del Mondiale 2002; tuttavia non \u00e8 stato convocato per il Mondiale 2006. In totale, con la maglia della Nazionale polacca ha giocato 60 partite tra il 1998 ed il 2013.\nStatistiche.\nPresenze e reti nei club.\n\"Statistiche aggiornate al 21 maggio 2011.\""}
{"id": "384886", "revid": "6923", "url": "https://it.wikipedia.org/wiki?curid=384886", "title": "Giordano Conti", "text": "Biografia.\nLaureato in Architettura all'Universit\u00e0 di Firenze e in Discipline delle Arti, Musica e Spettacolo all'Universit\u00e0 di Bologna, ha scritto numerosi saggi sui temi del recupero edilizio, urbano e territoriale e sulla riscoperta dei materiali e delle tecniche architettoniche tradizionali.\nDirettore per molti anni della \"Scuola Edile\" di Forl\u00ec, \u00e8 inoltre professore a contratto presso la facolt\u00e0 di Ingegneria dell'Universit\u00e0 di Bologna. Assessore ai lavori pubblici e alla cultura del comune di Cesena tra il 1980 e il 1990, ha poi assunto il ruolo di segretario comunale del PDS e dei Democratici di Sinistra. Il 13 giugno 1999 \u00e8 stato eletto Sindaco di Cesena con largo consenso, al primo turno delle elezioni amministrative, alle quali si era presentato come candidato di un'ampia coalizione di centro-sinistra.\nNel 2004 ha ripresentato la sua candidatura, appoggiato da una coalizione di centro-sinistra composta da DS, Margherita, Rifondazione Comunista, Comunisti Italiani, SDI e Italia dei Valori e nelle elezioni comunali del 12-13 giugno 2004 \u00e8 risultato rieletto ottenendo il 57,89% dei voti. Il mandato amministrativo \u00e8 terminato nel giugno 2009.\nOpere.\nFra le sue opere:\nIn collaborazione con altri ha scritto:"}
{"id": "384891", "revid": "599013", "url": "https://it.wikipedia.org/wiki?curid=384891", "title": "Ger\u00f3nimo Barbadillo", "text": "Biografia.\nFiglio dell'ex calciatore della nazionale Guillermo Barbadillo, in seguito al suo ritiro dall'attivit\u00e0 agonistica si \u00e8 stabilito in Italia, \u00e8 divenuto direttore tecnico delle giovanili dell'Udinese e partecipa a partite di beneficenza.\nCaratteristiche tecniche.\nAla destra, i cui principali punti di forza erano la velocit\u00e0 e il dribbling.\nCarriera.\nClub.\nCresciuto calcisticamente in Per\u00f9, con il Club Defensor Lima conquist\u00f2 la Copa Sim\u00f3n Bol\u00edvar. Nel 1975 si trasfer\u00ec a giocare in Messico, nel Tigres de la UANL guidato dal connazionale Claudio Lostaunau. Alla sua prima stagione, Barbadillo si mise in evidenza, partecipando alla vittoriosa campagna in Coppa del Messico con un'azione che propizi\u00f2 il gol decisivo nella finale di ritorno. A Lostanau succedettero prima P\u00e9rez e in seguito Fekete, e Barbadillo mantenne il suo posto da titolare: affiancando in attacco l'uruguaiano Walter Mantegazza e il messicano Tom\u00e1s Boy, il peruviano si impose come uno dei calciatori di maggior spicco del Tigres.\nNegli anni seguenti \"Patrulla\" (dovuto alla sua capigliatura afro, che ricordava quella di Clarence Williams III ne I ragazzi di Greer, nota in spagnolo come \"Patrulla Juvenil\") come era soprannominato, continu\u00f2 a segnalarsi tra gli elementi pi\u00f9 importanti in Messico, e a momento di lasciare il paese centroamericano aveva all'attivo pi\u00f9 di sessanta gol. In seguito, il club della Universidad Aut\u00f3noma de Nuevo Le\u00f3n ha ritirato la maglietta \"numero sette\" in suo onore.\nNell'estate 1982 viene ingaggiato dall' ed esordisce in Serie A il successivo 12 settembre, in -Avellino 4-1. Con gli irpini gioca per 3 stagioni segnando 10 reti in 81 gare, delle quali 6 nella prima stagione. Diventa famoso anche per la sua bizzarra capigliatura che gli fa acquistare l'affettuoso soprannome di \"Tartuf\u00f2n\".\nNel 1985 va all', dove segna 2 reti in 22 incontri. Dopo aver trascorso la seconda stagione in Friuli fuori rosa, terminato il contratto con i bianconeri si accasa nell'autunno 1987 ai dilettanti della .\nNazionale.\nBarbadillo debutta con la nazionale peruviana il 3 maggio 1972. Con la selezione peruviana partecipa alla Copa Am\u00e9rica 1975, poi vinta, giocando da titolare in due dei tre incontri finali contro la , pi\u00f9 precisamente in quelli del 16 e 22 ottobre di Bogot\u00e0 e Lima.\nIn seguito, viene convocato dal CT brasiliano Tim per il campionato del mondo 1982. In tale competizione Barbadillo non parte titolare, e nella partita contro il gli viene preferito Germ\u00e1n Legu\u00eda: nell'incontro seguente, per\u00f2, parte dall'inizio contro la nazionale italiana, venendo poi sostituito da Legu\u00eda al 51'. Nell'ultima gara, con la , Barbadillo subentra al 50' a Oblitas.\nL'ultima presenza con la selezione la ottiene il 3 novembre 1985."}
{"id": "384897", "revid": "1543377", "url": "https://it.wikipedia.org/wiki?curid=384897", "title": "Carni", "text": "I Carni erano un popolo di lingua e cultura celtiche storicamente stanziato, a partire dal IV secolo a.C., nella regione alpina orientale.\nStoria.\nDalle originarie pianure tra Reno e Danubio i Carni si insediarono, intorno al 400 a.C., in parti pi\u00f9 o meno ampie delle attuali regioni del Friuli, Stiria, Carinzia e Slovenia nord-occidentale. Ben presto i Carni entrarono in contatto con i Veneti e con gli Histri, i Liburni e i Giapidi che avevano dato vita alla Cultura dei castellieri, nonch\u00e9 probabilmente con gli autoctoni Reti. Diedero il loro nome alla Carnia, alla Carniola, alla Carinzia e al Carso.\nL'assoggettamento all'Impero romano ebbe luogo a partire dagli inizi del II secolo a.C. (con la fondazione della colonia romana di Aquileia), concludendosi tra il 15 novembre e l'8 dicembre del 115 a.C., quando il console Marco Emilio Scauro trionf\u00f2 sui Carni, che fecero atto di sottomissione. Fu quindi loro concesso di popolare e colonizzare la pianura compresa tra il Livenza e le Prealpi Giulie, che avevano gi\u00e0 tentato di occupare precedentemente in contrasto con Romani e Veneti.\nSi governarono autonomamente in queste zone dell'alto Friuli e del Cadore fino al 50 a.C. circa, quando, su ordine di Gaio Giulio Cesare, i Romani conquistarono anche la zona Alpina Friulana. Sembra per\u00f2 che i Carni furono menzionati da Appiano di Alessandria nel corso delle campagne militari di Ottaviano in Illirico (35-33 a.C.). Questo popolo fu, pertanto, combattuto nuovamente dai Romani, forse perch\u00e9 si erano ribellati o non erano ancora stati del tutto sottomessi.\nSubito dopo la loro conquista, si avvi\u00f2 una progressiva latinizzazione del loro linguaggio celtico, che porter\u00e0 intorno al X secolo dopo Cristo alla formazione della lingua friulana e della lingua ladina.\nNei secoli successivi, sotto le pressioni di genti slave a est e germaniche a nord, l'area montana popolata dai Carni latinizzati si contrasse progressivamente riducendosi alla sola Carnia ed alla pianura friulana, accettando contributi migratori sia dalla Carniola e dalla Carinzia, sia da altre zone dell'Impero. Il fenomeno si stabilizz\u00f2 probabilmente sotto la dominazione longobarda del Friuli. Tale assetto etnico fu determinante nello sviluppo della particolare cultura del Friuli, e nell'etnogenesi del popolo friulano."}
{"id": "384898", "revid": "115530042", "url": "https://it.wikipedia.org/wiki?curid=384898", "title": "S/PDIF", "text": "S/PDIF (sigla di \"Sony/Philips Digital Interface Format\") \u00e8 un tipo di formato digitale usato nell'elettronica di consumo per la connessione di dispositivi audio. Per trasmettere il segnale S/PDIF tra due dispositivi viene generalmente utilizzato un cavo coassiale con connettori RCA o un cavo in fibra ottica con connettori TOSLINK.\nIl formato S/PDIF (coperto dal brevetto EP000000811295B1) comprende un insieme di specifiche hardware e protocolli a basso livello per il trasporto di segnali audio digitali in Pulse-Code Modulation (PCM) tra periferiche audio. \u00c8 stato standardizzato come IEC 958 type II e IEC 60958-3 ed \u00e8 una versione commerciale dello standard AES/EBU, da cui si distingue per alcune piccole differenze e componenti pi\u00f9 economici.\nApplicazioni.\nL'interfaccia S/PDIF \u00e8 usata nei lettori CD (e i lettori DVD che riproducono CD), ma \u00e8 comune anche in altri componenti audio come i MiniDisc e le schede audio per computer. \u00c8 utilizzata anche in ambito car audio, gran parte del cablaggio pu\u00f2 essere sostituito da un unico cavo in fibra ottica immune alle interferenze elettriche.\nUn altro utilizzo comune per l'interfaccia S/PDIF \u00e8 il trasporto di segnali audio compressi definito dallo standard IEC 61937. In questo caso l'uscita del lettore DVD viene connessa a un ricevitore home theater Dolby Digital o DTS. La compressione \u00e8 necessaria per poter trasportare un audio multicanale, in quanto l'S/PDIF pu\u00f2 portare audio non compresso di soli due canali.\nSpecifiche hardware.\nA seconda dello scopo le specifiche \"S/PDIF\" consentono l'utilizzo di diversi tipo di cavo. Questi si dividono in connessioni elettriche digitali (cavi coassiali o RCA) e digitali in fibra ottica (TOSLINK). Esistono anche adattatori per convertire il segnale dei diversi tipi di collegamento (nonostante siano pi\u00f9 spesso utilizzati quelli RCA-TOSLINK). Tutti i tipi di collegamento richiedono un'alimentazione esterna. Il collegamento ottico \u00e8 ritenuto pi\u00f9 efficace in quanto immune alle interferenze elettriche.\nL'interfaccia S/PDIF \u00e8 stata sviluppata a partire da uno standard rivolto all'audio professionale chiamato AES/EBU e utilizzato soprattutto nei sistemi Digital Audio Tape (DAT) e nelle trasmissioni all'interno degli studi di registrazione professionali. S/PDIF ha un protocollo di comunicazione pressoch\u00e9 identico, ma si differenzia a livello fisico per i diversi connettori, da XLR a RCA o TOSLINK, e i cavi, da STP con linea bilanciata da 110 \u03a9 al pi\u00f9 comune cavo coassiale a 75 \u03a9. Questo per rendere a tutti gli effetti S/PDIF una versione pi\u00f9 pratica ed economica del formato AES/EBU.\nSpecifiche del protocollo.\nS/PDIF \u00e8 utilizzato per trasmettere segnali digitali di diverso tipo. I pi\u00f9 comuni hanno un sample rate di 48 kHz (lo stesso del DAT) e 44.1\u00a0kHz (come per i CD Audio). \nPer far s\u00ec che entrambi i sistemi siano supportati non c'\u00e8 un bitrate predefinito, i dati invece sono inviati utilizzando il Biphase Mark Code, che pu\u00f2 avere una o due transizioni per ogni bit, in modo da consentire l'estrazione del word clock originale dal segnale stesso.\nS/PDIF \u00e8 adatto alla trasmissione di dati audio digitali a 20 bit pi\u00f9 altre informazioni (per la protezione dei dati stessi). Nella trasmissione di flussi a meno 20 bit, i bit superflui avranno valore zero. Alcuni dispositivi utilizzano 4 bit extra per aumentare la risoluzione a 24 bit (nel caso non siano supportati i bit extra vengono ignorati).\nL'unica differenza a livello di protocollo tra S/PDIF e AES/EBU \u00e8 il \"Channel status bit\".\nIl \"channel status bit\" nel protocollo S/PDIF.\nC'\u00e8 un channel status bit in ogni \"subframe\", quindi ogni blocco audio ha word di 192 bit.\nQuesto significa che ci sono 192/8 = 24 byte disponibili in ogni blocco audio. \nIl significato del \"channel status bit\" cambia completamente tra AES/EBU e S/PDIF.\nIn S/PDIF, la word di 192 bit \u00e8 suddivisa in 12 words da 16 bit.\nI primi 6 bit della prima word sono un codice di controllo il cui significato \u00e8 mostrato nella tabella sotto:"}
{"id": "384902", "revid": "124374353", "url": "https://it.wikipedia.org/wiki?curid=384902", "title": "Nicolas Vaporidis", "text": "Biografia.\nNato a Roma da padre greco e madre romana, che si separarono quando era piccolo, nel 2000 ottiene la maturit\u00e0 al Liceo Classico Statale \"Luciano Manara\" di Roma e dopo si iscrive alla Facolt\u00e0 di Scienze della comunicazione della Sapienza - Universit\u00e0 di Roma, ma, per inseguire la passione trasmessagli sin da bambino dal nonno (direttore di produzione per la Maura Film), decide di trasferirsi a Londra, dove rimarr\u00e0 pi\u00f9 di un anno lavorando come cameriere, seguendo corsi di inglese e frequentando i corsi di recitazione presso lo Lee Strasberg Theatre Institute.\nTornato in Italia frequenta soltanto per pochi mesi la scuola di recitazione \"Teatro Azione\", diretta da Cristiano Censi e Isabella Del Bianco grazie alla quale il giovane romano recita in spettacoli teatrali per lo pi\u00f9 di matrice shakespeariana.\nNel 2002 interpreta il primo film, \"Il ronzio delle mosche\", regia di Dario D'Ambrosi, con Greta Scacchi. L'anno seguente Enrico Oldoini gli affida la parte di protagonista in \"13dici a tavola\" (2004), film vincitore dei \"Los Angeles Italian Film Awards\". Sempre con Oldoini, gira la miniserie tv \"A casa di Anna\", in onda su Rai 1 nel 2004. Nello stesso anno \u00e8 protagonista, insieme con Piera Degli Esposti, del cortometraggio \"Corpo immagine\", diretto da Marco S. Puccioni, in cui recita completamente nudo. Il corto \u00e8 stato presentato, fuori concorso, alla \"Biennale di Venezia\".\nNel 2005 gira la serie tv \"Orgoglio capitolo terzo\", trasmessa da Rai Uno nel 2006 e diretta da Giorgio Serafini e Vincenzo Verdecchi, e in un piccolo ruolo in \"Ti amo in tutte le lingue del mondo\", diretto da Leonardo Pieraccioni, mentre nel 2006 appare nell'episodio \"Testimone silenzioso\" della serie tv di Canale 5, \"R.I.S. 2 - Delitti imperfetti\", regia di Alexis Sweet. Sempre nel 2006 \u00e8 il protagonista del film di grande successo \"Notte prima degli esami\", diretto da Fausto Brizzi, nel quale recita accanto a Cristiana Capotondi, con la quale avr\u00e0 una relazione di un anno.\nNel 2007 escono nelle sale i film \"Notte prima degli esami - Oggi\", in cui \u00e8 protagonista insieme con Carolina Crescentini, e \"Last Minute Marocco\", con Maria Grazia Cucinotta, Valerio Mastandrea e Lorenzo Balducci. Nello stesso anno gira \"Cemento armato\", opera prima di Marco Martani, con Carolina Crescentini, \"Come tu mi vuoi\", regia di Volfango De Biasi, ancora con Cristiana Capotondi. Nel 2008 recita la parte di \"Massimo\" nel film \"Questa notte \u00e8 ancora nostra\", diretto da Paolo Genovese e Luca Miniero. Nel 2009 torna sul grande schermo con il film \"Iago\", regia di Volfango De Biasi accanto a Laura Chiatti. Sempre nel 2009 interpreta e produce il film di Riccardo Grandi \"Tutto l'amore del mondo\" con Ana Caterina Morariu e Sergio Rubini. Nel 2010 torna a lavorare con Fausto Brizzi nel film \"Maschi contro femmine\". Nello stesso anno recita nel film \"Tutto l'amore del Mondo\" diretto da Riccardo Grandi. \nNel 2012 gira \"Ci vediamo a casa\" di Maurizio Ponzi insieme a Primo Reggiani, Ambra Angiolini e Edoardo Leo. Nella primavera del 2013 conduce, al fianco di Paolo Ruffini, una puntata di \"Colorado\" su Italia 1. Sempre nello stesso anno \u00e8 ospite su Rai 3 in una puntata di \"Amore criminale\", condotto da Barbara De Rossi. Sempre nel 2013 gira con la regista cilena Alicia Sherson \"Il futuro\", primo e unico film tratto da un libro di Roberto Bola\u00f1o, dove recita al fianco di Rutger Hauer. Il film \u00e8 in concorso al Sundance Film Festival e vince il festival di Rotterdam. Nel 2017 ottiene un ruolo nel film \"Tutti i soldi del mondo\", diretto da Ridley Scott, con Christopher Plummer (che ha sostituito il protagonista originale, Kevin Spacey), Mark Wahlberg e Michelle Williams.\nVita privata.\nDopo essere stato fidanzato con Cristiana Capotondi e Ilaria Spada, ha sposato Giorgia Surina, da cui ha poi divorziato."}
{"id": "384956", "revid": "767487", "url": "https://it.wikipedia.org/wiki?curid=384956", "title": "Discharge", "text": "I Discharge sono un gruppo hardcore punk britannico, che vanta di essere inventore del D-beat.\nStoria del gruppo.\nI Discharge si formarono nel 1977 con una formazione composta da Terry Roberts alla voce, Tony Roberts e Roy Wainwright alla chitarra, Nigel Bamford al basso e Akko alla batteria. Poco dopo, Nigel Bamford lasci\u00f2 il gruppo e Wainwright si spost\u00f2 al basso. Probabilmente il gruppo all'epoca doveva avere sonorit\u00e0 molto pi\u00f9 simili al punk rock, ma riusc\u00ec a stampare solo un demo con questa formazione. Nel 1979, infatti, il cantante divenne Kelvin Morris, mentre Terry and\u00f2 a sostituire Akko alla batteria. Questa \u00e8 considerata la classica formazione dei Discharge.\nLa chitarra pesante e distorta ed il cantato anti-melodico e urlato di questa nuova formazione fecero diventare celebri i Discharge anche nella scena speed metal. Il loro stile rimase comunque ancorato al punk, come dimostrano i testi anarchici che puntavano sulla guerra fredda e sulla malattia sociale causata dal capitalismo.\nNel 1980, i Discharge firmarono un contratto con la Clay Records, con cui pubblicarono il singolo \"Realities of War\". Dopo la pubblicazione di un EP nello stesso anno, i Discharge subirono alcuni cambiamenti nella formazione. Terry lasci\u00f2 il gruppo per essere sostituito da Dave Ellesmere (gi\u00e0 nei The Insane) poco prima della registrazione di \"Why\". Nel 1982, i Discharge pubblicarono un album intitolato \"Hear Nothing See Nothing Say Nothing\", che li fece entrare nelle classifiche del Regno Unito. L'EP \"Never Again\" vide per\u00f2 un altro cambio di formazione, con Gary Maloney dei Varukers come nuovo batterista. Roberts lasci\u00f2 poco prima dell'EP \"Warning: Her Majesty's Government Can Seriously Damage Your Health\". Molti vedono questo come il punto di transizione dall'hardcore punk al metal, da molti definiti infatti crossover thrash. Un altro cambio avvenne nel 1985, con la pubblicazione di \"Ignorance\". Nel corso degli anni avvennero moltissimi altri cambi di formazione, che trasportarono il gruppo all'interno di un \"sound\" sempre pi\u00f9 influenzato dal metal. Nel 2002, comunque, la formazione originale venne finalmente riunita per suonare sull'album \"Discharge\". I Discharge, dopo la pubblicazione dell'omonimo ultimo disco, hanno sostituito Cal con Rat, storico cantante dei Varukers. Hanno in seguito ripreso l'attivit\u00e0 live e registrato due nuovi 7\": lo split con gli spagnoli MG15 e un EP dal titolo \"Beginning Of The End\"."}
{"id": "384960", "revid": "2167671", "url": "https://it.wikipedia.org/wiki?curid=384960", "title": "Aristotelismo padovano", "text": "L'aristotelismo padovano fu una corrente filosofica che tra il XIV e il XVI secolo pose le basi della scienza moderna, elaborando una logica e epistemologia naturalistica che, in chiave antimetafisica e antiteologica, considera solo dati naturali controllabili e confutabili come fonte di conoscenza.\nSviluppo storico.\nL'aristotelismo padovano si sviluppa nella Facolt\u00e0 delle Arti dell'Universit\u00e0 di Padova a partire dal XIV secolo. Esso si affianca all'aristotelismo di Parigi e di Oxford nel suo orientamento logico e naturale. I primi rappresentanti sono Albertino Mussato, Pietro d'Abano e Marsilio da Padova. In particolar modo Pietro d'Abano, autore del \"Conciliatore\", conoscitore della lingua araba e ebraica, impost\u00f2 la filosofia verso l'indagine delle scienze naturali quali la medicina, l'astronomia e la matematica. Verso la fine del XIV secolo si distingue a Padova la figura di Biagio Pelacani che riprende le dottrine aristoteliche di stampo fisico svolte in Francia dal Buridano. \nNel XV secolo la scuola padovana diventa tra le pi\u00f9 importanti con autori quali Paolo Veneto e Gaetano da Thiene che lasciarono impronte indelebili per la conoscenza delle opere aristoteliche. La scuola logica padovana continua con Paolo della Pergola attraverso le sue \"Summulae logicae\" che divennero il testo ufficiale per l'insegnamento. Nella seconda met\u00e0 del XV secolo l'aristotelismo di stampo naturalistico viene affiancato da quello metafisico grazie ad Antonio Trombetta, Maurizio Ibernico e Francesco della Rovere (papa Sisto IV). La scuola assume originalit\u00e0 filosofica soprattutto grazie ad autori quali Gabriele Zerbi, Pietro Trapolino, Nicoletto Vernia, Agostino Nifo e Pietro Pomponazzi. \nLa questione dell'immortalit\u00e0 dell'anima tenne banco per pi\u00f9 di mezzo secolo confrontando le interpretazioni tomistica, averroista e alessandrista delle opere aristoteliche. Il decreto di padre Pietro Barozzi del 1489 risolse, almeno ufficialmente, la disputa in favore della dottrina tomistica dell'immortalit\u00e0 dell'intelletto individuale - e dunque dell'anima umana.\nL'aristotelismo padovano conobbe il suo massimo splendore con Jacopo Zabarella autore di \u201cOpera logica\u201d e \u201cDe rebus naturalibus XXX libri\u201d, che trattavano principalmente del metodo delle scienze e dalle quali probabilmente lo stesso Galileo Galilei trasse ispirazione, e con Francesco Piccolomini per mezzo della sua \"Universa philosophia de moribus\".\nLa conoscenza dell'aristotelismo padovano all'estero avvenne per mezzo di Giulio Pace che diffuse in Francia e in Germania le opere dello Zabarella. Sino all'epoca dell'edizione di Bekker si pu\u00f2 affermare che la conoscenza aristotelica fosse mediata dall'interpretazione padovana."}
{"id": "384961", "revid": "125793853", "url": "https://it.wikipedia.org/wiki?curid=384961", "title": "Sam Fisher", "text": "Samuel Leo Fisher, detto Sam Fisher, \u00e8 un agente segreto del governo statunitense, protagonista dei videogiochi e romanzi della serie \"Splinter Cell\".\nLa serie, con trame che riguardano situazioni tipiche della fantapolitica con ambientazione spionistica, si avvale della notevole collaborazione in fase di stesura dello scrittore statunitense maestro del genere Tom Clancy.\nFisher, ex-agente CIA (Dipartimento delle Operazioni) e veterano dei corpi speciali degli Stati Uniti (U.S. Special Forces, Delta Force e Navy SEAL) \u00e8 un operativo di Third Echelon, divisione segreta dell'NSA (National Security Agency), ed \u00e8 stato il primo reclutato, per lavorare sul campo, da questa agenzia nel programma \"Splinter Cell\". \u00c8 specializzato in missioni in solitaria in condizioni estreme, dotato di apparecchiature molto sofisticate e addestrato per costituire un vero e proprio \"esercito in un singolo uomo\". Quando non \u00e8 in missione, Sam vive da solo in una grande casa a Towson nel Maryland a tre isolati dall'imbocco della I-95. Si allena e pratica il Krav Maga presso la palestra locale.\nBiografia.\nSam, subito dopo essersi laureato in Scienze Politiche, entra come ufficiale nel U.S. Army (l'esercito americano), qui fa richiesta per le Forze Speciali (o Berretti Verdi). Dopo il durissimo corso viene assegnato al 7th Special Forces Group. Da qui entra nella Delta Force e dopo qualche anno, grazie a un programma sperimentale di scambio riservato agli operativi delle forze speciali, viene trasferito in marina nel Navy SEAL Team 3.\nVerso la fine degli anni '70 opera in Afghanistan durante l'invasione sovietica, qui nel corso di un'operazione sar\u00e0 costretto a nascondersi sotto dei cadaveri per evitare di essere trovato e ucciso.\nNegli anni '80 \u00e8 di stanza nella Germania Est, dove incontra e sposa una crittografa della NSA, Regan Burns, da cui ha una figlia di nome Sarah; in seguito Sam e Regan divorziano e nel 2000 la donna muore di cancro alle ovaie.\nSempre nel 1989, Sam, guida una squadra CIA a Panama per raccogliere informazioni e documenti per l'operazione \"Just Cause\" che l'amministrazione Bush aveva ideato per deporre il generale Manuel Noriega. Passa il resto dell'anno sulla strada tra il Kuwait e Bagdad come anteprima della guerra che da l\u00ec a poco scoppier\u00e0.\nNel biennio '90 '91 \u00e8 operativo nel contesto medio-orientale durante la guerra del golfo.\nNel 1996 Sam Fisher lascia la marina con il grado di Tenente Comandante (Capitano di Corvetta) continuando per\u00f2 a lavorare per la CIA. Di questo periodo della sua vita non sar\u00e0 mai soddisfatto anche se avr\u00e0 sempre una copertura ufficiale come assistente diplomatico.\n\u00c8 solo all'inizio del nuovo millennio che viene reclutato dall'NSA entrando nel reparto segreto chiamato Third Echelon, e ricoprendo il ruolo di primo agente-\"cellula fantasma\".\nRicoprendo questo ruolo, ha evitato esiti possibilmente catastrofici, durante la \"Crisi dell'informazione Georgiana\", la ' e la '.\nIl 4 gennaio 2008 mentre \u00e8 in missione in Islanda sua figlia Sarah Fisher muore investita da un pirata della strada. Questo evento colpisce pesantemente Sam che cade in una profonda depressione al punto da arrivare a fare combattimenti per la strada. L'assassinio di Sara \u00e8 l'incipit da cui partono le vicende narrate in , nel corso del quale si scoprir\u00e0 che l'assassinio di Sarah in realt\u00e0 non \u00e8 mai avvenuto, e che \u00e8 stato inscenato per spingere Sam a sventare i piani di Tom Reed, suo ex capo, che ha organizzato una congiura allo scopo di uccidere il presidente degli Stati Uniti. In Sam \u00e8 il capo di Fourth Echelon e collabora con Anna Grimsdott\u00ecr, Isacc Briggs, Charlie Cole, alcuni analisti e Andriy Kobin. Sam deve sventare gli \"ingegneri\", dei terroristi comandati da Majiq Sadiq, che stanno devastando l'America e continuano a minacciarla. Cos\u00ec Sam deve, collaborando con il team, sventare il conto alla rovescia della \"Blacklist\"."}
{"id": "384964", "revid": "120768021", "url": "https://it.wikipedia.org/wiki?curid=384964", "title": "Jitter", "text": "In elettronica e telecomunicazioni con il termine jitter si indica la variazione di una o pi\u00f9 caratteristiche di un segnale come, ad esempio, l'ampiezza, la frequenza o la fase. Le cause che portano alla comparsa di jitter devono essere tenute in forte considerazione nella progettazione dei sistemi e nelle componenti di un computer, come l'USB, il PCIe, il SATA, l'OC-48.\nDescrizione.\nIl jitter si manifesta sui parametri di un segnale quali ampiezza, frequenza, fase, larghezza dell'impulso e pu\u00f2 essere caratterizzato allo stesso modo come un segnale variabile nel tempo, cio\u00e8 mediante quantit\u00e0 quali valore efficace RMS, o valore picco-picco, cos\u00ec come se ne pu\u00f2 dare una rappresentazione attraverso lo spettro di potenza.\nIl periodo di jitter \u00e8 l'intervallo di tempo tra due massime variazioni o tra due minime variazioni di una caratteristica del jitter che varia continuamente nel tempo. La frequenza del jitter \u00e8 l'inverso del suo periodo. In fase di progettazione circuitale, lo spettro di frequenze che viene preso in considerazione \u00e8 limitato inferiormente al valore 1\u00a0Hz (frequenza di taglio inferiore) e non vengono considerati valori di frequenza inferiori.\nNelle reti.\nNelle reti, ed in particolare in quelle IP come Internet, il jitter si riferisce invece alla variazione statistica nel ritardo di ricezione dei pacchetti trasmessi, causata dalle code interne ai router congestionati.\nIl \"jittering del ping\" \u00e8 la continua variazione del ritardo di ricezione dei pacchetti; questa problematica \u00e8 risaltata con l'utilizzo delle linee VoIP (che hanno bisogno di un ping costante) appoggiate su linee internet che ad esempio hanno un collegamento verso settori specifici come celle WiFi le quali cambiano in base alla saturazione della cella. Il jittering difficilmente capita su linee HDSL ma bisogna considerare bene la banda effettivamente usata e usufruibile.\nNei compact disc.\nIn fase di estrazione di audio digitale dai compact disc, il jitter influenza il processo di campionamento audio: nello specifico, accade che i campioni estratti vengano duplicati, o saltati del tutto, quando il lettore CD sposta il laser in avanti o indietro sulla traccia (\"seek\") per risincronizzarsi. Il problema si verifica perch\u00e9 nella definizione del Rainbow Books (in cui \u00e8 definito lo standard CD audio) non \u00e8 richiesta una precisione di indirizzamento a livello di singolo blocco. Di conseguenza, dopo una risincronizzazione la lettura potrebbe ripartire da alcuni blocchi prima o da alcuni blocchi dopo: nel primo caso, vi sar\u00e0 l'estrazione di campioni duplicati; nel secondo caso dei campioni verranno del tutto ignorati. Queste variazioni suonano quasi sempre come scatti ripetuti, molto piccoli, durante la riproduzione.\nPu\u00f2 fornire buoni risultati una correzione del jitter in fase di lettura con apposito software. La correzione software si attua tornando sempre un po' indietro nella traccia dopo un \"seek\", in modo da leggerne una porzione in parte sovrapposta a quella precedente, facendo poi scorrere le due serie di campioni fino a trovare la posizione in cui la fine della prima serie combacia con l'inizio della successiva. La maggior parte dei programmi di estrazione digitale effettua la correzione del jitter.\nI produttori di CD evitano di incorrere nel problema facendo leggere l'intero disco in un'unica operazione, senza discontinuit\u00e0: questo avviene grazie all'uso di speciali lettori che procedono a velocit\u00e0 molto bassa, in modo che non sia mai necessaria alcuna risincronizzazione.\nI CD-ROM non sono soggetti a jitter, grazie all'ulteriore indirizzamento a livello di settore aggiunto nelle specifiche dallo Yellow Book del 1988.\nUn misuratore di jitter \u00e8 uno strumento di prova per la misurazione dei valori di jitter ed \u00e8 usato nella produzione di unit\u00e0 DVD e unit\u00e0 CD-ROM."}
{"id": "384967", "revid": "13415", "url": "https://it.wikipedia.org/wiki?curid=384967", "title": "Paidea", "text": ""}
{"id": "384973", "revid": "289247", "url": "https://it.wikipedia.org/wiki?curid=384973", "title": "Distruttore stellare", "text": ""}
{"id": "384974", "revid": "125477042", "url": "https://it.wikipedia.org/wiki?curid=384974", "title": "Grand Combin", "text": "Il Grand Combin \u00e8 un massiccio montuoso delle Alpi Pennine occidentali, la cui vetta maggiore raggiunge i 4.314\u00a0m s.l.m, in Svizzera, tra la valle di Bagnes e la val d'Entremont, nei territori dei comuni di Bagnes, Liddes e Bourg-Saint-Pierre.\nCaratteristiche.\n\u00c8 lontano dagli altri 4000 delle Alpi Pennine, ed \u00e8 un maestoso massiccio isolato che si erge subito a nord della cresta di confine italo-svizzera, formando un collegamento tra i massicci pi\u00f9 elevati delle Pennine e il gruppo del Monte Bianco.\nSono tre le cime principali che compongono la parte sommitale della montagna:\nIl Combin de Grafeneire (4.314\u00a0m), \u00e8 la seconda vetta pi\u00f9 alta della Svizzera romanda.\nOltre a queste vette principali possono essere elencate altre vette minori:\nGeomorfologia.\nLa topografia del Grand Combin \u00e8 piuttosto intricata. Tra la Val d'Entremont e la Valle di Bagnes ci sono due alte creste, quasi parallele tra loro e con le valli che divergono da una corta cresta trasversale di grande altezza. L'estremit\u00e0 meridionale dello spazio racchiuso tra queste tre creste \u00e8 un altopiano elevato in gran parte, dove le nubi si accumulano e nutrono il Ghiacciaio di Corbassi\u00e8re che scende da qui per circa dieci chilometri verso nord. Il ghiacciaio \u00e8 circondato dalle vette del Petit Combin, Combin de Corbassi\u00e8re e Combin de Boveire ad ovest, il \"Grand Tav\u00e9\" ed il Tournelon Blanc ad est. I ghiacciai pi\u00f9 piccoli si trovano sui fianchi esterni come il \"Boveire\" e il ghiacciaio del Mont Durand.\nVie alpinistiche.\nLungo i vari versanti sono descritte diverse vie alpinistiche di salita:\nRifugi alpini.\nPer facilitare l'ascesa alla vetta e l'escursionismo di alta quota intorno al monte sono costruiti alcuni rifugi alpini:\nCuriosit\u00e0.\nIl massiccio del Grand Combin \u00e8 ben visibile da Aosta. Questo fa del capoluogo valdostano una delle poche sedi amministrativa di livello regionale d'Europa da cui sia possibile ammirare direttamente una cima di altitudine superiore ai 4000 metri."}
{"id": "384976", "revid": "222419", "url": "https://it.wikipedia.org/wiki?curid=384976", "title": "Jedi Academy", "text": ""}
{"id": "384977", "revid": "32116", "url": "https://it.wikipedia.org/wiki?curid=384977", "title": "Dark Forces", "text": ""}
{"id": "384978", "revid": "32116", "url": "https://it.wikipedia.org/wiki?curid=384978", "title": "Death Star", "text": ""}
{"id": "384979", "revid": "32116", "url": "https://it.wikipedia.org/wiki?curid=384979", "title": "Death Star II", "text": ""}
{"id": "384981", "revid": "2167671", "url": "https://it.wikipedia.org/wiki?curid=384981", "title": "Jacopo Zabarella", "text": "Biografia.\nNato a Padova nel 1533, primogenito di un'antica e nobile famiglia, eredit\u00f2 dal padre Giulio il titolo di conte palatino; \u00e8 considerato il massimo esponente dell'Aristotelismo padovano.\nStudi\u00f2 all'Universit\u00e0 di Padova, dove fu allievo di Francesco Robortello, Bernardino Tomitano e Marcantonio de' Passeri (detto \"il Genua\"), laureandosi nel 1553.\nPer l'anno accademico 1563-64 ottenne, succedendo al Tomitano, la \"prima cattedra\" di \"logica\" nello Studio padovano, che tenne fino all'anno accademico 1567-68 incluso. Per l'anno accademico 1568-69 ottenne la \"seconda cattedra\" (ma, propriamente, parificata in quell'anno e nei successivi otto con la \"prima cattedra\") di \"filosofia naturale straordinaria\" e per l'anno accademico 1577-1578 ottenne la \"prima cattedra\" di \"filosofia naturale straordinaria\", che tenne fino all'anno accademico 1584-85 incluso. Per l'anno accademico 1585-86 ottenne la \"seconda cattedra\" di \"filosofia naturale ordinaria\", che tenne fino al 1589.\nDeclin\u00f2 l'invito del re Stefano B\u00e1thory di insegnare in Polonia, ma gli dedic\u00f2 il suo scritto pi\u00f9 importante, l'\"Opera logica\", stampata a Venezia nel 1578. \nNel 1580 furono pubblicate a Padova le sue \"Tabulae logicae\", e nel 1582, a Venezia, il suo commento agli \"Analitici II\" di Aristotele. \nIn risposta alle critiche mosse alla sua \"Opera logica\" dai suoi colleghi d'universit\u00e0, Francesco Piccolomini, Girolamo Balduino e Bernardino Petrella, pubblic\u00f2 a Padova, nel 1584, la \"De doctrinae ordine apologia\".\nNel 1586 e nel 1590 apparvero rispettivamente le sue due ultime opere, la \"De naturalis scientiae constitutione\" e i \"De rebus naturalibus\"; postumi comparvero i suoi commenti incompiuti alla \"Fisica\" e al \"De anima\" di Aristotele. Mor\u00ec nella citt\u00e0 natale, a cinquantasei anni, nel 1589.\nI libri della sua biblioteca sono conservati presso la Biblioteca universitaria di Padova."}
{"id": "384982", "revid": "869733", "url": "https://it.wikipedia.org/wiki?curid=384982", "title": "Rotfl", "text": ""}
{"id": "384991", "revid": "1566286", "url": "https://it.wikipedia.org/wiki?curid=384991", "title": "Lewis Allen", "text": "Biografia.\nLewis Allen frequent\u00f2 l\"'England's Tettenhall College\" per poi trascorrere diversi anni a Londra lavorando come \"stage-actor\" e regista.\nDurante i primi anni della Seconda guerra mondiale, si spost\u00f2 a New York dove continu\u00f2 la sua carriera nel mondo dello spettacolo a Broadway, come responsabile esecutivo delle produzioni per il famoso impresario Gilbert Miller. In questo periodo co-diresse alcune delle produzioni (inclusa la famosa \"Victoria Regina\" con Helen Hayes e Vincent Price) prima di essere assunto a Hollywood da Buddy DeSylva, capo della Paramount Pictures.\nIl suo esordio alla regia fu \"La casa sulla scogliera\" (1944), tratto dal romanzo best seller di Dorothy Macardle, una delle pi\u00f9 belle e verosimili storie di fantasmi mai prodotta da uno studio americano. Il successo derivante dal film lo consacr\u00f2 definitivamente, ma pochi dei suoi progetti successivi raggiunsero lo stesso successo; il sequel de \"La casa sulla scogliera\", ossia il \"thriller\" \"Il fantasma\" (1945), sviluppato da un testo di Raymond Chandler, fu particolarmente deludente.\nSuccessivamente la sua inclinazione cinematografica segu\u00ec la scuola di Alan Ladd, George Raft e Edward G. Robinson, dirigendo film di \"duri\" (\"tough-guy\") dalle trame intricate come: \"Furia nel deserto\" (1947), \"Ultimatum a Chicago\" (1949) e \"Il cerchio di fuoco\" (1951).\nLavorando come indipendente nei primi anni cinquanta, Allen diresse il disastroso film biografico \"Rodolfo Valentino\" (1951) per la Columbia Pictures. Si riprese da questo insuccesso con la regia del thriller \"Gangsters in agguato\" (1954).\nDurante gli anni cinquanta, Allen diresse anche una dozzina di episodi dell'antologia televisiva \"The Ethel Barrymore Theatre\" (1956), e in seguito fu regista di molti episodi di famose serie televisive come: \"La grande vallata\" (1965), \"\" (1967) e \"La casa nella prateria\" (1975)."}
{"id": "384993", "revid": "1543377", "url": "https://it.wikipedia.org/wiki?curid=384993", "title": "Resident Evil Gaiden", "text": "Resident Evil Gaiden, pubblicato in Giappone come , \u00e8 un videogioco della serie \"Resident Evil\" della Capcom, pubblicato nel 2001 per Game Boy Color.\nQuesto episodio narra le vicende di due personaggi gi\u00e0 visti nei capitoli precedenti: Leon Scott Kennedy (protagonista di \"Resident Evil 2\"), e Barry Burton (personaggio di supporto di Jill Valentine in \"Resident Evil\").\nTrama.\nIl titolo presenta un'epidemia di virus T su una nave passeggeri di lusso, la \"Starlight\". Un'organizzazione clandestina creata per porre fine alle operazioni globali della Umbrella Corporation (societ\u00e0 responsabile del disastro di Raccoon City) invia Leon Scott Kennedy sul transatlantico per indagare sulla presenza a bordo di un nuovo tipo di Arma Bio-Organica (B.O.W.) sviluppato dalla Umbrella. La base perde il contatto con lui, e circa 24 ore dopo Barry Burton viene inviato per scoprire cosa gli sia accaduto e verificare l'effettiva esistenza della nuova arma.\nDopo aver scoperto che l'equipaggio e i passeggeri a bordo della nave si sono trasformati in zombie, Barry attraversa la nave e trova di una ragazza di nome Lucia, apparentemente l'unica persona sulla nave a non essere stata infettata, che per qualche ragione \u00e8 in grado di rilevare la presenza delle nuove armi Umbrella e possiede anche alcune altre capacit\u00e0 misteriose. Lucia viene poi rapita da questa nuova arma (chiamata semplicemente B.O.W. Tyrant), ma Barry riesce a salvarla e a mettere in fuga la creatura (grazie anche all'aiuto di Leon, da lui rinvenuto privo di sensi in precedenza). Il gruppo scopre che il mostro dovrebbe avere sangue verde e, successivamente, un'esplosione manda in fiamme la nave. Il gruppo si divide; Leon e Lucia vanno ad attivare il sistema di irrigazione per evitare che l'incendio raggiunga la sala macchine facendo saltare tutto in aria. Pi\u00f9 tardi, Barry riesce a mettersi in contatto con un sottomarino della Umbrella e chiede di organizzare una sorta di scambio. Quando i tre si ricongiungono, Barry rapisce Lucia e fugge nel sottomarino. Nel frattempo, una seconda esplosione colpisce la Starlight e Leon torna indietro fino alla sala macchine a cercarne la fonte, scoprendo che il Tyrant ha distrutto il convertitore di carburante, nel tentativo di far saltare la nave e distruggere tutte le prove.\nLa scena si sposta poi al sottomarino, dove Barry rivela al capitano che ha fatto finta di rapire Lucia per ingannare la Umbrella e permettere loro di lasciare la nave. Scopre anche che l'obiettivo del capitano \u00e8 Lucia, in quanto ospite di un parassita (chiamato \"B.O.W. Parasite\", la vera nuova arma sviluppata dalla Umbrella) capace di crescere in qualsiasi organismo e di trasformarlo in una potente B.O.W. nel giro di dieci giorni. Il Tyrant sulla Starlight aveva proprio la missione di recuperare Lucia. Barry costringe i chirurghi a bordo a rimuovere il parassita dalla ragazza, ma la creatura si libera dal piano di contenimento e infetta il capitano, trasformandolo in uno zombie. Da lui il parassita si estende all'intero equipaggio, uccidendolo, e trasformando alcuni uomini in alcune B.O.W. pi\u00f9 potenti dei normali zombie. Barry e Lucia abbandonano il sottomarino e tornano a bordo della Starlight, quasi affondata dopo la seconda esplosione, al fine di salvare Leon. Ben presto si trovano davanti quello che sembra essere Leon, ma i due scoprono che la B.O.W. \u00e8 un mutaforma e che ha assunto l'aspetto del loro partner. Riescono a fuggire e incontrano un altro Leon nella sala macchine. Insieme, i tre tornano al ponte, dove il Tyrant lancia Lucia in mare. Barry riesce a salvarla, ma poi un'altra Lucia appare accanto a loro. La vera ragazza afferra un coltello e ferisce la propria mano per mostrare il suo sangue rosso, confermando cos\u00ec la sua identit\u00e0. La falsa Lucia (che era solo il parassita mutato per sembrare la ragazza) muta in una nuova forma di Tyrant, pi\u00f9 potente della precedente. Il gruppo sconfigge la B.O.W. in una battaglia all'ultimo sangue e scappa nell'ormai abbandonato sommergibile. Lucia, con l'estrazione del parassita, ha perso i suoi misteriosi poteri; Barry si offre di adottarla e di farla vivere con s\u00e9 e la sua famiglia.\nNella scena finale \u00e8 mostrato un piccolo taglio sul collo di Leon, dal quale fuoriesce del sangue verde, rivelando quindi di essere il parassita sotto mentite spoglie, ora non pi\u00f9 percepibile da Lucia. Cosa sia accaduto al vero Leon non \u00e8 spiegato.\nModalit\u00e0 di gioco.\nIl gameplay non \u00e8 prettamente identificabile in un survival horror, dati i limiti tecnici della console, seppure il gioco mantenga lo spirito horror della serie.\nIl gioco presenta tre personaggi giocabili e consiste nell'esplorare aree, raccogliendo oggetti e lottando contro i nemici nel progredire del gioco. A differenza degli altri titoli della serie, \"Resident Evil Gaiden\" assume una prospettiva dall'alto, e quando ci si avvicina ad un nemico cambia ad una modalit\u00e0 di combattimento in prima persona, con una barra in continuo movimento da sinistra a destra. Per attaccare, il giocatore deve premere il pulsante \"A\" mentre la barra \u00e8 nel campo del nemico (pi\u00f9 o meno esteso a seconda di quanto questi \u00e8 vicino al giocatore); pi\u00f9 il pulsante viene premuto quando la barra \u00e8 al centro del campo nemico, pi\u00f9 l'attacco \u00e8 forte; per alcune armi (come il fucile) anche la distanza determina l'efficacia un attacco (quando i nemici sono vicini, il danno \u00e8 maggiore).\nAccoglienza.\n\"Resident Evil Gaiden\" ha ricevuto recensioni generalmente sfavorevoli da parte della critica. GamePro ha osservato che la presentazione visiva si discosta parecchio dalla prevista atmosfera raccapricciante. IGN ha criticato il gioco per il suo poco pratico sistema di salvataggio (accessibile solo al raggiungimento di un obbiettivo) e per i suoi puzzle, ridotti ad una banale raccolta di chiavi e altri oggetti. Anche GameSpot ha avanzato le stesse critiche, anche se ha applaudito la trama per le sue alterne vicende. Computer and Video Games ha criticato la grafica, ma ha trovato gli enigmi alla pari con quelli di altri capitoli della serie, e ha elogiato il sistema di battaglia."}
{"id": "384999", "revid": "125246141", "url": "https://it.wikipedia.org/wiki?curid=384999", "title": "Cassino Calcio 1924", "text": "L'A.S.D. Cassino Calcio 1924, meglio nota come Cassino, \u00e8 una squadra di calcio italiana con sede nella citt\u00e0 di Cassino.\nFondata nel 1924, nel 2010 \u00e8 stata rifondata dai propri ultras e tifosi dopo la mancata iscrizione al campionato di Lega Pro Seconda Divisione, nel quale militava. Il principale successo nella storia della societ\u00e0 \u00e8 la Coppa Italia Dilettanti vinta nella stagione 1985-1986.\nIl colore sociale \u00e8 l'azzurro. Le partite interne vengono disputate nello Stadio Gino Salveti, intitolato all'omonimo scrittore e poeta cassinate, che pu\u00f2 ospitare spettatori. Nella stagione 2019-2020 milita in Serie D, il quarto livello del campionato italiano di calcio.\nStoria.\nGli inizi, dalla nascita alla seconda guerra mondiale.\nLa prima squadra di calcio a Cassino partecipante a tornei ufficiali nasce nel 1924 per iniziativa di un gruppo di ragazzi del posto. Il nome scelto fu \"Quis contra nos?\", nome latino che sta a significare \"Chi contro di noi?\". Negli anni venti disputava le proprie partite casalinghe in un campo nella zona di Caira, una frazione di Cassino. Questo fino a quando fu inaugurato il campo sportivo \"Sferracavalli\". Nei suoi primi anni di attivit\u00e0, la \"Quis Contra Nos?\", partecipa ai campionati regionali campani affrontando, tra le altre, il Santa Maria C.V., il Sessa, il Capua, il Maddaloni e la Casertana.\nA seguito dell'accorpamento dell'Alta Terra di Lavoro nel Lazio nel 1927, la squadra cassinate inizia a partecipare ai campionati regionali laziali. Nel 1934 c'\u00e8 il primo cambio di denominazione, da \"Quis contra nos?\" a \"Cassino Calcio\". Negli anni di guerra 1942-1943 prende parte al campionato \"Persichetti\" al quale partecipavano anche Ceccano, Avia-Aquino, Arpino, Sora, Isola Liri, Ceprano e Atina. Il Cassino viene eliminato dall'Avia Aquino, che avrebbe poi vinto il torneo. \u00c8 l'ultima stagione di calcio prima dei bombardamenti che raderanno al suolo la citt\u00e0. Fino al 1946 infatti il calcio a Cassino rester\u00e0 in \"standby\".\nDal dopoguerra agli anni Sessanta.\nIl calcio a Cassino ritorna, dopo tre anni di pausa, nel 1946. Inizialmente i giocatori in campo indossano maglie a strisce orizzontali bianconere, che vengono per\u00f2 sostituite con le classiche divise azzurre (allora in stoffa di jeans). Il Cassino disputa il campionato di Seconda divisione laziale e il 1948 \u00e8 l'anno della prima promozione, in Prima divisione laziale. Il 1948 \u00e8 anche l'anno dell'inaugurazione del Campo Miranda in viale Dante, impianto dedicato alla memoria di Dario Miranda, famoso centromediano della squadra prebellica, caduto in Africa pochi anni prima. Cinque anni dopo, nel 1953, il Cassino viene promosso in Promozione, dove rimarr\u00e0 fino al 1959, quando in seguito alla riforma dei campionati dovuta al Lodo Barassi si ritrova iscritto in Prima Categoria.\nNel 1960 viene aperta nel palazzo dei De Vendictis, in Via D'annunzio, la sede del Cassino Calcio. Negli anni Sessanta, si alternano campionati deludenti tra la Prima e la Seconda Categoria, anni nei quali, a partire dal 1968, la denominazione fu cambiata in \"S.C. Cassino\", dove \"S.C.\" stava per \"Societ\u00e0 Calcio\".\nAnni settanta: la prima volta tra i professionisti.\nNel 1970 inizia la rinascita, con la vittoria del campionato e il successivo ritorno in Promozione. L'anno successivo arriva in finale di Coppa Italia Dilettanti, perdendola per\u00f2 per 1 a 0 contro il Montebelluna, a Forte dei Marmi. La ferita per la sconfitta in finale viene per\u00f2 presto sanata dalla prima promozione, l'anno successivo nel 1972, in serie D. Nel frattempo, nel 1967, era stato inaugurato lo Stadio Comunale, successivamente dedicato al poeta e scrittore cassinate Gino Salveti e dove tuttora disputa le partite casalinghe, situato in via Appia. Nell'estate del 1971 era, invece, avvenuta la trasformazione della societ\u00e0 in \"Polisportiva Cassino\" ad opera del presidente Gallaccio, che cre\u00f2 una cooperativa a responsabilit\u00e0 limitata per azioni con lo scopo di coinvolgere tutte le forze sportive della citt\u00e0.\nIl Cassino dopo la rinascita sancita da due promozioni e un secondo posto nella Coppa Italia Dilettanti \u00e8 ormai maturo per il salto nel professionismo, che arriva puntuale nel 1978. Ad una buona prima stagione conclusa al 13\u00ba posto, dopo aver raggiunto la salvezza alla penultima giornata pareggiando a (con il primo gol del giovane Urbano), fa seguito una stagione da dimenticare: i problemi finanziari del club segnano l'annata 1979-80, conclusa all'ultimo posto.\nAnni ottanta: la vittoria della Coppa Italia Dilettanti.\nDopo la retrocessione dalla serie C2 inizia il declino del calcio a Cassino. Dopo un anno di D, in cui l'unica nota positiva \u00e8 l'esplosione di Domenico Di Carlo, il Cassino retrocede in Promozione per poi scendere subito in Prima Categoria l'anno successivo. Nell'estate 1983 la vecchia societ\u00e0 viene rilevata dalla Policassino Coop; la nuova denominazione porta bene e, dopo un secondo posto in Prima categoria, nel 1984-85 il Policassino viene promosso in Promozione, mentre l'anno successivo raggiunge il primo trofeo nazionale della sua storia: la Coppa Italia Dilettanti, conquistata con la vittoria in finale, a Viareggio, contro il Formia per 3 a 1.\nNella stagione 1987-88 c'\u00e8 il ritorno in Serie D (denominata allora Interregionale), grazie alla vittoria in casa contro il Marino all'ultima giornata. La stagione successiva vede la Policassino concludere al settimo posto, mentre nel 1989-90 riesce a salvarsi solo grazie alla vittoria nello spareggio disputatosi a Campobasso contro la Maddalonese.\nAnni novanta: la crisi.\nGli anni novanta sono anni di crisi per il calcio a Cassino. Dopo il 1991-92 ultimo anno di Interregionale, si apre una fase di incertezza per il movimento calcistico cittadino che, complice la contemporanea ascesa della squadra di basket della citt\u00e0, allora militante in Serie B, comporter\u00e0 un progressivo distacco degli sportivi cassinati verso la squadra di calcio che militer\u00e0 in campionati di basso livello per quasi tutto il decennio.\nNel 1993-94 la Policassino viene condannata addirittura alla Promozione, a seguito della sconfitta ai rigori nello spareggio contro la Vis Sezze, giocato a Palestrina.\nNella stagione 1997-98 poi ci sono perfino due squadre differenti in citt\u00e0: al Policassino che milita in Promozione, si affianca l'A.S. Cassino (chiamata in precedenza Rofit) che, militando nel campionato di Eccellenza, diviene di fatto la prima squadra di Cassino. Le due squadre cittadine si affrontano in un inedito derby nella fase regionale della Coppa Italia Dilettanti terminato con il punteggio di 1-1, decretando il passaggio del turno della Policassino. Il decennio nero si conclude con un quarto posto in Eccellenza del 1998-99.\nAnni duemila: la rinascita e il ritorno in Serie C.\nLa svolta arriva nella stagione 1999-2000, grazie al presidente Morra che riporta l'entusiasmo in citt\u00e0 trasferendo a Cassino il titolo di Serie D del Real Piedimonte, trasformando quindi l'A.S. Cassino in \"Real Cassino\". Il campionato \u00e8 di vertice e la C2 sfuma per un soffio. Il Cassino arriva, infatti, secondo alle spalle del Puteolana e resta in D.\nNel 2003 c'\u00e8 l'avvicendamento alla dirigenza con Morra che lascia il timone a Ciro Corcione. L'avventura del neopresidente inizia male con la retrocessione in Eccellenza, decretata tra l'altro dallo spareggio perso a Frosinone contro il Grottaglie. \u00c8 anche l'anno dell'ennesimo cambio di denominazione, stavolta in \"S.S. Cassino 1927\". Il nuovo nome per\u00f2 porta bene. Il Cassino, infatti, nei due anni successivi conquister\u00e0 due promozioni consecutive: ritorna prima in Serie D (dopo lo spareggio ad Anagni contro l'Almas Roma vinto per 2 a 0) e poi, dopo 26 anni, raggiunge l'agognato ritorno in serie C. Promozione, quest'ultima, arrivata all'ultima giornata di campionato, quando il Cassino, secondo alle spalle dell'Aprilia, batte 3 a 0 al Salveti il Bojano e scavalca la capolista pontina che perde in casa contro il Monterotondo dopo essere passata addirittura in vantaggio. In quanto vincitrice del campionato, inoltre, partecipa alla Poule Scudetto della serie D venendo eliminata per\u00f2 al primo turno collezionando un solo punto nelle sfide con il e la Paganese.\nL'avventura di Corcione alla guida del Cassino finisce dopo una sola stagione di professionismo conclusasi con il piazzamento al 13\u00ba posto. La societ\u00e0 \u00e8, per\u00f2, a rischio fallimento: a poche ore dalla scadenza dei termini per l'iscrizione al campionato il timone passa nelle mani di Giuseppe Tedesco che rileva la societ\u00e0 grazie al supporto dell'imprenditore Clodomiro Murolo. Il sodalizio dura una stagione, ma poi si spezza: nell'ottobre 2008 Tedesco rassegna le dimissioni e la presidenza passa quindi a Murolo. In questa stagione, nella quale c'\u00e8 il cambio di denominazione in \"S.S. Cassino\", il Cassino rischia addirittura di entrare nei play off, raggiungendo il punto pi\u00f9 alto nella sua storia: solo la graduatoria degli scontri diretti con l'Andria penalizzer\u00e0 il Cassino per il quale, quindi, sfumeranno i sogni di promozione. La stagione 2009-10 \u00e8 l'ultima tra i professionisti per il Cassino. Al termine del campionato, infatti, il presidente Murolo decide di non iscrivere la squadra al campionato per la stagione successiva.\nAnni duemiladieci: la nascita dell'ASD Nuova Cassino 1924.\nCon la mancata iscrizione della squadra in Seconda Divisione, la citt\u00e0 rischiava di rimanere senza una compagine calcistica che la rappresentasse, per la prima volta dal 1946. Grazie all'iniziativa degli Ultras e dei tifosi cassinati, invece, nell'estate 2010 nasce la \"ASD Nuova Cassino 1924\", che viene iscritta in sovrannumero al campionato di Promozione laziale nel girone D. La squadra, inizialmente iscritta al campionato di Prima Categoria, dopo il fallimento della \"S.S. Cassino\", ottiene il passaggio in Promozione grazie al parere favorevole del Presidente della FIGC Abete. Nel suo primo anno di Promozione, riesce a non retrocedere grazie alla vittoria nel play out contro la Pro Calcio Fondi. Nella stagione successiva la presidenza passa da Vendittelli a Patini, ma il campionato \u00e8 pieno di alti e bassi e la squadra non riesce ad arrivare ai play off.\nNel 2012-13, al presidente Patini si affianca l'imprenditore Cicchetti, con l'intento di costruire una squadra per vincere il campionato. Ulteriori vicissitudini societarie, che hanno portato al disimpegno di Cicchetti, costringono la societ\u00e0 a smantellare la rosa. Con un organico interamente composto da giocatori locali, il Cassino resta comunque ai vertici della classifica, in lotta per la promozione in Eccellenza che comunque sfumer\u00e0 nelle ultime giornate.\nNell'estate del 2013 il sodalizio passa nelle mani dell'imprenditore cassinate Nicandro Rossi. Nonostante la squadra sia costruita per vincere, l'inizio di stagione \u00e8 da dimenticare. A risollevare le sorti della squadra viene chiamato, dunque, il tecnico Antonio Pecoraro grazie al quale il Cassino intraprende una memorabile rimonta partita dal penultimo posto e culminata con la vittoria del campionato all'ultima giornata (l'11 maggio 2014) al termine dello scontro diretto a Sermoneta terminato 1-0 per gli azzurri.\nRisale all'estate del 2014 l'ultimo cambio di denominazione: \"ASD Cassino Calcio 1924\". Le premesse, con il ritorno in panchina del tecnico artefice della promozione in Serie C, Alessandro Grossi, sono di campionato di vertice. Tuttavia l'annata sar\u00e0 amara per gli azzurri, che concludono il campionato al 5\u00ba posto sotto la guida di Massimiliano Babusci, subentrato a Grossi alla 17\u00aa giornata. Babusci viene confermato per la stagione successiva, ma dopo un inizio da dimenticare, la squadra viene affidata ad Ezio Castellucci. La stagione 2015-16 vede un Cassino dai due volti: incostante in campionato, perfetto in coppa. Il 6 gennaio 2016, infatti, sul campo neutro di Latina, gli azzurri travolgono in finale il Colleferro per 4-1, conquistando la Coppa Italia Dilettanti Lazio e accedendo alla fase nazionale. Anche qui i cassinati si rendono assoluti protagonisti arrivando ad un passo dalla finale. In semifinale, dopo un promettente pareggio per 3-3 a Mazara del Vallo (con il primo tempo chiuso in vantaggio di tre reti a zero), gli azzurri vengono per\u00f2 sconfitti per 1-0 in casa nella gara di ritorno, dicendo addio alla coppa. In campionato, la rimonta iniziata dal penultimo posto con l'arrivo in panchina di mister Castellucci, si conclude con la conquista della 5\u00aa posizione.\nI tempi sono ormai maturi per il salto di categoria, che puntualmente avviene l'anno seguente. Gi\u00e0 dalla prima giornata, gli azzurri dimostrano le loro intenzioni, rifilando un 6-0 agli storici rivali del Formia. Abbandonata al primo turno la Coppa Italia, la squadra di Castellucci si dedica completamente al campionato, dominato dall'inizio alla fine e raggiunge con tre giornate di anticipo la promozione. Dopo 7 anni dalla rifondazione, dunque, il Cassino raggiunge la Serie D, tornata ad essere, a seguito della riforma dei campionati del 2014, il quarto livello del calcio italiano.\nSancito il divorzio con Ezio Castellucci per divergenze economiche, la panchina viene affidata a Corrado Urbano, che torna a guidare gli azzurri a distanza di 17 anni, quando proprio a Cassino inizi\u00f2 la sua carriera da allenatore. Il primo anno di Serie D vede un Cassino posizionato nella parte medio-alta della classifica, concludendo la stagione al settimo posto in classifica. Il colpo di mercato estivo \u00e8 Imperio Carcione, che torna a vestire la maglia azzurra a dieci anni di distanza. Guidati dall'esperienza in mezzo al campo del capitano, la squadra conclude il campionato 2018-19 al quinto posto, qualificandosi per i play-off, dove verr\u00e0 sconfitta in semifinale dal Lanusei. Nella stagione 2019-20 il Cassino si distingue nella competizione \"Giovani D Valore\" per essere, a livello nazionale, la squadra di Serie D pi\u00f9 virtuosa nell'utilizzo degli under. A seguito dell'interruzione anticipata dei campionati a causa del Coronavirus, gli azzurri concludono la stagione al 7\u00ba posto del Girone G. In estate viene sancito il divorzio con mister Urbano.\nColori e simboli.\nColori.\nIl colore con cui il Cassino disputa le gare casalinghe \u00e8 l'azzurro, solitamente utilizzato sia per la maglia che per i pantaloncini. Per le gare fuori casa la divisa tradizionale \u00e8 composta da maglietta e pantaloncini bianchi.\nNel corso della sua storia ha per\u00f2 utilizzato anche altre divise, come le maglietta casalinghe a righe orizzontali bianco-nere (nella stagione 1946-47), a bande orizzontali bianco-azzurre o a a strisce verticali bianco-azzurre, come in occasione della vittoria del campionato di Serie D 2005-06.\nPer le gare in trasferta, ha invece utilizzato casacche composte da maglietta e pantaloncini completamente blu notte, gialla con inserti blu, gialla con inserti verdi, rossa con inserti blu e viceversa, quest'ultima per richiamare i colori del simbolo della Terra di San Benedetto della quale la citt\u00e0 di Cassino \u00e8 stata il fulcro tra il 700 e il 1500.\nSimboli ufficiali.\nStemma.\nLe numerose vicissitudini societarie, che hanno portato a continui cambi di denominazione, non consentono di individuare un'uniformit\u00e0 nel simbolo adottato dalla squadra azzurra nel corso della sua storia.\nLo stemma adottato dal 2010, anno della rifondazione per mano dei tifosi, \u00e8 uno scudetto di colore azzurro, con al centro lo stemma della citt\u00e0 di Cassino che sormonta un pallone, volutamente di cuoio, in segno di rottura con il recente passato e come richiamo, invece, ai valori antichi del calcio popolare. In basso \u00e8 presente il vero anno di nascita del calcio a Cassino, il 1924.\nInno.\nL'inno ufficiale del Cassino Calcio \u00e8 \"Cassino,\" composto dal cantautore cassinate Donato Rivieccio.\nStrutture.\nStadio.\nIl Cassino gioca le gare casalinghe presso lo stadio Gino Salveti di via Appia Nuova, impianto inaugurato nel 1967 insieme al centro sportivo di cui fa parte. Sebbene fosse conosciuto all'epoca come \"Stadio dei Ventimila\", la sua capienza massima era di diecimila spettatori, oggi ridotti a 3.700 con la chiusura del settore prato e il posizionamento dei seggiolini in tutti i settori.\nIn precedenza, dal 1947, il Cassino giocava presso il campo sportivo di viale Dante intitolato a Dario Miranda, vecchio centromediano della formazione prebellica. Oggi vi si trova un parcheggio, ancora chiamato dai cassinati Campo Miranda.\nGli impianti prebellici di cui si ha notizia furono il campo di via Caira, nell'area in cui sorgeva il concentramento di prigionieri austriaci della prima guerra mondiale ed, in seguito, il campo di via Sferracavalli nell'area dove attualmente sorge la scuola media Conte.\nCentro di allenamento.\nIl Cassino svolge le sue sedute di allenamento presso le strutture del centro sportivo di via Appia Nuova.\nSociet\u00e0.\nSettore giovanile.\nIl settore giovanile del Cassino, svolge le sue attivit\u00e0 all'interno del centro sportivo di via Appia, nelle strutture adiacenti allo stadio Salveti.\nTra i prodotti migliori del vivaio cassinate, che hanno calcato la Serie A, si segnalano Corrado Urbano, Domenico Di Carlo, ed Angelo Ogbonna, quest'ultimo facente parte del Montecassino, scuola calcio affiliata al Cassino.\nOttimi livelli sono stati raggiunti da Mauro Rufo, Mario Buccilli, Leonardo Rossi e Vittorio Cozzella, i quali vantano numerose presenze in Serie B.\nAllenatori e presidenti.\nDal dopoguerra ad oggi sono solo quattro gli allenatori rimasti sulla panchina del Cassino per pi\u00f9 di tre stagioni consecutive e che ne detengono, quindi, i record di presenze. Con 167 panchine, l'allenatore pi\u00f9 longevo \u00e8 Carlo Orlandi, alla guida del Cassino dal 1971 al 1976 e nel 1998-99. Al secondo posto troviamo Antonio Lillo (166), seguito da Alessandro Grossi con 156 panchine e da Giuseppe Capaccione (96).\nStatistiche e record.\nStatistiche di squadra.\nNel 1971 il Cassino raggiunse il record di 53 gare ufficiali senza sconfitte, attirando su di s\u00e9 l'interesse della \"Domenica Sportiva\". La striscia positiva partiva dalle ultime due partite della stagione 1968-69, abbracciava l'intero 1969-70 e si concludeva nella stagione 1970-71.\nTifoseria.\nStoria.\nLe prime manifestazioni di tifo organizzato si formarono ad inizio anni '70. Il gruppo pi\u00f9 longevo, tuttora in attivit\u00e0, \u00e8 quello dei \"Fedayn Cassino\", fondato nel 1977, uno dei gruppi ultras pi\u00f9 antichi del Lazio. Altri gruppi in attivit\u00e0 sono le \"Brigate\", fondate nel 2004 e gli \"UTSB\", acronimo di \"Ultras Terra Sancti Benedicti\", fondati nel 2006. Queste due realt\u00e0 rappresentano la nuova guardia che affianca i \"Fedayn\" al seguito della maglia azzurra. Altri gruppi storici che in passato hanno sostenuto la squadra sono il \"Commandos\" (una delle prime realt\u00e0 ultras nate in citt\u00e0), gli \"Intoccabili 1991\" e i \"Boys\".\nDal 2016 i diversi gruppi si riuniscono tutti dietro un unico striscione: \"Cassino 1924\".\nUno dei caratteri distintivi della tifoseria \u00e8 la rivendicazione dell'appartenenza alla storica Terra di San Benedetto e alla cosiddetta Terra di Lavoro, in contrasto con quanti identificano tutta l'odierna Provincia di Frosinone con la Ciociaria.\nGemellaggi e rivalit\u00e0.\nLa tifoseria cassinate \u00e8 gemellata dal settembre 1983 con gli ultras del Venafro. Un'altra amicizia storica e molto sentita \u00e8 quella con gli ultras della Casertana. Pi\u00f9 recente, risalente agli ultimi anni di Promozione, \u00e8 l'amicizia con il gruppo Ignari Semprevisa di Carpineto Romano.\nIn passato vi sono stati gemellaggi con le tifoserie dell'Avezzano e del Frosinone, quest'ultimo sfociato in un'accesa rivalit\u00e0. Altre rivalit\u00e0 molto sentite sono con le tifoserie di Formia, e ."}
{"id": "385010", "revid": "287204", "url": "https://it.wikipedia.org/wiki?curid=385010", "title": "Spyridon Louis", "text": ""}
{"id": "385011", "revid": "777251", "url": "https://it.wikipedia.org/wiki?curid=385011", "title": "Halford Mackinder", "text": "Biosfera.\nEsperto in biologia, storia, legge e strategia; conquist\u00f2 la vetta del Monte Kenya nel settembre del 1899. \u00c8 conosciuto per la sua celebre teoria geopolitica dell'Heartland (traducibile come \"Cuore della terra\"), cio\u00e8 un'area geografica il cui controllo avrebbe consentito di dominare l'intero mondo. La zona in questione era individuata al centro del supercontinente Eurasiatico.\nQuesta teoria fu elaborata per la prima volta nell'articolo \"The Geographical Pivot of History\" (\"Il perno geografico della storia\"), presentato il 25 gennaio 1904 alla Royal Geographical Society, e successivamente pubblicato dal \u201cThe Geographical Journal\u201d.\nMackinder sosteneva che esistessero delle caratteristiche, degli \"elementi che durano nel tempo\", in un paese che non mutano mai e vanno sempre presi in considerazione nel momento di compiere scelte strategiche. Esse sono:\nPer gli stati, per vincere una guerra, \u00e8 fondamentale conoscere e tenere in considerazione questi elementi.\nCarriera.\nNel 1887 Mackinder pubblic\u00f2 \"On the Scope and Methods of Geography\", un manifesto per un nuovo approccio allo studio della geografia. Qualche mese dopo fu nominato reader in Geografia presso l'Universit\u00e0 di Oxford, dove introdusse l'insegnamento della materia.\nNel 1892 fu il primo direttore della University Extension College, a Reading, ruolo che mantenne fino a quando gli succedette, nel 1903, William Macbride Childs. Il collegio divenne l'Universit\u00e0 di Reading nel 1926 . \nNel 1893 \u00e8 stato uno dei fondatori della Geographical Association, che promuoveva l'insegnamento della geografia nelle scuole. In seguito divenne presidente dell'associazione dal 1913 al 1946. \nNel 1895 \u00e8 stato uno dei fondatori della London School of Economics. \nNel 1899, a Oxford, Mackinder diede un importante contributo alla fondazione della School of Geography. Nello stesso anno guid\u00f2 la prima spedizione che conquist\u00f2 la vetta del Monte Kenya, la seconda pi\u00f9 alta del continente africano.\nNel 1902 pubblic\u00f2 \"Britain and the British Seas\", un contesto che presenta la prima analisi geomorfologica delle isole britanniche e che \u00e8 considerato un classico degli studi geografici della regione. \nNel 1904 present\u00f2 lo studio \"'The Geographical Pivot of History\" alla Royal Geographical Society, nel quale elabor\u00f2 la teoria dell'Heartland.\nHeartland.\nPer Mackinder, l'avvio a fine Ottocento dello sviluppo ferroviario russo in Asia aveva minato irreparabilmente il vecchio fondamento geo-politico: che il mare fosse la via pi\u00f9 rapida per spostarsi. Inoltre, Mackinder, come Friedrich Ratzel, pensava che il mondo dovesse essere considerato a partire da una proiezione polare e non da una proiezione di Mercatore. \nEgli, a partire da queste considerazioni, individu\u00f2 nella zona della Russia tra Europa ed Asia, il nuovo fulcro geopolitico mondiale. Si tratta della pianura che si estende dall'Europa centrale sino alla Siberia occidentale, che ha una posizione strategica su Mar Mediterraneo, Medio Oriente, Asia meridionale e Cina. Mackinder chiam\u00f2 questa zona \"Heartland\" (zona centrale, cuore della terra), perch\u00e9, da allora in avanti, chi l'avesse controllata, avrebbe guadagnato il dominio della intero Continente Antico, ossia l'unione di Eurasia ed Africa, da lui chiamato \"Isola mondiale\"; chi avesse dominato quest'area strategica, avrebbe poi potuto dominare l'intero pianeta. In questo modo riecheggiano nelle idee di Mackinder le parole di Sir Walter Raleigh che si era espresso cos\u00ec: \u00ab\"Chi possiede il mare, possiede il commercio mondiale; chi possiede il commercio, possiede la ricchezza; chi possiede la ricchezza del mondo possiede il mondo stesso\"\u00bb."}
{"id": "385032", "revid": "363629", "url": "https://it.wikipedia.org/wiki?curid=385032", "title": "FERT", "text": "FERT \u00e8 il motto di casa Savoia, della Contea di Savoia, del Ducato di Savoia, del Regno di Sardegna, del Regno d'Italia e del Regno d'Albania sotto occupazione italiana (1939 \u2013 1943), adottato da Amedeo VI (1334 \u2013 1383) e presente nella monetazione in oro e in argento.\nOrigine e significato.\nIl motto comparve per la prima volta nel 1364 sul collare dell'Ordine del Collare, un ordine cavalleresco fondato da Amedeo VI di Savoia nel 1364 in occasione di un torneo tenutosi a Chamb\u00e9ry; Amedeo VI vi avrebbe partecipato insieme ai 14 altri cavalieri, indossando un collare descritto dalle cronache come un \u00abcollare da levriero\u00bb con la legenda \"Fert\". Successivamente l'Ordine del Collare, sotto Carlo II di Savoia (1486 - 1553), divenne l\"Ordine della SS. Annunziata\" con carattere religioso-militare.\nNel corso degli anni molte sono state le interpretazioni di questo motto (evidentemente n\u00e9 Amedeo VI di Savoia n\u00e9 Vittorio Amedeo II n\u00e9 Carlo II hanno lasciato alcun documento ufficiale che attesti inequivocabilmente le loro intenzioni). Secondo alcuni studiosi essendosi perso il significato originario sarebbe ormai impossibile risalirvi.\nEcco un elenco delle interpretazioni pi\u00f9 note:\nLe altre interpretazioni lo vedono come acronimo:\nSecondo queste due ultime interpretazioni la Casa Savoia si dichiarerebbe sostenitrice della religione, con evidente riferimento alla teoria secondo la quale il diritto al potere terreno del Re proviene dalla volont\u00e0 divina.\nPer un diverso orientamento, l'acronimo significherebbe (\"Battete, Entrate, Rompete tutto\").\nAlcuni hanno anche ipotizzato che si tratti di un riferimento ad una moneta, il Ferto.\nCuriosit\u00e0.\nUn'accezione satirica del motto recita: (\"la donna sar\u00e0 la tua rovina\"). Con questo sviluppo dell'acronimo, un anonimo Pasquino torinese volle probabilmente far riferimento al matrimonio morganatico di Vittorio Amedeo II, vedovo di Anna d'Orl\u00e8ans, con l'antica fiamma Anna Carlotta Teresa Canalis di Cumiana, vedova del Conte Novarina, divenuta Marchesa di Spigno. In effetti questa signora deve aver giocato un ruolo non proprio secondario nei guai di Vittorio Amedeo II se, dopo il tentativo di quest'ultimo di revocare l'abdicazione a favore del figlio Carlo Emanuele III, avvenuta un anno prima circa (3 settembre 1730), e di reinsediarsi sul trono, venne arrestata, separata dal marito e rinchiusa in un carcere per prostitute in quel di Ceva. Solo due mesi dopo le fu permesso di tornare presso il marito, quasi prigioniero nel castello di Moncalieri ove il 30 ottobre 1732 mor\u00ec. La marchesa di Spigno si ritir\u00f2 quindi in convento."}
{"id": "385035", "revid": "1782831", "url": "https://it.wikipedia.org/wiki?curid=385035", "title": "Dennis Fantina", "text": "Biografia.\nNel settembre 2001 partecipa al programma \"Saranno Famosi\" e vince, aggiudicandosi un contratto di un anno con le reti Mediaset.\nNell'estate 2002 prende parte al \"Tim Tour\" e viene scelto, assieme ad altri ragazzi della scuola di \"Amici\", come testimonial della campagna pubblicitaria di quell'estate. Nello stesso anno la Sugar Music di Caterina Caselli produce e pubblica il suo primo album, \"Dennis\", contenente otto brani inediti, realizzati da Giancarlo Di Maria e arrangiati da Celso Valli e Nicol\u00f2 Fragile. Tra gli autori dei brani si segnalano Mango, Elisa e Michele Zarrillo.\nNel 2003 \u00e8 in tour in Italia e viene scelto per interpretare Danny Zucco, il protagonista del musical \"Grease\", nella nuova edizione firmata dalla Compagnia della Rancia.\nNel 2004 entra a far parte del team di Radio Italia e Video Italia. In radio conduce il programma \"Funky e Duck in radio\" insieme con Paola Gallo, mentre in tv presenta il programma pomeridiano .\nNel gennaio 2005 il brano \"Non basti tu\" appare tra i preselezionati per la categoria Giovani del Festival di Sanremo, al quale non viene ammesso. In estate viene pubblicato il secondo album \"Io credo in te\" in contemporanea col singolo omonimo. L'album, prodotto da Fio Zanotti, Massimo Luca e dallo stesso Fantina, viene riconosciuto disco d'oro per le oltre 40.000 copie vendute e vede la collaborazione di artisti come Red Canzian, Simone e Gatto Panceri.\nNel 2005 partecipa al concerto in ricordo di Lucio Battisti cantando il brano \"Il tempo di morire\".\nNella primavera del 2006 partecipa allo show televisivo \"Notti sul ghiaccio\", condotto da Milly Carlucci e trasmesso su Raiuno, classificandosi al secondo posto. Nel maggio 2006 viene estratto dall'album \"Io credo in te\" il singolo \"Ti cambier\u00f2 la vita\", un brano prodotto e arrangiato dallo stesso Dennis Fantina e scritto da Valerio Negrini e Red Canzian.\nNel 2007 pubblica il suo terzo album, \"Buone sensazioni\". Nel 2009 parte un tour di 45 date italiane con una nuova agenzia di spettacoli. per l'emittente musicale Palco TV.\nNel 2014 pubblica i singoli \"La Zumbada\" e \"Natale Sar\u00e0\" in collaborazione con Massimiliano \"Maxino\" Cernecca. Inizia una collaborazione con il regista Ronnie Roselli, recitando in alcuni cortometraggi prodotti da Video900.\nA settembre 2015, partecipa alla finale nazionale televisiva di Miss Reginetta d'Italia, presentando il remix ufficiale del suo ultimo singolo \"Intensamente\". Nel 2015 \u00e8 impegnato nel doppiaggio del film \"Anna la nera\" di Ronnie Roselli.\nNel 2018 realizza \"11\", cortometraggio post-apocalittico prodotto sempre da Video900. Nel 2019 iniziano le prime riprese di un lungometraggio scritto e diretto da Ronnie Roselli, in cui Fantina \u00e8 protagonista e co-sceneggiatore.\nNel settembre 2021 partecipa al programma \"Tale e quale show\" condotto da Carlo Conti."}
{"id": "385036", "revid": "96758", "url": "https://it.wikipedia.org/wiki?curid=385036", "title": "Club Atl\u00e9tico de Madrid", "text": "Il Club Atl\u00e9tico de Madrid, conosciuto come Atl\u00e9tico Madrid (in Spagna anche come \"Atleti\"), \u00e8 una societ\u00e0 calcistica spagnola con sede a Madrid e milita in Primera Divisi\u00f3n, la divisione di vertice del campionato spagnolo di calcio.\n\u00c8 la quarta formazione spagnola per numero di titoli nazionali (26), essendosi aggiudicata 11 campionati di massima divisione, 10 Coppe del Re e 5 Supercoppe di lega (2 Supercoppe di Spagna, 2 Coppa Eva Duarte e 1 Coppa Presidente della RFEF), e la terza per trofei conseguiti a livello internazionale (8), potendo vantare la vittoria di una Coppa delle Coppe (1961-62), 3 Europa League (2009-10, 2011-12 e 2017-18), 3 Supercoppe UEFA (2010, 2012 e 2018) e una Coppa Intercontinentale (1974). \u00c8 quindi, con 34 trofei ufficiali complessivi, il quarto club pi\u00f9 titolato di Spagna, dopo , e .\nL'Atl\u00e9tico Madrid \u00e8 l'unica squadra ad aver conquistato la Coppa Intercontinentale senza aver vinto la Coppa dei Campioni, allora requisito indispensabile per accedere alla manifestazione: nel 1974, infatti, a seguito della rinuncia del a parteciparvi, i madrileni incontrarono e sconfissero gli argentini dell'Independiente, campioni in carica della Coppa Libertadores e detentori della Coppa Intercontinentale. \u00c8 inoltre la sola compagine nella storia del massimo torneo d'Europa per club ad aver disputato per tre volte la finale (1974, 2014, 2016) senza mai essere riuscita a laurearsi campione.\nIl soprannome pi\u00f9 comune dei giocatori \u00e8 quello di \"colchoneros\", alla lettera \"materassai\", in quanto il colore e la foggia delle uniformi della squadra erano analoghi a quelli delle tele che all'epoca rivestivano i materassi. Altri soprannomi sono \"rojiblancos\" (rossobianchi) e \"indios\".\nStoria.\nIl Club Atl\u00e9tico de Madrid \u00e8 stato fondato il 26 aprile 1903 da alcuni studenti baschi residenti a Madrid, con l'intenzione di creare una societ\u00e0 satellite dell'Athletic Club: la squadra (il cui primo nome fu Athletic de Madrid) adott\u00f2 in effetti gli stessi colori sociali del club basco (allora bianco e blu) per poi passare, nel 1912, al bianco e rosso. Divenuta societ\u00e0 indipendente nel 1923, l'Atl\u00e9tico Madrid disput\u00f2 negli anni venti gli allora principali tornei calcistici spagnoli, in particolare la Coppa di Spagna (nome con il quale era indicata l'attuale Coppa del Re), in cui giunse secondo nel 1921 e nel 1926. La vittoria del campionato del Centro nel 1928 valse ai \"colchoneros\" l'accesso alla prima edizione della Primera Divisi\u00f3n: fu solo dopo la fine della guerra civile e la fusione con il club Aviaci\u00f3n Nacional che l'Atl\u00e9tico Madrid inizi\u00f2 a cogliere i primi successi in campo nazionale, aggiudicandosi i due campionati successivi al termine delle ostilit\u00e0.\nA partire dagli anni cinquanta i \"colchoneros\" incominciarono ad acquisire notoriet\u00e0 a livello internazionale grazie ai risultati ottenuti nelle neonate coppe europee: nella stagione 1958-1959 l'Atl\u00e9tico ebbe modo di esordire in Coppa dei Campioni grazie alla simultanea vittoria nella manifestazione da parte dei rivali cittadini del , i quali fermeranno in semifinale il cammino dei \"colchoneros\". Nel 1962 l'Atl\u00e9tico Madrid vinse invece il suo primo trofeo internazionale sconfiggendo la Fiorentina nella finale di Coppa delle Coppe. In campo nazionale l'Atl\u00e9tico Madrid si dimostr\u00f2 l'unica squadra in grado di contrastare l'egemonia del Real Madrid vincendo nelle stagioni 1965-1966, 1969-1970, 1972-1973. Nella stagione successiva alla vittoria di quest'ultimo campionato i \"colchoneros\" si resero protagonisti di un cammino in Coppa dei Campioni che li port\u00f2 fino alla finale contro il : al termine di una partita combattuta l'Atl\u00e9tico Madrid fu raggiunto a pochi secondi dal termine dopo essere passato in vantaggio a met\u00e0 del secondo tempo supplementare. La ripetizione, giocata due giorni dopo, vide i tedeschi prevalere per 4-0. Nonostante la vittoria mancata in Coppa dei Campioni i \"colchoneros\" ebbero la possibilit\u00e0 di giocarsi la Coppa Intercontinentale in seguito alla rinuncia del Bayern Monaco. L'Atl\u00e9tico Madrid vinse il trofeo battendo gli argentini dell'Independiente, rimontando nella gara di ritorno l'1-0 subito all'andata in Argentina.\nInterlocutorio fu il decennio successivo, caratterizzato da continui cambi di dirigenza al vertice: l'unico acuto si ebbe nel 1986 con la finale di Coppa delle Coppe persa contro la . L'anno successivo, in seguito alla morte del presidente Vicente Calder\u00f3n, il club fu acquisito dal politico Jes\u00fas Gil, che dette avvio ad una massiccia operazione di rinforzo della squadra che culmin\u00f2, nella stagione 1995-1996, con la vittoria del \"doblete\" (campionato e coppa nazionale) sotto la guida del nuovo tecnico Radomir Anti\u0107. Ciononostante, negli anni successivi la squadra ebbe un tracollo tecnico e societario (dovuto in parte alle vicende giudiziarie del presidente, implicato di favoritismi con la mafia siciliana) che culmin\u00f2 con la retrocessione in Segunda Divisi\u00f3n al termine della stagione 1999-2000.\nRitornato in massima serie dopo due anni, l'Atl\u00e9tico Madrid fu acquistato nel 2003 dal produttore cinematografico Enrique Cerezo, che nel giro di tre anni costru\u00ec una squadra in grado di assumere una dimensione europea, approdando per due anni consecutivi (2007-2008 e 2008-2009) in UEFA Champions League e vincendo, nel 2009-2010, la prima edizione della UEFA Europa League e la Supercoppa UEFA, grazie al successo per 2-0 contro l'. Dal 2011, sotto la guida di Diego Simeone, la squadra ha ottenuto successi sia in patria (Coppa del Re 2012-2013, campionato 2013-2014, Supercoppa di Spagna 2014, campionato 2020-2021) sia in Europa, dove i \"colchoneros\" hanno vinto due Europa League (2011-2012, 2017-2018), due Supercoppe UEFA (2012, 2018) e hanno perso due finali di UEFA Champions League (2014 e 2016), entrambe contro il .\nColori e simboli.\nColori.\nLa divisa di casa dell'Atl\u00e9tico Madrid \u00e8 costituita da una maglia a strisce bianche e rosse verticali, calzoncini azzurri o blu e calzettoni rossi. Questa divisa \u00e8 stata introdotta nel 1912 per motivi economici (divise del genere erano facilmente ricavabili dai fondi dei materassi, cosa questa che valse ai giocatori e ai tifosi della squadra il nome di \"colchoneros\"). In precedenza la squadra adottava la stessa divisa dell'Athletic Club, dai colori bianco e blu. Con il passare degli anni la divisa dell'Atl\u00e9tico Madrid ha subito modifiche marginali, per lo pi\u00f9 relative al colore dei pantaloncini pi\u00f9 o meno scuro e al numero delle strisce. Una novit\u00e0 rilevante si \u00e8 avuta nel 2006, quando \u00e8 stata introdotta una maglia divisa in due con una met\u00e0 bianca e una rossa. Negli anni successivi, tuttavia, si \u00e8 tornati alla divisa classica.\nSimboli ufficiali.\nStemma.\nIl simbolo dell'Atl\u00e9tico Madrid presenta alcune analogie con quello dell'Athletic Club, da cui mutua le strisce bianche e rosse e il triangolo sulla parte superiore dello stemma. Per quanto riguarda lo stemma dell'Atl\u00e9tico Madrid, il triangolo \u00e8 blu e contiene le sette stelle (a cinque punte, numero indicante le province limitrofe a Madrid) della costellazione dell'Orsa Maggiore, presenti sia nello stemma cittadino, sia nella bandiera della comunit\u00e0 autonoma di Madrid. All'interno del triangolo vi \u00e8 inoltre l'immagine dell'orso con il corbezzolo, simbolo della citt\u00e0 di Madrid.\nNella storia della squadra sono state introdotte sei versioni dello stemma: dal 1903 fino al 1917 la squadra aveva lo stesso stemma dell'Athletic Club, circolare e con le lettere iniziali della squadra incrociate al centro. Il 22 novembre 1917 compare sulla rivista \"Madrid-Sport\" una versione pi\u00f9 simile al logo attuale, mentre nel 1939, con la fusione con l'Aviaci\u00f3n Nacional, lo stemma fu dotato delle ali dell'emblema dell'aviazione e di una corona. Nel 1947 viene infine introdotto uno stemma pi\u00f9 simile all'attuale che differisce da quello corrente (introdotto negli anni ottanta) per l'assenza di un bordo giallo come contorno.\nIl 9 dicembre 2016 viene presentato in anteprima quello che sar\u00e0 il nuovo stemma dell'Atl\u00e9tico Madrid. Esso mantiene la struttura formale, ma \u00e8 pi\u00f9 tondeggiante nella parte superiore per richiamare il primissimo stemma utilizzato nel 1903. I colori dominanti sono il blu, il bianco e il rosso, abbandonando cos\u00ec il contorno giallo e il verde, il marrone e il nero che facevano parte dello stemma della citt\u00e0 di Madrid. Dalla stagione 2017/18 \u00e8 stato cambiato lo stemma apportando modifiche a quello precedente; in particolare viene cambiata la forma, rendendolo pi\u00f9 arrotondato, viene cambiato il colore del contorno che da giallo diventa blu, stesso colore dell'orso che viene specchiato secondo l'asse verticale. Viene inoltre ridotto il numero di strisce biancorosse.\nMascotte.\nLa mascotte dell'Atl\u00e9tico Madrid \u00e8 Indy, un procione con la divisa biancorossa e la testa adornata da un copricapo tipico dei nativi d'America Apache, sempre biancorosso.\nStrutture.\nStadio.\nLa squadra, dopo cinquant'anni di partite disputate nello stadio Vicente Calder\u00f3n, a partire dal 2017 si trasferisce nel nuovo stadio Wanda Metropolitano, gi\u00e0 noto come \"Estadio de la Peineta\", di cui la societ\u00e0 \u00e8 proprietaria. Il nuovo impianto ha una capacit\u00e0 maggiore di tredicimila posti a sedere rispetto al Calder\u00f3n, per un totale di circa spettatori.\nAllenatori e presidenti.\nAllenatori.\nLa storia dell'Atl\u00e9tico Madrid \u00e8 caratterizzata da continui cambi in seno alla panchina, in particolare durante la presidenza Gil, in cui si avvicendarono 31 allenatori in sedici anni. Il primo allenatore della squadra fu l'inglese Frederick Pentland, che guid\u00f2 i \"colchoneros\" in due occasioni (nella stagione 1928-29 e dal 1933 al 1936). Tra le nazionalit\u00e0 dei tecnici prevale quella spagnola, con larga preminenza di argentini.\nL'allenatore pi\u00f9 longevo della squadra \u00e8 Diego Simeone, sulla panchina dell'Atl\u00e9tico dal 2011, e Luis Aragon\u00e9s quello con pi\u00f9 gare disputate, dal momento che guid\u00f2 i \"Colchoneros\" per tredici anni, anche se non consecutivi: allen\u00f2 infatti la squadra in quattro periodi di tempo distinti (dal 1974 al 1980, dal 1982 al 1986, dal 1991 al 1993 e dal 2001 al 2003). Entrambi detengono il titolo di allenatori pi\u00f9 vincenti della storia del club, con otto trofei ufficiali a testa.\nAllenatori vincitori di titoli.\nI seguenti allenatori hanno vinto almeno un trofeo quando erano alla guida del club madrileno:\nPresidenti.\nDal 28 maggio 2011 il presidente della societ\u00e0 \u00e8 Enrique Cerezo, produttore cinematografico che rilev\u00f2 la quota azionaria dal dimissionario Jes\u00fas Gil. In centocinque anni di storia la societ\u00e0 ha avuto ventisette presidenti, di cui due (Juli\u00e1n Ruete e Vicente Calder\u00f3n) salirono al vertice della squadra in due occasioni diverse. Il presidente pi\u00f9 longevo della storia del club \u00e8 Vicente Calder\u00f3n, che rimase in seno alla dirigenza della squadra per 21 anni, dal 1964 al 1980 e in seguito dal 1982 al 1987.\nStatistiche e record.\nPartecipazione ai campionati e ai tornei internazionali.\nCampionati nazionali.\nDalla stagione 1928-1929 alla stagione 2021-2022 il club ha ottenuto le seguenti partecipazioni ai campionati nazionali:\nTornei internazionali.\nAlla stagione 2021-2022 il club ha ottenuto le seguenti partecipazioni ai tornei internazionali:\nStatistiche individuali.\nAdelardo detiene il record ufficiale del club per quanto concerne le presenze, poich\u00e9 ha indossato la casacca dell'Atl\u00e9tico Madrid in 553 partite dal 1959 al 1976. Luis Aragon\u00e9s, leggenda del club sia come calciatore che come allenatore, detiene il record di goal segnati con 172 marcature. Adri\u00e1n Escudero detiene il record per il maggior numero di goal segnati nella Liga: 150. Il giocatore con pi\u00f9 presenze nelle competizioni europee \u00e8 Koke a quota 110, mentre il miglior marcatore \u00e8 Antoine Griezmann con 31 gol. Koke \u00e8 altres\u00ec il giocatore in attivit\u00e0 nell'Atl\u00e9tico Madrid con il maggior numero di presenze (532), e ancora Griezmann \u00e8 quello che ha realizzato il maggior numero di reti (141).\n\"Statistiche aggiornate al 19 febbraio 2022.\"\nStatistiche di squadra.\nA livello internazionale la miglior vittoria \u00e8 l'8-0 ottenuto contro il nel primo turno della Coppa dei Campioni 1958-1959, mentre la peggior sconfitta \u00e8 rappresentata dal 5-1 subito dal nella finale della Coppa delle Coppe 1962-1963.\nTifoseria.\nStoria.\nL'Atl\u00e9tico Madrid \u00e8 la terza squadra in Spagna per numero di sostenitori, dopo e . In origine i tifosi dell'Atl\u00e9tico provenivano dalla classe lavoratrice e si contrapponevano a quelli del Real, appartenenti alla classe media.\nI tifosi, cos\u00ec come i calciatori, vengono soprannominati \"colchoneros\" poich\u00e9 tra il 1936 e il 1939 le divise erano fatte della stessa foggia dei materassi, ossia a righe verticali bianche e rosse. Un altro soprannome \u00e8 \"indios\", e questo potrebbe derivare sia dal fatto che tra gli anni settanta e ottanta la squadra ha conseguito numerosi successi soprattutto grazie al supporto di calciatori sudamericani; sia poich\u00e9 lo stadio si trovava lungo il fiume Manzanarre, come una trib\u00f9 indiana, dunque essi odiano i bianchi (rappresentati dal Real Madrid) e sono quindi paragonati agli indiani d'America.\nIl gruppo pi\u00f9 antico, attualmente esistente, della tifoseria madrilena \u00e8 il \"Frente Atl\u00e9tico\" formatosi nel 1982. Esso deriva dal Pe\u00f1a Fondo Sur, costituitosi nel 1968, il quale nel corso degli anni ha cambiato diverse volte nome fino ad arrivare a quello attuale. Con circa soci \u00e8 uno dei pi\u00f9 numerosi gruppi organizzati in Spagna, nonch\u00e9 il pi\u00f9 temibile e violento. Il 2 dicembre 2014, con un comunicato ufficiale, il club condanna il gruppo organizzato in qualit\u00e0 di responsabile degli scontri avvenuti a Madrid prima della partita contro il .\nGemellaggi e rivalit\u00e0.\nIl gemellaggio pi\u00f9 sentito dai tifosi \"indios\" \u00e8 con quelli del , con i quali durante le partite intonano i cori contro i rivali del . Un rapporto di amicizia esiste anche con i tifosi del e dello . Un sentimento di rispetto reciproco, caratterizzato soprattutto dall'odio in comune per il Real Madrid, esiste con il gruppo \"Boixos Nois\" del . In Europa i tifosi sono in buoni rapporti con quelli della , del e del . Esiste inoltre il gemellaggio con i tifosi polacchi del e quelli inglesi del .\nLa rivalit\u00e0 pi\u00f9 sentita dai tifosi \"colchoneros\" \u00e8 senza dubbio quella coi concittadini del , nelle partite che danno vita al derbi madrile\u00f1o. I primi scontri tra le tifoserie si ebbero gi\u00e0 nel 1916, ma la rivalit\u00e0 tra i due club madrileni conquist\u00f2 per la prima volta l'attenzione internazionale durante la Coppa dei Campioni del 1959, quando le due formazioni si incontrarono in semifinale. Il Real vinse 2-1 la gara d'andata al Bernab\u00e9u, mentre l'Atl\u00e9tico vinse 1-0 il ritorno al Metropolitano. Il pareggio port\u00f2 ad un rematch che il Real vinse 2-1. L'Atl\u00e9tico conquist\u00f2 comunque alcune rivincite quando sconfisse i \"blancos\" nelle due successive finali di Coppa del Re del 1960 e del 1961.\nLa seconda tifoseria pi\u00f9 odiata dai sostenitori dell'Atl\u00e9tico \u00e8 quella del . Le partite con gli altri \"rojiblancos\" sono considerate ad alto rischio scontri; durante un incontro prima fu accoltellato un tifoso dell'Atl\u00e9tico e in seguito fu lanciata una bottiglia di whisky addosso al portiere del Siviglia.\nRivalit\u00e0 di minor tono sussistono con i tifosi del , dell', dell', del e del . Proprio contro i galiziani, il 30 novembre 2014 c'\u00e8 stata una grave guerriglia a Madrid (che ha visto partecipare anche alcune frange del e dell') che ha causato la morte di un sostenitore del Deportivo. In campo internazionale, invece, i gruppi nemici sono quelli della , a causa del loro gemellaggio con il Real Madrid, dell' e dello .\nAltre sezioni sportive.\nOltre alla celebre squadra di calcio nata nel 1903, l'Atl\u00e9tico Madrid \u00e8 nota anche per la squadra di pallamano fondata nel 1947, che per\u00f2 si \u00e8 sciolta nel 2012. Nel medesimo anno \u00e8 stata anche costituita una sezione di rugby a 15 che milita nella Divisi\u00f3n de Honor, prima divisione nazionale (dopo averne avuta un'altra tra il 1914 e il 1959 che si aggiudic\u00f2 anche un campionato spagnolo). Tra il 2008 e il 2010 ha sponsorizzato sei piloti automobilistici (tra cui Andy Soucek, Ho-Pin Tung e Mar\u00eda de Villota) nell'ambito della Superleague Formula."}
{"id": "385039", "revid": "1318658", "url": "https://it.wikipedia.org/wiki?curid=385039", "title": "Isola memmia", "text": "Isola Memmia \u00e8:"}
{"id": "385051", "revid": "33751", "url": "https://it.wikipedia.org/wiki?curid=385051", "title": "Atletico Madrid", "text": ""}
{"id": "385058", "revid": "681115", "url": "https://it.wikipedia.org/wiki?curid=385058", "title": "Problema dello zaino", "text": "Il problema dello zaino, o in inglese Knapsack problem, \u00e8 un problema di ottimizzazione combinatoria posto nel modo seguente.\nIntroduzione.\nIl problema espresso in maniera pi\u00f9 formale diventa:\nLa funzione obiettivo da massimizzare \u00e8:\nI vincoli:\nIn base al tipo di variabili formula_6 si ha poi la distinzione in:\nIl problema dello zaino \u00e8 risolto spesso usando la programmazione dinamica, anche se \u00e8 noto che questo metodo ha un tempo di risoluzione non lineare per questo genere di problema. Il problema generale dello zaino \u00e8 un problema NP-difficile e questo ha indirizzato la ricerca verso il problema Subset-sum come base per il sistema di crittografia a chiave pubblica, come Merkle-Hellman. Questi tentativi usavano tipicamente alcuni gruppi oltre agli interi. Merkle-Hellman e altri algoritmi simili vennero presto abbandonati poich\u00e9 i sottoproblemi di somma che producevano erano risolvibili da algoritmi lineari.\nLa versione decisionale di questo problema \u00e8 NP-completa e infatti \u00e8 uno dei 21 problemi NP-completi di Karp.\nIl problema dello zaino, nella versione di ottimizzazione, \u00e8 di fondamentale importanza in quanto pu\u00f2 essere risolto in maniera soddisfacente in molti casi di comune applicazione; infatti per questo problema sono disponibili buone euristiche e buoni rilassamenti. Un algoritmo di enumerazione implicita, ad esempio Branch and bound, normalmente non impiega molto tempo per risolverlo.\nSoluzione problema dello zaino senza limiti.\nViene descritta di seguito la soluzione per il \"problema dello zaino senza limiti\".\nSi indichino con formula_16 i guadagni offerti dagli oggetti, e con formula_17 i pesi di ogni oggetto. Si desidera massimizzare il guadagno complessivo mantenendo il peso complessivo minore o uguale al peso massimo consentito formula_5 (vincolo). Si indichi con formula_19 il valore massimo di guadagno che si pu\u00f2 ottenere rispettando il vincolo che il peso complessivo sia minore o uguale a formula_20. Ovviamente formula_21 e formula_22 \u00e8 la soluzione del problema.\nSi definiscono gli formula_19 ricorsivamente come di seguito:\navendo considerato zero il massimo dell'insieme vuoto. Se si tabulano i risultati a partire da formula_26 fino a formula_22 si ottiene la soluzione. Dato che il calcolo di ogni formula_19 implica l'esame di formula_1 oggetti, tutti calcolati in precedenza, e visto che ci sono formula_5 valori di formula_19 da calcolare, il tempo impiegato per trovare la soluzione \u00e8 formula_32.\nCi\u00f2 non contraddice il fatto che il problema dello zaino sia NP-completo, dato che formula_5, al contrario di formula_1, non \u00e8 polinomiale rispetto alla lunghezza dell'input del problema. Questa lunghezza \u00e8 proporzionale al numero di bit in formula_5, e non a formula_5 stesso.\nSoluzione problema dello zaino 0-1.\nSi indichino con formula_3 il peso dell'i-esimo oggetto e con formula_4 il suo valore. Si vuole massimizzare il valore totale rispettando il vincolo che il peso totale sia minore o uguale al peso massimo consentito formula_5. Definiamo formula_40 come il massimo valore che pu\u00f2 essere trasportato con uno zaino di capacit\u00e0 formula_41 avendo a disposizione solo i primi formula_42 oggetti.\nSi pu\u00f2 definire formula_40 ricorsivamente come segue:\nSi pu\u00f2 trovare la soluzione calcolando formula_50. Per farlo in modo efficiente si pu\u00f2 usare una tabella che memorizzi i calcoli fatti precedentemente. Questa soluzione impiegher\u00e0 quindi un tempo proporzionale a formula_51 e uno spazio anch'esso proporzionale a formula_51, anche se con alcune piccole modifiche si pu\u00f2 ridurre lo spazio utilizzato a formula_53.\nAlgoritmo Greedy.\nMartello e Toth (1990) hanno utilizzato un'euristica greedy per risolvere il problema dello zaino. La loro versione ordina gli oggetti in base al loro costo unitario, vale a dire formula_54 e li esamina in ordine decrescente. L'oggetto corrente viene inserito se e solo se il suo peso non supera la capacit\u00e0 residua corrente.\nQuesti algoritmi sono euristici, quindi non garantiscono di trovare la soluzione ottima, ma sono in grado di fornire una \"buona\" soluzione in tempo ragionevole; spesso questo tipo di algoritmi viene utilizzato in approcci di enumerazione implicita come gli algoritmi Branch and bound.\nRilassamento continuo.\nSi dimostra che il rilassamento continuo del problema dello zaino \u00e8 equivalente all'euristica CUD quando si permettono valori in formula_55 delle variabili formula_6, in particolare una sola variabile avr\u00e0 valore non binario. In questo modo euristica e rilassamento possono essere risolti simultaneamente in maniera efficiente."}
{"id": "385073", "revid": "2174467", "url": "https://it.wikipedia.org/wiki?curid=385073", "title": "Barcolana", "text": "La Barcolana \u00e8 una storica \nregata velica internazionale che si tiene ogni anno nel Golfo di Trieste la seconda domenica di ottobre. Nota per essere una delle regate con pi\u00f9 partecipanti, in occasione della 50\u00aa edizione nel 2018 \u00e8 entrata ufficialmente nel Guinness dei Primati come \"Largest Sailing Race\", regata pi\u00f9 grande del mondo, grazie alle 2689 imbarcazioni iscritte. La particolare formula che la contraddistingue la rende un evento unico nel panorama velico internazionale: su una singola linea di partenza infatti si ritrovano a gareggiare fianco a fianco velisti professionisti e semplici appassionati, su imbarcazioni di varie dimensioni che vengono suddivise in categorie a seconda della lunghezza fuori tutto.\nStoria.\nNata nel 1969 per iniziativa della \"Societ\u00e0 Velica di Barcola e Grignano\", deve il suo nome completo di \"Regata Coppa d'Autunno Barcolana\" al fatto che da sempre si tiene nella seconda domenica di ottobre, a conclusione della stagione agonistica. Alla prima edizione parteciparono 51 imbarcazioni, tutte di circoli velici triestini, ma anno dopo anno la popolarit\u00e0 di questo evento \u00e8 cresciuta fino a coinvolgere equipaggi internazionali con velisti internazionali di caratura mondiale, come Paul Cayard, Ben Ainslie, Russell Coutts, James Spithill, Dean Barker, Vasilij \u017dbogar, Brad Butterwort e Jochen Sch\u00fcmann e grandi velisti italiani come Cino Ricci, Mauro Pelaschier, Luca Devoti, Giorgio Gorla, Massimiliano Sirena, Francesco de Angelis e Vasco Vascotto.\nNegli anni pi\u00f9 recenti Barcolana ha avuto una crescita significativa non solo dal punto di vista dei partecipanti ma anche da quello dell\u2019internazionalizzazione e dell\u2019impatto economico sul territorio.\nLa manifestazione \u00e8 stata presentata in diverse occasioni all\u2019estero, all'Ambasciata d'Italia a Londra, a Monaco di Baviera, all'Ambasciata d'Italia a Tallinn, e nel 2019 ha stretto un accordo di gemellaggio con l\"Island Sailing Club\", circolo organizzatore della \"Round The Island\", storica regata che si tiene a Cowes, Isola di Wight. Il 16 novembre 2019 una delegazione della Barcolana \u00e8 stata accolta all\"Assemblea Annuale della Federazione Cinese Della Vela\" dove l\u2019evento \u00e8 stato presentato ai rappresentanti dei circoli velici cinesi.\nNel 2019 il Professor Guido Guerzoni, docente dell\u2019Universit\u00e0 commerciale Luigi Bocconi, ha realizzato uno studio sul ritorno economico che la Barcolana ha per il territorio di Trieste e del Friuli-Venezia Giulia, stimandolo in oltre 95 milioni di euro a edizione.\nLa Barcolana ha ospitato a Trieste l'Amerigo Vespucci, la Nave Scuola della Marina Militare, sia nel 2018, quando si \u00e8 anche simbolicamente iscritta alla Barcolana 50 con l\u2019ultimo numero di Mascone, il 2689, che nel 2019. Sempre nel 2018 la linea di partenza della regata \u00e8 stata sorvolata dalle Frecce Tricolori, la pattuglia acrobatica dell'Aeronautica Militare.\nNel corso degli anni sono stati molti gli sportivi di altre discipline e i personaggi famosi a partecipare alla regata, attratti dalla particolarit\u00e0 dell'evento, tra questi Tina Maze, Zvonimir Boban, Kristian Ghedina, Andrea Lo Cicero, Primo\u017e Rogli\u010d, Ranieri III di Monaco e Massimo D'Alema, Alessandro Benetton e Deborah Compagnoni.\nDescrizione.\nPercorso.\nLa regata si svolge su un percorso di circa 15 miglia a vertici fissi, un quadrilatero con linea di partenza fissata tra il Castello di Miramare e la sede della Societ\u00e0 Velica di Barcola e Grignano e linea di arrivo che, per la prima volta nel 2014, \u00e8 stata avvicinata a terra e collocata nel tratto di mare antistante Piazza Unit\u00e0 d'Italia, con lo scopo di dare la possibilit\u00e0 a chi segue la regata da terra di viverla in prima persona. Il percorso nel corso degli anni ha subito diverse modifiche e per molti anni ha avuto una boa collocata in acque slovene. In occasione della 50\u00aa edizione, dato l'elevato numero di partecipanti, la linea di partenza \u00e8 stata ampliata di 500 metri per consentire il posizionamento a tutte le imbarcazioni, portandola quindi a una lunghezza complessiva di due miglia nautiche.\nPartecipazione.\nLa Barcolana \u00e8 un evento che coinvolge non solo i velisti ma l'intera citt\u00e0, attraendo turisti anche dall'estero. Ogni anno vi prendono parte circa 25.000 velisti mentre il pubblico arriva ad oltre 300.000 persone, che seguono la regata sia dalle Rive di Trieste che dalle alture del Carso. La particolare conformazione del territorio attorno al Golfo di Trieste permette infatti di osservare la gara da moltissimi punti di osservazione, in quello che \u00e8 di fatto uno \u201cstadio della vela\u201d naturale.\nEventi collaterali.\nL'organizzazione della Barcolana non si limita alla regata della domenica mattina, ma si \u00e8 allargata fino a diventare una serie di eventi che coinvolgono il mare e la citt\u00e0 per i dieci giorni precedenti. In particolare, negli ultimi anni si svolgono diverse regate ed esibizioni collaterali:\nNon mancano gli eventi a terra, che completano il programma:\nPremiazioni.\nNella cerimonia di premiazione, che si tiene tra la fine di novembre e l'inizio di dicembre nel Politeama Rossetti, vengono assegnati diversi riconoscimenti. Lo spirito di molti di questi va oltre al mero risultato sportivo, ma cercano di valorizzare valori sportivi e, in alcuni casi, le radici triestine dell'evento.\nAlbo d'oro e Iscritti.\nAnnullata causa meteo"}
{"id": "385074", "revid": "125694460", "url": "https://it.wikipedia.org/wiki?curid=385074", "title": "Clima mediterraneo", "text": "In climatologia il clima mediterraneo (\"Cs\" secondo la classificazione climatica di K\u00f6ppen, che lo chiam\u00f2 clima etesio) \u00e8 il meno esteso dei climi temperati. \u00c8 caratterizzato estati secche con elevato rischio di siccit\u00e0 ed inverni piovosi con temperature miti; il mare contribuisce a determinare il clima, il quale \u00e8 temperato caldo, con escursioni termiche giornaliere ed annue modeste (inferiori a 21 \u00b0C): infatti il mare trattiene il calore estivo accumulandolo e rilasciandolo poi durante il periodo invernale.\nL'associazione di estati secche con inverni piovosi rappresenta un carattere tipico del clima mediterraneo: infatti nella quasi totalit\u00e0 dei climi (esclusi quelli marittimi dalla piovosit\u00e0 costante e quelli desertici in cui non piove quasi mai) la maggior parte delle precipitazioni cade nel semestre caldo: \u00e8 da notare come la scarsit\u00e0 di precipitazioni nel semestre caldo sfavorisca l'agricoltura rispetto al clima sinico.\nDefinizione.\nK\u00f6ppen defin\u00ec il clima \"Cs\" come quello in cui il mese pi\u00f9 scarso di precipitazioni nel semestre caldo ha un totale di precipitazioni inferiore a un terzo di quello del mese invernale pi\u00f9 piovoso e in ogni caso inferiore a 30\u00a0mm. Se il mese pi\u00f9 secco presenta un totale inferiore a un terzo di quello del mese pi\u00f9 piovoso ma superiore a 30\u00a0mm si identificher\u00e0 come \"Cfs\"\nSalvador Rivas Mart\u00ednez definisce bioclima mediterraneo quello in cui ci sono almeno due mesi consecutivi di siccit\u00e0 estiva.\nSottotipi.\nIl clima mediterraneo ha due sottotipi fondamentali: \"Csa\" con estate calda e \"Csb\" con estate pi\u00f9 tiepida.\n\"Csa\".\nIl sottotipo \"Csa\", nel quale la temperatura del mese pi\u00f9 caldo \u00e8 superiore a 22\u00a0\u00b0C, si trova lungo le aree costiere del Mediterraneo e del Vicino oriente, mentre nelle zone costiere esterne si hanno temperature inferiori (a Essaouira in Marocco la temperatura media di luglio \u00e8 di 20\u00a0\u00b0C). Temperature decisamente elevate si registrano nell'entroterra californiano (Red Bluff, con una temperatura media di luglio di 27,5\u00a0\u00b0C).\n\"Csb\".\nIl sottotipo \"Csb\" \u00e8 tipico delle zone costiere della California e dell'Oregon come Santa Monica e San Francisco rispettivamente con una media di 18,9\u00a0\u00b0C e 17,7\u00a0\u00b0C. Anche alcune zone della Francia, del Marocco, della Turchia, del Cile e dall'Australia appartengono a questo sottotipo. Un'estrema regolarit\u00e0 della temperatura si ha nelle Isole Farallon al largo di San Francisco, dove la temperatura media del mese pi\u00f9 freddo \u00e8 di 12\u00a0\u00b0C e quella del mese pi\u00f9 caldo di 14\u00a0\u00b0C.\nRegimi di transizione.\nClima mediterraneo continentale.\nIl clima mediterraneo continentale, di transizione verso il clima steppico, si caratterizza per la minor durata della stagione piovosa invernale e per le maggiori escursioni termiche, sia diurne che annuali.\nClima submediterraneo.\nIl clima submediterraneo, di transizione verso il clima temperato umido, si contraddistingue per la minor durata della stagione secca estiva, per le temperature relativamente pi\u00f9 basse nonch\u00e9 per la possibilit\u00e0 di precipitazioni nevose, seppur non molto frequenti. in Italia questo clima \u00e8 caratteristico delle coste del Lago di Garda.\nDistribuzione.\nIn Europa, \u00e8 tipico delle regioni che si affacciano sul mar Mediterraneo: l\u2019Italia, il sud e l\u2019est della Spagna, la costa mediterranea della Francia e della penisola balcanica. In Italia lo si ritrova soprattutto sulle coste liguri, tirreniche e ioniche. Sulle coste adriatiche della costa occidentale non risale pi\u00f9 a nord di Rimini, dove si incontra una zona a clima sub-mediterraneo a causa della vicinanza della pianura padana, che \u00e8 a clima subcontinentale. Sulla costa orientale dell'Adriatico risale invece molto pi\u00f9 a nord, comprendendo la Dalmazia, la fascia costiera dell'Istria e della provincia di Trieste, dove il clima \u00e8 mediterraneo per le temperature, ma potrebbe essere considerato di transizione in riferimento alla piovosit\u00e0 (alla stazione Osmer di Trieste la media degli ultimi 25 anni \u00e8 di 877 mm. annui, con il mese pi\u00f9 secco, luglio, che ha raggiunto in media i 54 mm. di pioggia, quantit\u00e0 pari alla met\u00e0, e non un terzo, del mese pi\u00f9 piovoso, novembre, con 109 mm.). Zone tipicamente mediterranee con spunti subtropicali sono l'Italia meridionale, la Sicilia e la Sardegna.\nAnche climi paragonabili in zone situate in altri continenti vengono considerati come esempi di clima mediterraneo: per esempio, nel bacino del Mediterraneo lo si ritrova anche nelle coste turche e del Vicino Oriente. In Africa si trova un clima mediterraneo sulle coste del Maghreb e nella regione del Capo; nelle Americhe hanno un clima paragonabile la California costiera e il Cile centrale e in Australia la costa sudoccidentale. In sintesi, si tratta di zone climatiche situate poco pi\u00f9 a nord o poco pi\u00f9 a sud dei Tropici, che rendono il clima piuttosto mite. \u00c8 questa la ragione per cui il clima mediterraneo viene talvolta considerato subtropicale, come per esempio da Troll e Paffen.\nVegetazione.\nL'agricoltura e l'allevamento vi sono praticati da secoli. In queste zone l'estate \u00e8 molto arida e gli agricoltori usano sistemi d'irrigazione capaci di sfruttare sia le acque di superficie sia le falde acquifere, per coltivare olivi, vite, agrumi e cereali. Dove non vi sono coltivazioni agricole c'\u00e8 una vegetazione sempreverde di tipo forestale oppure di tipo a boscaglia.\nIl clima mediterraneo ha determinato vari ecosistemi, tra cui il pi\u00f9 famoso \u00e8 la macchia mediterranea. In California prevale un simile tipo chiamato \"chaparral\" mentre nella zona del capo si chiama \"fynbos\" ed \u00e8 particolarmente ricco in biodiversit\u00e0."}
{"id": "385075", "revid": "121778308", "url": "https://it.wikipedia.org/wiki?curid=385075", "title": "Lost and Found (Mudvayne)", "text": "Lost and Found \u00e8 il terzo album in studio dei Mudvayne, ed \u00e8 uscito nel 2005 col singolo \"Determined\". Il disco ricorda le atmosfere di L.D. 50 e, in parte, di \"The End of All Things to Come\", ma, nel suo complesso, \u00e8 un prodotto originale e, come tale, difficilmente inquadrabile all'interno di uno stile musicale univoco. Il disco spazia dal crossover al nu metal mantenendo, per\u00f2, una solida base Thrash metal \"bay area style\".\nI brani.\nDall'album sono stati estratti con relativi video i singoli \"Determined\", \"Happy?\", \"Forget To Remember\" e \"Fall Into Sleep\".\nLa canzone \"Determined\" \u00e8 stata inserita nel videogioco \"\" e \"Forget to Remember\" \u00e8 stata utilizzata come colonna sonora del film \"Saw II - La soluzione dell'enigma\", il video ripercorre inoltre alcune scene del film."}
{"id": "385081", "revid": "767487", "url": "https://it.wikipedia.org/wiki?curid=385081", "title": "Acht van Chaam 2006", "text": "L'Acht van Chaam 2006, sessantaseiesima edizione della corsa, si svolse il 26 luglio 2006 su un percorso totale di 100\u00a0km. Fu vinta dall'olandese Michael Boogerd.\nLa competizione si svolse su un circuito di 4\u00a0km da ripetersi 25 volte."}
{"id": "385082", "revid": "2223110", "url": "https://it.wikipedia.org/wiki?curid=385082", "title": "Camfin", "text": "Cam Finanziaria S.p.A. (in breve Camfin) \u00e8 l'azienda italiana - controllata dalla Marco Tronchetti Provera S.p.A. - che detiene una partecipazione diretta di circa il 14,1% in Pirelli &amp; C. S.p.A..\nStoria.\nNel 1915 nasce il Consorzio Approvvigionamenti Metallurgici e Meccanici, azienda operante nel settore siderurgico e metallurgico.\nNegli anni trenta l'impresa entra anche nella distribuzione di prodotti petroliferi; successivamente, nel 1952, Silvio Tronchetti Provera entra nel Consorzio (divenuta nel frattempo Combustibili e Ghise S.p.A) come amministratore. Negli anni successivi, Silvio Tronchetti Provera entra attivamente nell'azionariato della societ\u00e0 e nel 1965 ne diventa Presidente.\nNel decennio successivo l'impresa sceglie il petrolio e l'energia come \"core business\". Nel 1984 viene modificata la ragione sociale in Camfin S.p.A. alla quale \u00e8 affidato il ruolo di holding finanziaria focalizzata sulla gestione delle partecipazioni societarie, mentre la gestione operativa viene affidata a Cam Energia e Calore S.p.A..\nQuotata alla Borsa valori di Milano nel 1986, \u00e8 stata revocata dal listino telematico nell'ottobre 2013, a seguito dell'OPA promossa da \"Lauro Sessantuno S.p.A.\" - che ne diviene cos\u00ec unico azionista - all'epoca veicolo societario partecipato oltre che dalla famiglia Tronchetti Provera, dal gruppo \"Clessidra\", da Intesa Sanpaolo e da UniCredit.\nClessidra, Intesa Sanpaolo e Unicredit avevano rilevato nel giugno 2013 la quota precedentemente detenuta dalla famiglia Malacalza, che aveva fatto il suo ingresso in Camfin nel 2010.\nNel corso del 2014 il gruppo Clessidra \u00e8 uscito dalla compagine sociale e alla fine dell'anno, in esecuzione di nuovi accordi stipulati nel maggio 2014, il capitale della societ\u00e0 (dopo l'avvenuta incorporazione per fusione di Lauro Sessantuno) risultava detenuto al 50% da Long-Term Investments (societ\u00e0 partecipata al 100% dal fondo d'investimenti \u201cRFR Long-Term Investments\u201d - di cui Neftgarant Non-State Pension Fund, investitore istituzionale di diritto russo, \u00e8 l'investitore unico del fondo - e per il restante 50% da \"Coinv SpA\" (societ\u00e0 controllata dalla famiglia Marco Tronchetti Provera al 76% attraverso \"Nuove Partecipazioni\", e partecipata anche da Unicredit e Intesa Sanpaolo).\nNel novembre 2015, nell\u2019ambito del riassetto a seguito dell\u2019Opa lanciata da ChemChina, Camfin e LTI su Pirelli , gli azionisti di Camfin hanno perfezionato un riassetto societario che ha portato all\u2019uscita del gruppo russo LTI dal capitale di Camfin e l\u2019attribuzione alla stessa LTI di una partecipazione indiretta in Pirelli del 12,6%, che si aggiunge al 65% del partner cinese e al 22,4% di Coinv .\nCon l\u2019uscita di LTI da Camfin, pertanto, il capitale sociale della societ\u00e0 \u00e8 interamente detenuto da Coinv.\nAttivit\u00e0 del gruppo.\n\"Camfin\" ha come principale finalit\u00e0 la gestione della partecipazione detenuta in Pirelli &amp; C. S.p.A., oltre a esplorare attivit\u00e0 nel private equity. \nGovernance.\nMarco Tronchetti Provera \u00e8 il presidente e amministratore delegato del consiglio di amministrazione, il cui ultimo rinnovo risale al 7 novembre 2018. Tra gli amministratori figurano anche: "}
{"id": "385091", "revid": "125976885", "url": "https://it.wikipedia.org/wiki?curid=385091", "title": "Pizza connection", "text": "Pizza Connection fu un'inchiesta giudiziaria sul traffico di droga condotta negli Stati Uniti d'America dal Federal Bureau of Investigation (FBI) tra il 1979 e il 1984.\nAll'indagine collaborarono a pi\u00f9 riprese anche alcuni appartenenti alla magistratura italiana, tra i quali vanno ricordati in particolare modo i magistrati Giovanni Falcone e Giusto Sciacchitano, gi\u00e0 membri del pool antimafia a Palermo.\nStoria.\nIl traffico di droga.\nNella seconda met\u00e0 degli anni settanta i mafiosi palermitani Nunzio La Mattina, Tommaso Spadaro e Giuseppe Savoca acquistavano grosse partite di morfina in Svizzera dal trafficante turco Musullulu Yasar Avni per conto delle altre Famiglie mafiose e la trasportavano, via mare o via terra, a Palermo e nelle vicinanze, dove erano attive numerose raffinerie illegali di eroina comuni a tutte le Famiglie: nel 1980 gli inquirenti ne scoprirono per la prima volta una in contrada Piraineto di Punta Raisi e un'altra a Trabia, gestite dal mafioso Gerlando Alberti, che venne arrestato insieme a tre chimici marsigliesi che lavoravano per lui; nel 1982 sar\u00e0 scoperta un'altra raffineria, a Palermo, in via Messina Marine, gestita dal mafioso Pietro Vernengo. Secondo il collaboratore di giustizia Leonardo Messina, se Famiglie o mandamenti di pi\u00f9 province dovevano intervenire finanziariamente nel traffico di stupefacenti, \"la gestione era dei palermitani\": \u00ab[...] il mandamento chiama la Famiglia alla quale domanda se vuole partecipare al traffico [...] Qualcuno ha partecipato a titolo personale. [...] Le Famiglie mettono i soldi, per traffici che avvengono a Palermo, a Roma, a New York, e via dicendo. [...] Ci sono persone che hanno messo 200 milioni ed oggi hanno 200 miliardi [di lire]\u00bb.\nLa rete di distribuzione e il riciclaggio del denaro.\nL'eroina prodotta veniva mandata in Nordamerica e in Europa: secondo dati ufficiali, in quel periodo i mafiosi siciliani avevano il controllo della raffinazione, spedizione e distribuzione di circa il 30% dell'eroina consumata negli Stati Uniti. Tutte le transazioni economiche che riguardavano il traffico di eroina si svolgevano presso banche a Lugano e a Zurigo, dove il denaro ricavato, attraverso conti correnti, veniva trasferito dagli Stati Uniti ed incassato dai mafiosi siciliani, che lo rendevano disponibile per altri acquisti di morfina base: i responsabili del riciclaggio dei profitti in Svizzera erano i mafiosi Leonardo Greco, Alfonso Caruana e Pasquale Cuntrera, che si servivano di insospettabili imprenditori, agenti di cambio e consulenti finanziari (Vito Roberto Palazzolo, Adriano Corti, Franco Della Corte, Oliviero Tognoli e Salvatore Amendolito), i quali aprivano societ\u00e0 e conti bancari in territorio elvetico per il trasferimento del denaro sporco.\nLa rete di distribuzione dell'eroina negli Stati Uniti era pure costituita da alcuni mafiosi siciliani emigrati durante gli anni sessanta e settanta, che vennero reclutati da Carmine Galante, boss della Famiglia Bonanno, che li us\u00f2 per rilevare pizzerie e ristoranti italiani, che svolgevano un ruolo centrale nel coprire l'importazione dell'eroina da Palermo. I membri di spicco tra questi siciliani erano Salvatore Catalano, Cesare Bonventre e Baldassare \u201cBaldo\u201d Amato, che formavano la fazione siciliana della Famiglia Bonanno, ed erano chiamati \"zips\" dagli esponenti di cosa nostra statunitense di basso rango perch\u00e9 parlavano cos\u00ec velocemente in siciliano. Molti di loro si stabilirono a Knickerbocker Avenue, una strada di Brooklyn, territorio controllato da Pietro Licata, capodecina della Famiglia Bonanno. Nel 1976 Salvatore Catalano divenne un capodecina dopo aver assassinato Licata, il quale vietava ai suoi uomini di partecipare al traffico di droga: gli \"zips\", guidati da Catalano, avevano preso il sopravvento a Knickerbocker Avenue; nel 1979 gli \"zips\" parteciparono anche all'assassinio di Carmine Galante perch\u00e9 il boss era diventato particolarmente avido nei loro confronti. Dopo l'omicidio di Galante, Catalano divenne per breve tempo il capo \"ad interim\" della Famiglia Bonanno ma venne sostituito perch\u00e9 gli riusciva difficile svolgere il suo lavoro in inglese.\nI legami all'interno di \"cosa nostra\".\nNel 1978 il boss Gaetano Badalamenti fu espulso dalla \"Commissione\" di Cosa Nostra e si trasfer\u00ec in Brasile, soggiornando a San Paolo, da dove continu\u00f2 ad inviare negli Stati Uniti eroina da Palermo e cocaina dal Sudamerica, in stretto collegamento con Salvatore Catalano. Dopo la seconda guerra di mafia (1981-82), il traffico di eroina venne gestito da mafiosi appartenenti alle Famiglie perdenti che, con il benestare del clan dei corleonesi, erano in affari con la Famiglia Gambino di Brooklyn, come venne dimostrato dalla successiva operazione antidroga \"Iron Tower\" del 1988.\nLe indagini dell'FBI.\nDopo l'assassinio di Carmine Galante, il Federal Bureau of Investigation inizi\u00f2 le indagini, che vennero condotte dagli agenti Charles Rooney e Carmine Russo, partendo dal ritrovamento all'aeroporto J.F. Kennedy di New York di alcune valigie piene di eroina provenienti da Palermo e alla precedente scoperta di due valigette contenenti 500.000 dollari all'aeroporto di Palermo-Punta Raisi: i due ritrovamenti erano avvenuti a distanza di qualche giorno nel giugno 1979. Infatti si avvi\u00f2 una collaborazione con la polizia italiana e con i giudici Giovanni Falcone e Giusto Sciacchitano (che avviarono numerose rogatorie negli Stati Uniti per sentire testimoni ed acquisire prove, le quali confluiranno poi nel primo grande processo a Cosa nostra, il cosiddetto maxi processo di Palermo) e furono sorvegliati decine di mafiosi, anche ricorrendo agli agenti infiltrati Joseph Pistone ed Edgar Robbs (che agivano sotto copertura con i falsi nomi di \"Donnie Brasco\" e \"Tony Rossi\"): si tratt\u00f2 dell'indagine pi\u00f9 complessa mai intrapresa dall'FBI, la quale svel\u00f2 che gli \"zips\" usavano le loro pizzerie e ristoranti come terminale del traffico di eroina. L'FBI intercett\u00f2 anche migliaia di conversazioni telefoniche, effettuate spesso da cabine telefoniche pubbliche, e dovette ricorrere ad un team di traduttori esperti perch\u00e9 la maggior parte dei dialoghi avvenivano in siciliano: vennero intercettate anche le telefonate di Gaetano Badalamenti, che allora si trovava in Brasile, il quale parlava in codice con alcuni \"zips\", riferendosi all'acquisto di spedizioni di cocaina ed eroina.\nNel 1984, sempre attraverso intercettazioni telefoniche, l'FBI scopr\u00ec che Badalamenti aveva programmato un incontro a Madrid con il nipote Pietro \"Pete\" Alfano, proprietario di una pizzeria ad Oregon, in Illinois, e considerato il \"punto di contatto principale negli Stati Uniti\" per il traffico di eroina. L'8 aprile 1984 a Madrid gli agenti dell'FBI e quelli delle polizie italiana e spagnola arrestarono Badalamenti e il figlio Vito insieme a Pietro Alfano; il 15 novembre gli arrestati furono estradati negli Stati Uniti. Il 9 aprile vennero arrestati 24 presunti criminali appartenenti al gruppo degli \"zips\" negli Stati Uniti, altri sei mafiosi vennero presi in Italia e due (Adriano Corti e Franco Della Torre, le menti finanziarie dell'organizzazione) in Svizzera, coinvolti in quello che divenne noto come il caso \"Pizza Connection\".\nI processi.\nIl processo di New York.\nIl processo contro Badalamenti e gli altri 18 imputati inizi\u00f2 il 24 ottobre 1985 a New York. Prima e durante il processo, cosa nostra statunitense scaten\u00f2 una vendetta contro gli \"zips\" imputati, da loro particolarmente odiati: il 16 aprile 1984 Cesare Bonventre venne ucciso e fatto a pezzi nel New Jersey; il 26 novembre 1986 scomparve il mafioso siciliano Gaetano \"Tommy\" Mazzara, accusato di essere uno dei terminali statunitensi del traffico di eroina, e venne ritrovato soltanto il 2 dicembre in una strada di Brooklyn, chiuso in un sacco della spazzatura, con due fori di proiettile sulla nuca e il corpo orrendamente sfigurato; l'11 febbraio 1987 Pietro Alfano venne ferito gravemente a colpi di armi da fuoco nel quartiere Greenwich Village di New York e rimarr\u00e0 paralizzato.\nIl processo dur\u00f2 quasi due anni ed \u00e8 stato il pi\u00f9 lungo nella storia giudiziaria degli Stati Uniti; furono ascoltati oltre 250 testimoni e l'accusa present\u00f2 conversazioni intercettate, migliaia di documenti, parecchi chili di eroina sequestrata e una serie di armi che gli agenti federali avevano sequestrato quando arrestarono gli imputati. I testimoni pi\u00f9 importanti furono i mafiosi pentiti Tommaso Buscetta e Salvatore Contorno, fatti venire dall'Italia a seguito di un accordo con i magistrati italiani, i quali descrissero Cosa Nostra e il suo ruolo nel traffico di droga; in particolare Contorno testimoni\u00f2 che nel 1980 era presente ad una riunione tenutasi a Bagheria per organizzare la spedizione di una grande quantit\u00e0 di eroina negli Stati Uniti, e tra i presenti c'erano anche alcuni degli imputati al processo: Salvatore Greco (fratello del \"boss\" di Bagheria Leonardo), Giuseppe Ganci, Gaetano Mazzara, Salvatore Catalano e Francesco Castronovo.\nIl pubblico ministero del processo fu il procuratore Louis J. Freeh, che diverr\u00e0 direttore del Federal Bureau of Investigation, coordinato al procuratore federale Rudolph Giuliani.\nIl processo termin\u00f2 il 22 giugno 1987. Poco prima di riunirsi in camera di consiglio per il verdetto, uno dei giurati chiese e ottenne di abbandonare l'incarico, perch\u00e9 la sua famiglia aveva ricevuto telefonate minatorie, nonostante l'identit\u00e0 dei dodici giudici popolari fosse stata tenuta segreta per tutto il procedimento. Gaetano Badalamenti e Salvatore Catalano vennero condannati a 45 anni di carcere mentre Joseph Lamberti a 30 anni, Salvatore Mazzurco a 20 anni per traffico di droga e a 15 per conspiracy (associazione a delinquere), Sam Evola e Pietro Alfano a 15 anni, Emanuele Palazzolo a 12 anni. L'unico assolto di tutti gli imputati fu Vito Badalamenti, il figlio di Gaetano.\nIl processo di Palermo.\nIl caso \"Pizza connection\" venne inserito nella sentenza-ordinanza del procedimento \"Abbate Giovanni + 706\" (il cosiddetto \"Maxiprocesso di Palermo\") con cui il pool antimafia di Palermo rinviava a giudizio numerosi imputati dell'inchiesta americana: Pietro Alfano, Salvatore e Onofrio Catalano, Giovanni Cangialosi, Francesco Castronovo, Lorenzo De Vardo, Calogero Lauricella, Salvatore Mazzurco e Francesco Polizzi. \nIl 16 dicembre 1987 venne pronunciata la sentenza di primo grado del Maxiprocesso, che condannava Pietro Alfano a 5 anni di carcere, Salvatore e Onofrio Catalano e Francesco Castronovo a 17 anni mentre Lorenzo De Vardo venne assolto.\nIl processo di Roma.\nUno stralcio d'indagine della \"Pizza connection\" port\u00f2 ad un processo che si apr\u00ec a Roma nel settembre 1984, che vedeva imputati boss mafiosi e riciclatori di denaro sporco che si muovevano tra Sicilia, Lombardia, Svizzera e Stati Uniti: i siciliani Giuseppe e Alfredo Bono, Nicol\u00f2 ed Antonino Salamone, Salvatore ed Antonino Enea, il napoletano Michele Zaza e Salvatore Amendolito, uno degli \"addetti\" al riciclaggio in Svizzera che stava collaborando con le autorit\u00e0 americane; vennero tutti condannati a pene fino a 15 anni di reclusione\nIl processo di Lugano.\nUn altro processo alla \"Pizza connection\" si apr\u00ec a Lugano l'8 settembre 1985, che vedeva l'accusa rappresentata dal pubblico ministero Paolo Bernasconi e come imputati i principali riciclatori di denaro sporco in Svizzera: i ticinesi Adriano Corti, Franco Della Torre ed Enrico Rossini, i turchi Musululu Yasar Avni e Paul Eduard Waridel e il boss mafioso Vito Roberto Palazzolo, considerato \"il cassiere di Cosa Nostra\", il quale venne condannato a tre anni di prigione."}
{"id": "385099", "revid": "2176804", "url": "https://it.wikipedia.org/wiki?curid=385099", "title": "Traffico di droga", "text": "Il traffico di droga, propriamente narcotraffico, o traffico di stupefacenti, \u00e8 il sistema di compravendita illegale delle sostanze stupefacenti.\nQuest\u2019attivit\u00e0 \u00e8 considerata una delle principali fonti di entrate di tutte le organizzazioni criminali definite di \"stampo mafioso\", nonch\u00e9 dei cosiddetti cartelli della droga dell'America centrale e dell'America Latina.\nEvoluzione storica e geografica del traffico di droghe.\nI trattati internazionali e l'avvio del proibizionismo degli stupefacenti.\nIl sistema internazionale di controllo e lotta al traffico di sostanze stupefacenti nasce con la Conferenza internazionale di Shanghai (1909), convocata dal presidente statunitense Theodore Roosevelt, preoccupato dal consumo dilangante di oppio nelle Filippine (divenute colonia statunitense a seguito della guerra ispano-americana). La Conferenza di Shanghai e poi quella de L'Aia portarono alla stesura della convenzione internazionale sull'oppio, che venne firmata a L'Aia il 23 gennaio 1912 da Germania, Stati Uniti, Cina, Francia, Regno Unito, Italia, Giappone, Paesi Bassi, Persia, Portogallo, Russia e Siam. La convenzione stabil\u00ec che \u00abgli stati firmatari devono compiere i loro migliori sforzi per controllare, o per incitare al controllo di tutte le persone che fabbrichino, importino, vendano, distribuiscano ed esportino morfina, cocaina, e loro derivati, cos\u00ec come i rispettivi locali dove queste persone esercitino tale industria o commercio\u00bb. Nel 1919 ottenne validit\u00e0 mondiale essendo incorporata nel trattato di Versailles.\nIl 19 febbraio 1925 si firm\u00f2 una revisione della Convenzione internazionale sull'oppio, che entr\u00f2 in vigore il 25 settembre 1938. La stessa introdusse un sistema di controllo statistico per esser supervisionato dall'Organo Internazionale per il Controllo degli Stupefacenti, un organismo della Societ\u00e0 delle Nazioni.\nSeguendo le motivazioni che avevano portato a questi accordi internazionali, gli Stati Uniti d'America furono il primo paese a promuovere ed avviare il proibizionismo degli stupefacenti: il Congresso, nell'approvare le nuove norme antidroga, fu fortemente influenzato dalle campagne proibizionistiche portate avanti dalle cosiddette \"Societ\u00e0 per la Sobriet\u00e0\", gruppi religiosi e politici caratterizzati da un forte moralismo e fondamentalismo religioso, che sostenevano la superiorit\u00e0 dei WASP (\"White Anglo-Saxon Protestant\") sulle altre minoranze etniche, associate al consumo immorale di stupefacenti e alcolici (l'oppio associato ai cinesi, la cocaina agli afroamericani, la marijuana ai messicani, le bevande alcoliche agli irlandesi). Per questi motivi, nel 1914 l\"Harrison Narcotics Act\" limit\u00f2 fortemente la vendita di oppiacei e cocaina; nel 1924 l\"'Heroin Act\" (legge sull'eroina) rese illegale la fabbricazione, l'importazione e la detenzione di eroina; nel 1937 il \"Marihuana Tax Act\" rese illegale il commercio, l'uso e la coltivazione della canapa indiana dopo una campagna propagandistica promossa dal commissario Harry J. Anslinger che diffuse l'idea che la marijuana causava \"omicidio, la pazzia e la morte\", in particolare tra le \"razze meno civilizzate\" (soprattutto ispanici ed afroamericani). Questo per\u00f2 favor\u00ec lo sviluppo del contrabbando di stupefacenti gestito da elementi malavitosi, a causa dell'epidemica presenza dell'eroina e di altre droghe nella societ\u00e0 statunitense: si stima infatti che negli anni dopo la Prima guerra mondiale gli eroinomani e i morfinomani negli Stati Uniti fossero circa 200.000.\nLa via dell'eroina.\nAlbori.\nNegli anni '20-'30 le provincie cinesi del Sichuan e dello Yunnan erano i principali produttori mondiali di oppio, che era gestito da \u201csignori della guerra\u201d che erano riusciti a rendersi praticamente indipendenti dal governo centrale, al punto che le autorit\u00e0 dello Yunnan si finanziavano vendendo consistenti quantitativi di droga all'Indocina francese. L'oppio prodotto era per\u00f2 in gran parte destinato alle fumerie clandestine di Shanghai, Tientsin ed Hong Kong, dove in quel periodo iniziava a diffondersi anche il consumo di eroina di produzione europea che veniva utilizzata come rimedio all'abuso di oppio, endemico nella societ\u00e0 cinese. A causa di ci\u00f2, le Triadi di Shanghai (soprattutto la \"Banda Verde\", che agiva sotto la protezione del Koumintang di Chiang Kai-shek), oltre a gestire le fumerie di oppio, iniziarono a produrre in proprio eroina in laboratori locali che, oltre a rifornire i consumatori cinesi, veniva venduta alla Murder Inc. (una banda formata da criminali ebrei e italo-americani, guidata dal gangster Louis \"Lepke\" Buchalter) e costituiva la maggior parte dell'eroina smerciata negli Stati Uniti: la droga veniva nascosta nei bauli di ignari turisti che viaggiavano in transatlantico da Shanghai o Tientsin al porto di New York e la banda di Buchalter corrompeva gli agenti doganali statunitensi per non ispezionare i bauli.\nIn quegli anni un ruolo importante era svolto anche dai fratelli George ed Elias Eliopoulos, uomini d'affari d'origine greca con base a Parigi, i quali avevano a disposizione la produzione di diverse industrie farmaceutiche francesi, tedesche e turche che gli consentivano di vendere tonnellate di eroina in Cina ma anche negli Stati Uniti, Canada ed Egitto; i loro \"clienti\" principali erano sempre i gangster ebrei Lepke Buchalter e Dutch Shultz, che controllavano la malavita statunitense dell'epoca. Nel 1941, a seguito dell'invasione nazista della Francia, i fratelli Eliopoulos fuggirono negli USA, dove per\u00f2 furono incriminati per traffico di stupefacenti dal Federal Bureau of Narcotics.\nDurante la Seconda guerra mondiale, il flusso di eroina dalla Cina e dall'Europa verso gli Stati Uniti fu bloccato dal conflitto e il primo fornitore divenne allora il confinante Messico, che per\u00f2 produceva un'eroina di scarsa qualit\u00e0 tanto che gli eroinomani calarono a 20.000 in tutto il Paese. Nel 1949 la Rivoluzione di Mao Tse-tung riusc\u00ec a sradicare la produzione di oppio nello Yunnan e nel Sichuan, portandola a spostarsi pi\u00f9 a sud oltre la frontiera, nella regione che venne definita \"Triangolo d'Oro\", sotto il controllo delle armate fuggiasche del Koumintang.\nIl ruolo della mafia e la \"French Connection\".\nNel secondo dopoguerra numerosi mafiosi siculo-americani (espulsi dagli USA perch\u00e9 dichiarati \"indesiderabili\" e mandati in Italia), agli ordini del boss Lucky Luciano, si associarono a rappresentanti di rispettabili societ\u00e0 farmaceutiche, come la Schiapparelli di Torino e la Saicom di Milano, per dirottare verso il mercato clandestino americano quantitativi consistenti di eroina prodotta per scopi farmaceutici. Tale losco traffico venne scoperto dalla Guardia di Finanza, in collaborazione con il Federal Bureau of Narcotics guidato da Anslinger, e i responsabili arrestati e condannati. Per queste ragioni, i mafiosi americani trovarono nuove fonti di approvvigionamento di eroina: negli anni cinquanta bande di gangster corsi guidate dai \"boss\" Paul Mondoloni, Marcel Francisci, Antoine e Barthelemy Guerini e Joseph Cesari impiantarono a Marsiglia il principale centro della raffinazione illegale dell'eroina, ricavata dall'oppio prodotto in Turchia, che all'epoca era il principale produttore al mondo, e trasportato attraverso la Siria a Beirut, in Libano, dove veniva trasformato in morfina base.\nL'eroina prodotta a Marsiglia veniva trasportata illegalmente negli Stati Uniti, dove la \"merce\" veniva ritirata dai trafficanti della Cosa Nostra americana; l'eroina entrava negli USA tramite due vie: direttamente attraverso il porto di New York oppure indirettamente attraverso l'America Latina o il Canada, dove la malavita corsa aveva numerose ramificazioni. Inoltre i gangster corsi avevano basi per lo smistamento a Tangeri mentre i mafiosi siculo-americani a Cuba, che rimasero i principali luoghi di stoccaggio e di transito per l'eroina prodotta a Marsiglia e diretta nel Nordamerica fino alla fine degli anni cinquanta. Infatti si stima che negli anni del dopoguerra il numero di dipendenti da eroina negli Stati Uniti aument\u00f2 da 20.000 a 50.000 persone, diffondendosi particolarmente nei jazz club di New York e nell'ambiente del jazz americano in genere.\nIl 14 luglio 1969, in un messaggio speciale al Congresso degli Stati Uniti, il presidente Richard Nixon identific\u00f2 l'abuso di droga come \"una grave minaccia nazionale\" e chiese una politica antidroga a livello statale e federale; il 17 giugno 1971, in una conferenza stampa, Nixon dichiar\u00f2 ufficialmente \"guerra alla droga\", identificando l'abuso di stupefacenti come \"nemico pubblico numero uno\". Infatti in quel periodo era aumentato vertiginosamente il consumo di eroina, LSD e marijuana in Europa e in Nordamerica, che era stato favorito dal movimento hippy e si era anche largamente diffuso tra i soldati americani impegnati nella guerra del Vietnam, con un grande incremento del mercato illegale perch\u00e9 numerosi giovani hippy compivano viaggi in Estremo Oriente e in Marocco (i cosiddetti \"Hippie trail\") per andare a rifornirsi di ogni tipo di droga e molti furono \"iniziati\" all'eroina proprio durante le tappe in Afghanistan e Pakistan: nel 1969 si contavano negli Stati Uniti circa 250.000 eroinomani, che salirono a mezzo milione nel 1972 e la met\u00e0 di essi si concentravano nella citt\u00e0 di New York. Fu allora che l'amministrazione Nixon fece pressioni sul governo turco affinch\u00e9 eliminasse le piantagioni di papavero, che fornivano la maggior parte dell'oppio impiegato a Marsiglia nella produzione illegale di eroina, e condusse inchieste volte ad arrestare trafficanti corsi e siculo-americani di quella che venne chiamata \"French connection\", dal titolo inglese del famoso film \"Il braccio violento della legge\" (1971): infatti il BNDD (Bureau of Narcotics and Dangerous Drugs) collabor\u00f2 con la polizia francese, portando all'arresto di Jean Baptiste Croce e Joseph Mari, i due principali trafficanti corsi, e alla scoperta e allo smantellamento di numerose raffinerie illegali di eroina nella zona di Marsiglia.\nNel 1973 Nixon propose la creazione della DEA (Drug Enforcement Administration), che nacque dall'unione tra il BNDD e l'ufficio per il rispetto delle leggi sugli abusi di droghe (Office of Drug Abuse Law Enforcement) e che aveva il compito di fare rispettare le leggi antidroga negli Stati Uniti.\nIl Medio Oriente, il \"Triangolo d'oro\" e la \"Pizza connection\".\nNel 1971 il governo turco abol\u00ec la produzione di oppio e represse gran parte delle colture locali di papavero. A causa di ci\u00f2 aument\u00f2 la produzione in Medio Oriente, soprattutto nella regione che prende il nome di Pashtunistan, dove le piantagioni di papavero erano gestite appunto da trib\u00f9 di etnia pashtun; l'oppio prodotto veniva barattato con partite di armi da bande curde in Iran e Siria attraverso emissari della mafia turca, che provvedevano a trasformarlo in morfina base in laboratori turchi o siriani, per poi inoltrarla, attraverso la Bulgaria e la Jugoslavia, a Francoforte o a Berlino Ovest, dove la stessa organizzazione la raffinava in eroina, destinata in prevalenza ai mercati illegali italiani, soprattutto Milano, Torino e Verona, ma soprattutto a quelli della Germania Ovest, Paesi Bassi, Belgio, Austria e Svizzera, dove veniva smerciata dalle cellule dell'organizzazione terroristica dei Lupi grigi. Nel decennio 1975-85 le cifre della tossicodipendenza da eroina registrarono una crescita spettacolare in tutta l'Europa occidentale, diventando un'emergenza sociale e sanitaria, sia per l'alto tasso di microcriminalit\u00e0 connessa alla spaccio che per la diffusione epidemica di gravi patologie derivate dall'uso di siringhe infette, quali le epatiti, le endocarditi e l'AIDS: secondo il rapporto Biden del 1980 \u00ab\"il numero assoluto delle morti da eroina \u00e8 in Germania pi\u00f9 grande che negli USA [...] mentre in Italia la percentuale di tossicodipendenti sulla popolazione \u00e8 pi\u00f9 alta di quella degli Stati Uniti\"\u00bb.\nIn quegli anni per\u00f2 assunse sempre pi\u00f9 importanza la produzione di oppio nell'area del cosiddetto \"Triangolo d'oro\", compresa tra Birmania, Thailandia e Laos, dove le piantagioni di papavero erano gestite da formazioni paramilitari di etnia shan, kokang e wa, che cos\u00ec finanziavano la guerriglia contro il governo birmano; tra questi, il signore della guerra pi\u00f9 importante era il cinese-shan Chang Shee-Fu, comandante dell'Esercito Unito dello Shan che assunse il nome di battaglia di \"Khun Sa\": nel 1967 scoppi\u00f2 una vera e propria guerra tra Khun Sa e le truppe del Kuomintang stanziate nel Triangolo d'oro per il controllo dell'ormai lucroso traffico di oppio, che veniva trasferito in laboratori cinesi e thailandesi per essere raffinato in eroina e morfina base tramite chimici forniti dalle Triadi di Hong Kong, che controllavano anche la distribuzione attraverso i numerosi immigrati cinesi operanti a Bangkok, luogo di partenza principale per i corrieri diretti in Nordamerica e in Europa.\nTuttavia nella seconda met\u00e0 degli anni settanta fu Cosa Nostra che si assicur\u00f2 il controllo di circa il 30% del mercato dell'eroina negli Stati Uniti: i mafiosi siciliani acquistavano morfina base da trafficanti turchi o thailandesi e la facevano arrivare nei pressi di Palermo, dove veniva raffinata in eroina attraverso chimici di riconosciuta competenza, alcuni dei quali fatti venire appositamente da Marsiglia; inoltre numerosi mafiosi siciliani si trasferirono in Nordamerica per aprire catene di pizzerie, che servivano per controllare la distribuzione dell'eroina, che avveniva attraverso i mafiosi italoamericani.\nIl ruolo predominante di Cosa Nostra venne meno con le operazioni \"Pizza connection\" (1984) e \"Iron Tower\" (1988), condotte dalle polizie italiana e statunitense, che smantellarono la rete di trafficanti che si muovevano sulla rotta Sicilia-USA, nonch\u00e9 con la scoperta della raffineria di eroina ad Alcamo (1985, la pi\u00f9 grande mai scoperta in Europa): nel 1991, secondo stime americane, ormai solo il 5% dell'eroina in entrata negli Stati Uniti era di provenienza siciliana, mentre il restante 95% proveniva da bande cinesi, curde o portoricane, che avevano contatti diretti con i produttori alla fonte. A partire dal 1988, la produzione di oppio nel Triangolo d'oro raddoppi\u00f2 ogni anno, superando quella mediorientale: secondo una stima del 1992, la regione ormai produceva il 65% dell'eroina distribuita in Europa e l'80% di quella venduta a New York.\nIl ruolo crescente dell'America Latina.\nA partire dagli anni '80, alcuni paesi sudamericani e centroamericani (in particolare il Messico e la Colombia ed in misura minore il Guatemala) hanno iniziato a produrre sempre pi\u00f9 papavero da oppio per rispondere alla domanda di eroina da parte degli Stati Uniti. A met\u00e0 anni '90 l'eroina colombiana ha progressivamente sostituito la pi\u00f9 costosa eroina bianca del Triangolo d'oro ed il continente americano \u00e8 diventato praticamente autosufficiente.\nNegli anni '70 il Messico produceva soprattutto un tipo molto grezzo di eroina marrone scuro, chiamata in gergo \"Mexican Mud\" (fango messicano): si stima che nel 1974 i trafficanti messicani controllassero la produzione e l'esportazione del 75% dell'eroina consumata negli Stati Uniti, tanto da indurre i governi statunitense e messicano ad adoperarsi per stroncare tale traffico. Il \"Mexican Mud\" venne soppiantato negli anni '80 della pi\u00f9 apprezzata e ricercata eroina bianca, prodotta in Colombia dal Cartello di Medellin attraverso piantagioni di papavero da oppio importate dalla Thailandia nel dipartimento di Tolima; medesima operazione venne condotta dal Cartello di Cali, che impiant\u00f2 la produzione di oppio ed eroina nella Valle del Cauca. Negli anni '90 le rotte dell'eroina messicana conducevano soprattutto verso gli stati della West Coast, dove iniziarono a commerciare il \"Black tar\" (catrame nero per via del colore molto scuro, che sostitu\u00ec definitivamente il \"Mexican Mud\"), mentre la bianca colombiana raggiungeva soprattutto la East Coast, seguendo le rotte gi\u00e0 battute dai Cartelli per il traffico di cocaina, tanto che nel 2003 ormai il 90% dell'eroina sequestrata negli USA proveniva dalla Colombia.\nTra il 2007 e il 2012 \u00e8 nuovamente aumentata la produzione di oppio in Messico, a causa della crescita del 79% degli eroinomani negli Stati Uniti, che ora preferiscono sniffare o fumare la sostanza piuttosto che iniettarla endovena come avveniva un tempo; il potente Cartello di Sinaloa, guidato dal boss Joaquin Guzman detto \"El Chapo\", ha assoldato chimici colombiani per avviare la produzione di eroina bianca, diventando il primo fornitore degli USA, e ha introdotto le piantagioni di papavero in Honduras e Guatemala. Oltre allo Stato di Sinaloa, la produzione di oppio si \u00e8 estesa a sud del Paese, in vasti appezzamenti nello Stato di Guerrero, soprannominato il \"Pentagono dell'oppio\" perch\u00e9 le piantagioni sono comprese nell'area tra Acapulco, Chilpancingo, Taxco e Iguala, controllate da bande locali affiliate ai vari Cartelli che si contendono la zona (Cartello di Sinaloa, Cartello di Beltr\u00e1n Leyva, Familia Michoacana, Caballeros Templarios, Jalisco Nueva Generaci\u00f3n): infatti l'elevata conflittualit\u00e0 per spartirsi il traffico di eroina ha provocato 804 omicidi nella sola Acapulco (classificata come una delle citt\u00e0 pi\u00f9 violente del Messico) durante il 2016.\nLa \"Mezzaluna d'oro\" e le Repubbliche ex-sovietiche.\nDopo l'accordo del 1989 tra il governo birmano e l'Esercito Unito dello Stato Wa per il cessate il fuoco e la resa di Khun Sa alle autorit\u00e0 birmane (1996), la produzione di eroina nel Triangolo d'oro si spost\u00f2 dai villaggi alla frontiera con la Thailandia (tradizionalmente controllati dagli shan) a quelli al confine con la Cina, pi\u00f9 a nord, controllati dai guerriglieri di etnia wa, che per\u00f2 preferirono potenziare la produzione di metanfetamina: questo fu uno dei fattori che portarono al calo di produzione di oppio, cui si aggiunsero le pressioni della comunit\u00e0 internazionale e delle autorit\u00e0 antidroga statunitensi, con il conseguente calo al 7% dell'eroina che giungeva dal Triangolo d'oro a partire dalla fine degli anni novanta, a vantaggio dell'area della cosiddetta \"Mezzaluna d'oro\", compresa tra Afghanistan e Pakistan, sotto il controllo di famigerati signori della guerra di etnia pashtun: i 2/3 della produzione locale di papavero da oppio si concentrano nella provincia afghana di Helmand mentre negli anni '90 raffinerie clandestine sono sorte numerose lungo il confine Afghanistan-Pakistan e nella regione pakistana del Belucistan per produrre direttamente \"in loco\" eroina.\nUn ventennio di conflitti interni (resistenza ai Sovietici, mujaheddin e regime dei Talebani) resero l'Afghanistan il principale produttore di oppio al mondo. Nel 1999, la politica del regime talebano e una stagione climatica particolarmente buona, seguita a due anni di gravi siccit\u00e0, resero possibile una crescita dal 58% all'80% della quota afghana sulla produzione mondiale di oppio. Nel 2000 il leader talebano Mullah Mohammed Omar, su pressioni dell'ONU, lanci\u00f2 una campagna contro la produzione di oppio, considerata anti-islamica, che port\u00f2 ad una riduzione del 99% delle coltivazioni afghane, che per\u00f2 tornarono a crescere a dismisura dopo l'invasione statunitense del 2001: si stima che nel 2016 l'Afghanistan produceva 7000 tonnellate di oppio all'anno.\nL'eroina prodotta in Afganistan e Pakistan segue varie vie per arrivare sui mercati illegali mondiali, soprattutto europei e russi: attraverso l'Iran e la Turchia, i corrieri della mafia turca la portano nei Balcani, dove i clan delle mafie serba e albanese la distribuiscono nel resto d'Europa; un'altra importante rotta \u00e8 quella che attraversa le ex Repubbliche sovietiche (Kazakistan, Kirghizistan, Uzbekistan e Tagikistan) o il Caucaso (dove operano agguerriti clan della mafia cecena) e giunge nella Federazione Russa, dove a partire dal crollo dell'URSS (1990) gli eroinomani sono cresciuti vertiginosamente, arrivando a circa 2 milioni nel 2012, cos\u00ec da diventare il primo Paese al mondo per consumo di eroina. Oggi, essendosi intensificati i controlli, si preferisce imbarcare l'eroina al porto di Karachi, in Pakistan, per farla arrivare in varie zone dell'Africa (soprattutto Kenya e Tanzania e, attraverso il Sahara o via mare, anche la Nigeria) da cui segue altre rotte, ma sempre per raggiungere l'America e l'Europa.\nLa via della cocaina.\nI cartelli colombiani e la \"guerra alla droga\" degli anni '80.\nNegli anni '50-'60 il traffico internazionale di cocaina era monopolizzato da trafficanti cubani e cileni, impegnati nella raffinazione ed esportazione in Nordamerica della materia prima acquistata in Per\u00f9 o Bolivia. La Rivoluzione cubana del 1956 (che provoc\u00f2 la fuga di numerosi cubani in Florida, dove continuarono ad occuparsi del commercio di cocaina) e poi il golpe Pinochet del 1973 chiusero quelle rotte di narcotraffico e favorirono l'ascesa di agguerrite bande di trafficanti colombiani, che riuscirono ad affrancarsi dai cubani e dai cileni, impiantando laboratori clandestini nella giungla colombiana dove la coca acquistata sempre nei Paesi andini veniva raffinata ed esportata soprattutto in Florida, New Jersey e New York, utilizzando le rotte gi\u00e0 da loro impiegate nel contrabbando di sigarette e marijuana; ci\u00f2 fu favorito dalla sempre crescente emigrazione colombiana negli USA e dal vertiginoso aumento del consumo di cocaina negli Stati Uniti, sottovalutato dalle autorit\u00e0 dell'epoca impegnate nella repressione del traffico di eroina. Allo stesso tempo, i narcotrafficanti colombiani incominciarono a promuovere la coltivazione su larga scala della coca in vaste aree del loro Paese, rendendo inutile l'importazione delle foglie dal Per\u00f9 o dalla Bolivia.\nNei primi anni '80 i pi\u00f9 potenti trafficanti colombiani si unirono in \"cartelli\": il Cartello di Cali (formato dai fratelli Gilberto e Miguel Rodriguez Orejuela con il loro collaboratore Jos\u00e9 Santacruz Londo\u00f1o, testa di ponte dell'organizzazione nel Queens, NY) e soprattutto il potentissimo Cartello di Medell\u00edn, guidato da Pablo Escobar, dai fratelli Ochoa, Carlos Lehder e Jos\u00e9 Gonzalo Rodr\u00edguez Gacha. Dal 1984 il Cartello di Medellin apr\u00ec nuove rotte attraverso Messico, Nicaragua, Panama e Cuba verso gli USA e riusc\u00ec ad esportare cocaina anche sui mercati illegali europei attraverso i legami con i contrabbandieri della mafia galiziana (soprattutto con il \"boss\" Jos\u00e9 Ram\u00f3n Prado Bugallo), che dalle coste spagnole la facevano arrivare in Francia, Gran Bretagna e Paesi Bassi. Si stima che alla fine degli anni '80 il Cartello di Medellin arriv\u00f2 a controllare l'80% del traffico mondiale di cocaina.\nNegli anni 1979-83 le cosiddette \"guerre della cocaina\" a Miami tra le gang colombiane produssero oltre 250 omicidi in tre anni. L'escalation di violenze indusse la DEA ad indagare sui cartelli colombiani, con una strategia che - alla fine dell'amministrazione Reagan e per tutto il successivo decennio - ebbe anche un'ampia ricaduta politica: i governi USA e colombiano negoziarono una forma di cooperazione di polizia particolarmente accentuata, che port\u00f2 all'estradizione di diversi sospetti criminali processati e condannati da Corti statunitensi, primo tra tutti il boss di Medellin Carlos Lehder. La ricaduta politica si accentu\u00f2 quando a livello parlamentare si cerc\u00f2 - invocando la sovranit\u00e0 nazionale - di approvare un emendamento costituzionale che vietasse l'estradizione del cittadino colombiano: intorno alla vicenda - ed alla sua consonanza con la battaglia dei narcotrafficanti indicati nella lista dei criminali ricercati, autodefinitisi \"Los Extradables\" (Gli \"Estradabili\") - Gabriel Garc\u00eda M\u00e1rquez trasse lo spunto per il suo libro, \"Notizia di un sequestro\". Per questi motivi, il Cartello di Medellin apr\u00ec la cosiddetta stagione del \"narco-terrorismo\", che consistette nell'uccisione indiscriminata di giudici, poliziotti, politici e giornalisti che si opponevano al Cartello, ricorrendo anche ad attentati dinamitardi che producevano vittime innocenti tra la popolazione colombiana.\nDopo anni di ricerche della DEA, l'ultimo capo di Medellin in libert\u00e0 Pablo Escobar venne ucciso nel 1993 in un blitz dell'esercito colombiano e di conseguenza il Cartello di Medellin venne sciolto. Nel 1995, dopo l'arresto dei fratelli Orejuela, anche il Cartello di Cali venne sciolto e un suo vecchio membro, Diego Leon Montoya Sanchez 'Don Diego', fond\u00f2 il cartello di Norte del Valle. Di conseguenza si formarono vari gruppi indipendenti come i Los Rastrojos, la Oficina de Envigado o i potenti Los Urabe\u00f1os (detti anche \"Clan del Golfo\") che sono nati dopo la disfatta del cartello di Norte del Valle decimato dagli arresti. Queste organizzazioni (dette \u201c\"Bandas Criminales\"\u201d o \"BACRIM\") vengono spalleggiate da formazioni paramilitari operanti nel Paese (soprattutto l'AUC o le FARC, che tassano i coltivatori locali di coca e gestiscono i laboratori clandestini) e riescono ancora oggi a mandare carichi di cocaina di altissima qualit\u00e0 attraverso il Messico, dove i cartelli messicani mandano indietro navi o aerei carichi di denaro e spediscono la cocaina negli Stati Uniti attraverso vari tunnel, canali e cellule di distribuzione. Per quanto riguarda l'esportazione sui mercati europei, i narcos colombiani hanno stretto importanti accordi soprattutto con la 'Ndrangheta calabrese ma anche con i clan della Camorra napoletana (che controllano il quartiere Scampia, la piazza di spaccio pi\u00f9 grande d'Europa) e, in maniera sempre crescente, con le bande albanesi, serbo-montenegrine e nigeriane, che si servono delle loro reti di affiliati sparsi in tutta Europa per la distribuzione della cocaina.\nL'ascesa dei Cartelli messicani.\nNel 1976 la DEA e il governo messicano avviarono l\"'Operazione Condor\" nell'area del cosiddetto \"Triangolo d'Oro messicano\" (gli stati di Sinaloa, Durango e Chihuahua), dove i trafficanti locali controllavano le piantagioni di papavero da oppio e marjiuana: furono impiegati elicotteri per fumigare con erbicidi le piantagioni mentre l'esercito messicano comp\u00ec numerosi arresti e saccheggi nell'area. I pi\u00f9 potenti trafficanti di Sinaloa (Miguel Felix Gallardo, Ernesto Fonseca Carrillo e Rafael Caro Quintero) fuggirono allora nella citt\u00e0 di Guadalajara, nello Stato di Jalisco, dove si unirono in un \"Cartello\" con altri produttori per continuare l'esportazione di eroina e marjiuana verso gli Stati Uniti. A met\u00e0 anni '80, grazie alla mediazione dell'honduregno Juan Matta-Ballesteros, il Cartello di Guadalajara si accord\u00f2 con i Cartelli di Medellin e Cali per la fornitura di cocaina da introdurre negli USA via Messico: si stima che nel 1984 i messicani ricevevano dai colombiani 4000 $ per ogni chilo di cocaina trasportato negli Stati Uniti; tra il 1989 e il 1991 trattengono il 30% della merce colombiana come \"tassa\" per il passaggio della frontiera americana mentre nel 1993 ormai il 50% della cocaina in entrata negli Stati Uniti proviene direttamente dai Cartelli messicani, che approfittarono della crisi e dello smembramento delle grandi organizzazioni colombiane che controllavano l'esportazione. Tuttavia nel 1985 il brutale omicidio dell'agente DEA Enrique 'Kiki' Camarena (che indagava sui traffici del Cartello di Guadalajara) e le forti pressioni statunitensi che ne seguirono, costrinsero il governo messicano ad arrestare i leader del Cartello Caro Quintero e Fonseca Carrillo mentre Felix Gallardo venne catturato solo nel 1989 a causa delle forti coperture di cui beneficiava; prima dell'arresto, Gallardo assegn\u00f2 i nuovi itinerari del narcotraffico verso gli Stati Uniti ai suoi fedelissimi: l'itinerario di Tijuana sarebbe andato ai fratelli Arellano Felix (Cartello di Tijuana); quello di Ciudad Ju\u00e1rez sarebbe andato ai fratelli Carrillo Fuentes, nipoti di Fonseca Carrillo (Cartello di Ju\u00e1rez); a Miguel Caro Quintero (fratello di Rafael) fu assegnato il corridoio di Sonora (Cartello di Sonora); il controllo del corridoio di Matamoros - poi sotto il controllo del Cartello del Golfo - sarebbe finito sotto il dominio di Juan Garc\u00eda \u00c1brego; Joaqu\u00edn Guzm\u00e1n Loera 'El Chapo' e Ismael Zambada Garc\u00eda 'El Mayo' avrebbero diretto le operazioni sulla costa del Pacifico, fondando il Cartello di Sinaloa.\nDagli anni '80 in poi, la cocaina passa il confine Messico-USA soprattutto tramite tunnel sotterranei scavati dai narcos: Chicago infatti rappresenta ancora oggi lo sbocco principale per il traffico di droga nel Midwest soprattutto per il Cartello di Sinaloa mentre Los Angeles costituiva lo sbocco nella West Coast per il Cartello di Tijuana, ma i vari Cartelli cercarono di espandersi in altri territori che portarono all'inizio di nuovi conflitti: basti pensare alla guerra tra il Cartello di Tijuana e il Cartello di Sinaloa nei primi anni 2000, dove i sinaloani capeggiati da Joaquin Guzman 'El Chapo' uscirono vincitori, oppure allo scontro tra Sinaloa e il Cartello del Golfo per il controllo dello snodo di Nuevo Laredo. Inoltre nel 2006 il neoeletto Presidente messicano Felipe Calder\u00f3n ha dichiarato \"guerra\" ai Cartelli, che venne portata avanti anche dal suo successore Enrique Pe\u00f1a Nieto attraverso l'impiego dell'esercito per stanare i latitanti e riportare l'ordine nei luoghi pi\u00f9 pericolosi del Paese: il bilancio di tale guerra \u00e8 stato di 200.000 vittime tra civili innocenti, narcos, soldati e poliziotti.\nDall'inizio del nuovo millennio i Cartelli messicani hanno ampliato il loro giro di affari continuando ad esportare cocaina dalla Colombia attraverso nuove vie nell'America Centrale: i narcos messicani (in primis il Cartello di Sinaloa e Los Zetas) hanno costituito appendici in Honduras (Cartello Los Valle), in Guatemala (Cartello dei Lorenzana) e in Repubblica Dominicana (Cartello del Cibao) che servono per il transito della cocaina colombiana acquistata dai Los Urabe\u00f1os e hanno stabilito contatti in Per\u00f9 con le famigerate \"firmas\" (i clan mafiosi peruviani), che gestiscono le piantagioni di coca e i laboratori locali per la trasformazione in cocaina, che parte dai porti peruviani di Callao, Chimbote e Paita per raggiungere il Messico e quindi gli Stati Uniti. Inoltre i Cartelli messicani hanno iniziato a rifornire di cocaina il sempre crescente mercato europeo, stabilendo relazioni con la 'Ndrangheta: basti pensare all'operazione 'Crimine 3' del 2011 che dimostr\u00f2 un collegamento tra le 'ndrine Aquino-Coluccio di Gioiosa Jonica e i Pesce di Rosarno con il Cartello del Golfo e i Los Zetas per le forniture di cocaina da immettere poi in Europa fino in Germania.\nSecondo un report della DEA, la geografia dei Cartelli operanti in Messico ha sub\u00ecto la seguente evoluzione:\nIl predominio della 'Ndrangheta.\nNegli anni '90 la 'Ndrangheta stabil\u00ec contatti con il Cartello di Medell\u00edn attraverso il broker Roberto Pannunzi, ex dipendente dell'Alitalia legato alla 'ndrina Macr\u00ec-Commisso di Siderno (meglio nota come \"Siderno Group\"), il cui figlio aveva sposato la figlia di un boss del Cartello. Legami furono instaurati anche con il concorrente Cartello di Cali, tanto che nel 1994 venne sequestrato un container carico di 5497\u00a0kg di cocaina a Borgaro Torinese (TO), destinato al clan siciliano dei Cuntrera-Caruana e alle 'ndrine calabresi dei Mazzaferro, dei Morabito, dei Barbaro, dei Pesce, dei Cataldo e degli Ierin\u00f2: si tratt\u00f2 del pi\u00f9 ingente sequestro di cocaina avvenuto in Europa in quel periodo.\nSuccessivamente alla disgregazione dei grandi Cartelli in organizzazioni pi\u00f9 piccole alla fine degli anni '90, la 'Ndrangheta continu\u00f2 una relazione stabile con i colombiani e molti 'ndranghetisti vivono in loco per mantenere forti rapporti e prezzi di favore con i narcos colombiani e le AUC di Salvatore Mancuso G\u00f3mez.\nGrazie a questa stretta collaborazione la 'ndrangheta dal 2000 in poi \u00e8 riuscita a ottenere il monopolio della cocaina in Europa raggiungendo cifre da capogiro: infatti, secondo stime ufficiali, a partire dal 2003 la domanda di cocaina in Europa \u00e8 aumentata vertiginosamente, tanto che nel 2010 il 40% della produzione mondiale era destinata ai mercati europei. Numerose volte la 'Ndrangheta fa da garante con i colombiani per i clan siciliani di Cosa Nostra e camorristici in caso di mancati pagamenti per le partite di cocaina e addirittura conviene alle altre mafie italiane comprare la cocaina direttamente in Italia dai calabresi.\nLa cocaina, una volta veniva fatta spedire su navi direttamente dalla Colombia al porto di Gioia Tauro, oppure tramite corrieri per via aerea.\nAl giorno d'oggi essendosi intensificati i controlli si preferisce trasportarla prima nei paesi limitrofi come l'Argentina o il Venezuela e poi spedirla in Italia o addirittura farla passare dall'Africa occidentale (Guinea-Bissau, Nigeria, Ghana, Costa d'Avorio) dalla quale ci sono meno controlli.\nNel 2008 il ROS dei Carabinieri, in accordo con la DEA americana, port\u00f2 a termine l'operazione antidroga \"Solare\", in cui veniva accertato che la 'ndrina calabrese dei Coluccio-Aquino, grazie alle proprie ramificazioni negli Stati Uniti, riusciva a rifornirsi di cocaina dai Cartelli messicani, in primis dal Cartello del Golfo e dai Los Zetas; nel 2011 l'operazione \"Crimine 3\" portava alla luce un \"consorzio\" di 'ndrine (gli Aquino-Coluccio, gli Ierin\u00f2, i Commisso della ionica reggina e i Pesce di Rosarno) che, attraverso il loro broker Vincenzo Roccisano (originario di Gioiosa Jonica ma residente negli Stati Uniti), acquistavano cocaina dai Los Zetas. Inoltre sempre negli anni 2000 la 'Ndrangheta ha trovato come referente il pi\u00f9 potente e sanguinario gruppo criminale brasiliano, il Primeiro comando da Capital (PCC), che si rifornisce di cocaina direttamente in Per\u00f9 e Bolivia e la spedisce in Europa dal porto di Santos, in Brasile, dove viene occultata nei container con destinazione finale nei porti di Anversa e di Rotterdam o di Gioia Tauro, passando a volte dagli scali dell'Africa occidentale: negli anni 2010 il porto di Santos \u00e8 diventato il principale hub della cocaina destinata ai mercati europei.\nIl 26 aprile 2013 viene arrestato a Medell\u00edn il broker della cocaina Domenico Trimboli, nato a Buenos Aires ma originario di Natile di Careri, e latitante dal 2009, cui segue di qualche giorno l'arresto (avvenuto sempre nella citt\u00e0 colombiana) di un altro importante broker, Santo Scipione detto \"Papi\", originario di San Luca e latitante dal 2006, entrambi responsabili dell'esportazione di tonnellate di cocaina verso Italia e Canada. All'udienza del tribunale di Alessandria nel 2014 Trimboli decide di diventare collaboratore di giustizia. Era in contatto con il narcotrafficante Roberto Pannunzi, con le cosche della ionica reggina, la Camorra e Cosa Nostra nonch\u00e9 col narcotrafficante colombiano Nelson Ybara Ramirez, di cui ha sposato la figlia.\nIl 5 dicembre 2018 si conclude l'operazione \"European 'ndrangheta connection\" (ex \"Pollino\") condotta dalla Direzione Nazionale Antimafia insieme all'Eurojust e partita da forze dell'ordine olandesi che ha portato all'arresto di un'organizzazione di 90 persone dedita al traffico internazionale di stupefacenti tra Belgio, Paesi Bassi, Germania, Italia, Colombia e Brasile e che colpisce alcuni esponenti delle 'ndine Pelle-Vottari e Nirta-Strangio di San Luca, Cua-Ietto di Natile di Careri e Ursini di Gioiosa Jonica, nonch\u00e9 esponenti della criminalit\u00e0 turca, accusati alcuni anche di intestazione fittizia e associazione mafiosa. L'operazione ha anche portato al sequestro di diverse tonnellate di cocaina e alla scoperta di azioni di riciclaggio, di pagamenti in bitcoin, e dell'uso di attivit\u00e0 ristorative dei clan calabresi come supporto alla logistica del traffico: la cocaina arrivava nei porti olandesi e belgi dal Sudamerica o acquistata direttamente nei Paesi Bassi dai clan albanesi per poi essere venduta in Germania dalle 'ndrine.\nIl 9 luglio 2019 viene arrestato a Praia Grande (San Paolo del Brasile) il piemontese d'origini calabresi Nicola Assisi, il pi\u00f9 grande broker di cocaina della 'Ndrangheta, insieme al figlio Patrick; era nella lista dei cento latitanti pi\u00f9 pericolosi ed era anche ricercato dalla DEA americana perch\u00e9 teneva i contatti con i narcos brasiliani del PCC, che gli consentivano di muovere ogni mese 200\u00a0kg di cocaina da Brasile, Per\u00f9 e Venezuela fino al porto di Gioia Tauro per conto delle 'ndrine calabresi.\nTraffico di droga per area geografica.\nAd oggi i principali produttori di cocaina si trovano in Sud America (Colombia, Per\u00f9 e Bolivia) e di eroina nei Paesi della Mezzaluna d'oro (Afghanistan e Pakistan), in Messico, Colombia e nei Paesi del Triangolo d'oro (Birmania, Thailandia e Laos). Per quanto riguarda la cannabis, essa viene coltivata in quasi tutti gli Stati del mondo ma bisogna distinguere la produzione delle infiorescenze della pianta (marijuana) da quella della resina (hashish): il principale produttore mondiale di marijuana \u00e8 il Messico, seguito da Albania, Stati Uniti, Paraguay e Nigeria mentre di hashish sono il Marocco, il Pakistan e il Libano. I maggiori produttori di droghe sintetiche (amfetamine, metanfetamine, metaqualone, ketamina, LSD e MDMA) si concentrano in Asia (Cina, India, Siria e Birmania), America (Messico) ed Europa (Paesi Bassi, Belgio, Polonia, Bulgaria e Paesi Baltici). I maggiori consumatori di queste sostanze stupefacenti sono i Paesi occidentali: Stati Uniti, Paesi europei, Russia e Australia, mentre sono aree di passaggio il Medio Oriente e l'Africa; i derivati della cannabis sono le droghe pi\u00f9 consumate al mondo (ne fanno uso circa il 4% della popolazione mondiale): l'hashish \u00e8 consumato prevalentemente nel Vecchio continente mentre in Nord America prevale la marijuana.\nLe principali rotte della cocaina e dell'eroina si trovano in queste aree: dai paesi produttori del Sud America, attraverso l'America centrale o il Messico, verso gli Stati Uniti; per via navale o aerea direttamente verso gli aeroporti e porti europei, o di passaggio da Brasile e Venezuela e poi dall'Africa occidentale verso l'Europa meridionale.\nDal Sud America, mediante l'Oceano Pacifico, va verso l'Australia e il sud-est asiatico.\nL'esportazione di eroina parte dall'Afghanistan verso la Turchia e passa dall'Europa orientale oppure dal Pakistan giunge nei porti dell'Africa orientale e risale il continente nero per arrivare nell'Europa meridionale. Sempre dall'Afghanistan, attraversa le corrotte ex repubbliche sovietiche dell'Asia centrale per giungere in Russia. Dal Triangolo d'oro, l'eroina segue altri percorsi: arriva a Bangkok, considerata lo snodo principale, e da l\u00ec parte verso Europa e Nord America; oppure va a nord attraverso la provincia cinese dello Yunnan e quella del Guangxi, prosegue fino ad Hong Kong per raggiungere l'Australia e gli Stati Uniti; attraversa l'Oceano Indiano e giunge negli Stati dell'Africa orientale con destinazione finale l'Europa.\nLe rotte della cannabis seguono in molti casi quelle delle altre droghe: dal Messico, la marijuana va verso Stati Uniti e Canada mentre il Paraguay soddisfa tutta la domanda del continente sudamericano; dall'Albania, attraverso il Mar Adriatico, raggiunge l'Italia e poi gli altri Paesi europei. L'hashish invece che parte dal Marocco segue principalmente tre vie: attraverso lo Stretto di Gibilterra arriva in Spagna (che conta il maggior numero di sequestri di questa droga) e da l\u00ec viene smistato sui mercati di consumo dell'Europa; attraverso Algeria e Tunisia, raggiunge i porti della Cirenaica libica e sbarca sulle coste europee con scalo a Malta oppure segue la rotta desertica per l\u2019Egitto per poi risalire fino alla Turchia, dove via terra viene mandata in Europa lungo i Balcani. Dal Pakistan l'hashish segue le stesse rotte del traffico di eroina mentre dal Libano passa in Siria e Turchia e da l\u00ec viene venduto in tutto il mondo.\nAmerica Latina e Caraibi.\nIn America Latina si concentrano le maggiori organizzazioni criminali attive nella produzione su larga scala degli stupefacenti e nel narcotraffico internazionale.\nColombia.\nAttualmente la Colombia rimane uno dei Paesi in cui la droga (soprattutto cocaina, eroina e marijuana) rappresenta un affare che produce una buona parte di tutta la ricchezza del Paese: le piantagioni di coca, papavero da oppio e cannabis si estendono soprattutto nei dipartimenti del Nari\u00f1o, del Putumayo e della Valle del Cauca. La fine dei grandi Cartelli che hanno dominato le scene del narcotraffico mondiale fino alla met\u00e0 degli anni novanta non ha, infatti, diminuito la quantit\u00e0 di coca coltivata nel territorio colombiano e gli introiti da essa derivanti. Tale indice, oltre a mettere in guardia sulla stabilit\u00e0 dell'economia del Paese, rivela il fallimento del \"Plan Colombia\" messo in atto dagli Stati Uniti per contrastare le coltivazioni illecite di droghe. Al dominio dei grandi Cartelli si \u00e8 andato sostituendo un mercato frammentato, con gerarchie non marcate e caratterizzato dalla moltitudine di gruppi dalle dimensioni molto ristrette che ha indotto le autorit\u00e0 d'intelligence a definire il fenomeno col termine di \"miniaturizzazione dei cartelli\". Tali gruppi vengono chiamati BACRIM (Bandas Criminales) ed operano sempre in pi\u00f9 stretta alleanza con i narcos messicani e con i gruppi paramilitari colombiani.\nUna delle caratteristiche che da sempre ha contraddistinto i trafficanti colombiani \u00e8 la loro genialit\u00e0 nell'individuare efficienti sistemi di spedizione della cocaina, nuovi itinerari di esportazione e metodi di occultamento. Se per la spedizione di piccoli quantitativi, infatti, sono ottimi i corrieri umani e animali, per i grossi carichi i colombiani hanno fatto ricorso alla progettazione e alla realizzazione di sottomarini avvalendosi del \"know how\" messo a disposizione da alcuni ingegneri russi. I sommergibili partono dalle coste colombiane, spesso scortati da una flotta di pescherecci e, secondo quanto emerso dalle indagini, seguono le rotte comprese tra l'isola di Malopelo e le Galapagos verso nord-ovest per giungere al punto d'incontro con la nave dei Cartelli messicani pronti a ricevere il carico che provvederanno a smistare nelle varie destinazioni. Vi sono casi in cui il sottomarino \u00e8 addirittura radiocomandato da una nave d'appoggio che segue a prudenziale distanza e che, nel momento opportuno, consegna ai narcos messicani l'hardware per il successivo controllo delle operazioni. Per i grossi carichi vengono anche utilizzati dei piccoli aerei fatti atterrare e decollare su piste clandestine disseminati sui territori. Oltre alla rotta Pacifica, molto battuta \u00e8 anche la rotta che passa per i Caraibi occidentali (Giamaica e isole Cayman) e arriva in Messico dall'America Centrale. I Caraibi sono snodi fondamentali anche per la via della Florida e la costa est.\nFondamentale nel contesto colombiano \u00e8 stato il ruolo giocato dalle FARC e delle altre formazioni guerrigliere di estrema sinistra, quali l'ELN, ma anche di estrema destra, come le Autodefensas Unidas de Colombia (AUC), che hanno smobilitato nel 2006 e sono confluite nelle BACRIM. All'inizio degli anni novanta, le FARC si interessarono al business del narcotraffico attraverso la pretesa del pagamento di una tassa in cambio della protezione alle coltivazioni illecite e al trasporto della merce. Successivamente, la protezione si estese anche ai laboratori e soprattutto alle piste clandestine di atterraggio e decollo dei piccoli velivoli che, imbottiti di sostanze stupefacenti, si alzavano in volo per raggiungere i mercati di destinazione. Negli ultimi anni la guerriglia ha deciso di rompere con la linea pregressa scegliendo di gestire direttamente le coltivazioni di coca e di papavero da oppio e di produrre in proprio la droga, che viene ceduta ai messicani in cambio di partite di armi necessarie alla guerriglia; in particolare, i guerriglieri si sono insediati al confine con l'Ecuador e con il Venezuela occupando anche vaste porzioni di territorio ecuadoregno e venezuelano, in zone di difficilissimo accesso, dove hanno realizzato propri punti di raffinazione della droga e di deposito.\nNonostante gli accordi di pace tra le FARC e il governo colombiano del 2016, la produzione di coca nel Paese \u00e8 aumentata del 52%, passando da 96.000 a 146.000 ettari, sempre pi\u00f9 controllata da BACRIM al soldo del Cartello messicano di Sinaloa.\nPer\u00f9.\nPer alcuni decenni, il Per\u00f9 e la Colombia si sono contese il primato mondiale della produzione di piante di coca. La produzione della coca peruviana si \u00e8 sempre concentrata nella Valle dell'Alto Huellaga e nella valle dei fiumi Apurimac ed Ene, al confine con la Bolivia, dove negli anni '80-'90 la pasta di coca veniva venduta ai Cartelli di Medellin e Cali da criminali locali alle loro dipendenze, primo fra tutti Demetrio Ch\u00e1vez Pe\u00f1aherrera, meglio noto come \"\"El Vaticano\", che dichiar\u00f2 di aver pagato 50.000 dollari al mese a Vladimiro Montesinos, ex consigliere sulla sicurezza del Presidente peruviano Alberto Fujimori, per proteggere i suoi traffici.\nNegli anni '90 la produzione di coca pass\u00f2 nelle mani del gruppo terroristico Sendero Luminoso, che tassava i \"cocaleros\" dell'Alto Huellaga e proteggeva i trafficanti locali per finanziare la guerriglia. Anche se quasi tutta la cocaina che viene consumata negli Stati Uniti proviene dalla Colombia, i piccoli clan familiari peruviani (le cosiddette \"firmas\"\") hanno installato laboratori per produrre in proprio cocaina, che finisce negli Stati Uniti, Brasile ed Europa attraverso accordi con il Cartello di Sinaloa, la 'Ndrangheta e il Primeiro Comando da Capital: si stima che ormai il 60% della cocaina consumata oggi in Europa proviene dal Per\u00f9 attraverso i porti brasiliani mentre il Brasile \u00e8 diventato il secondo consumatore mondiale di cocaina.\nBolivia.\nOggi la Bolivia si attesta come terza produttrice mondiale di coca (dopo Colombia e Per\u00f9), che si coltiva soprattutto nelle regioni del Chapare (dipartimento di Cochabamba) e Yungas (dipartimento di La Paz). Tuttavia nella met\u00e0 degli anni '70 la Bolivia ne era il primo produttore al mondo, con 110.000 ettari coltivati a piante di coca e una produzione annua di 75.000 tonnellate di pasta di coca: il principale narcotrafficante boliviano dell'epoca era Roberto Su\u00e1rez G\u00f3mez (conosciuto come il \"\"re della cocaina\"), ricco proprietario terriero che inviava quasi due tonnellate di pasta di coca al giorno dai suoi laboratori nella giungla boliviana ai soci colombiani del Cartello di Medell\u00edn; Su\u00e1rez Gomez disponeva anche di una milizia paramilitare composta da 1500 uomini addestrati da ex ufficiali nazisti e nel 1980 fu tra i finanziatori del golpe militare del generale Luis Garc\u00eda Meza Tejada, che trasform\u00f2 la Bolivia in un vero e proprio \"narco-stato\"\".\nL'arresto di Roberto Su\u00e1rez G\u00f3mez (1988) e del nipote Jorge Roca Suarez (avvenuto invece nel 1990), nonch\u00e9 la fine dei loro alleati di Medell\u00ecn, furono frutto della \"guerra alla droga\" lanciata dagli Stati Uniti contro il traffico di cocaina: nel 1988 gli USA infatti indussero il governo boliviano a varare la legge n. 1008, con la quale si stabil\u00ec di limitare la produzione di coca ad alcune zone del Paese definendo i luoghi dove sarebbe stata coltivata per usi illegali. In risposta ai tentativi di eradicare la coltivazione della coca, i \"cocaleros\" del Chapare si unirono in organizzazioni sindacali, che in breve tempo diventarono molto potenti e guadagnarono un vasto consenso nella societ\u00e0 boliviana al punto che il loro leader, Evo Morales, divenne presidente della Bolivia nel 2005: uno dei primi atti del governo di Morales furono le espulsioni dal Paese dell\u2019ambasciatore statunitense e di alcuni membri della DEA con l\u2019accusa di cospirazione.\nA partire dagli anni '90, in Bolivia si \u00e8 registrata la presenza di importanti organizzazioni criminali (Cartello di Sinaloa, Primeiro Comando da Capital, 'Ndrangheta e Cosa Nostra) interessate ad acquistare carichi di cocaina: infatti i narcos boliviani producono il 60% della cocaina consumata in Brasile mentre il resto del prodotto viene esportato prevalentemente in Europa.\nMessico.\nIl Messico \u00e8 il primo produttore di eroina, marijuana e metanfetamine destinate al mercato statunitense e l'esportatore del 90% della cocaina consumata negli USA. Il trasporto di queste sostanze stupefacenti attraverso la frontiera americana avviene mediante tunnel sotterranei, corrieri assoldati tra gli emigrati clandestini, navi, camion o aerei privati.\nTra gli anni '90 e gli anni 2000, il Cartello di Sinaloa \u00e8 stato rivale con altri due cartelli storici, il Cartello di Tijuana ed il Cartello del Golfo, ma ha iniziato un conflitto anche contro gli ex alleati del Cartello di Ju\u00e0rez per il controllo della frontiera a Ciudad Ju\u00e1rez, che \u00e8 diventata una citt\u00e0 temuta per il suo alto tasso di omicidi (se ne stimano oltre 12.000 dal 2007): infatti le faide tra narcos e la guerra aperta dal Governo Calder\u00f3n contro i Cartelli, che hanno causato in tutto il Paese pi\u00f9 di 7000 omicidi all'anno e quasi 60.000 persone sparite nel nulla tra il 2006 e il 2019, hanno coinvolto anche numerosi civili, rimasti uccisi negli scontri poich\u00e9 i Cartelli si servivano di armi pesanti quali mitragliatrici, esplosivi e bazooka. L'escalation dei conflitti ha indotto i Cartelli ad arruolare squadre di mercenari paramilitari alle loro dipendenze (il Cartello del Golfo ha assoldato i Los Zetas mentre quello di Ju\u00e0rez ha costituito \"La Linea\", formata da ex poliziotti).\nIn questi anni avvenne l'irreversibile declino del Cartello di Tijuana (decimato dagli arresti e dalla guerra contro Sinaloa) e la frammentazione degli altri Cartelli in organizzazioni pi\u00f9 piccole (come avvenne ad esempio con i Beltr\u00e1n Leyva che si staccarono dal Cartello di Sinaloa e con i Caballeros Templarios, nati dai resti della Familia Michoacana), che si tradussero in un nuovo aumento degli indici di violenza gi\u00e0 alti nel Paese (33.000 omicidi nel 2018, cresciuti a 35.000 l'anno successivo, con una media di 95 assassinii al giorno).\nNel frattempo, la produzione di eroina nello Stato di Guerrero ha toccato il suo apice nel 2016 per poi subire un brusco tracollo tre anni dopo a causa del boom dell'abuso di oppiacei sintetici di fabbricazione cinese (soprattutto il fentanyl e i suoi derivati): infatti i Cartelli messicani avevano avviato rapporti con le Triadi di Hong Kong e Taiwan per importare efedrina necessaria per la produzione di metanfetamine ed hanno iniziato ad acquistare anche grossi quantitativi di fentanyl; ad oggi i narcos preferiscono importare direttamente le metanfetamine gi\u00e0 sintetizzate in Cina ma hanno iniziato a produrre autonomamente fentanyl e derivati in laboratori clandestini, dove spesso vengono mescolati ad eroina (la sostanza nata da tale miscuglio \u00e8 nota in gergo come \"China White\", che nel 2017 ha determinato un forte aumento delle morti per overdose negli USA).\nBrasile.\nNegli anni 2000 il Brasile \u00e8 diventato il secondo consumatore mondiale di cocaina, dopo gli Stati Uniti, e primo al mondo per consumo di crack (i cristalli di cocaina da fumare). Nel Paese sono presenti almeno una trentina di gruppi criminali che controllano le locali \"favelas\", ma il \"Primeiro Comando da Capital\" (PCC) di San Paolo, il \"Comando Vermelho\" (CV) di Rio de Janeiro e la \"Familia do Norte\" (FdN) di Manaus, sono le organizzazioni criminali pi\u00f9 potenti e sanguinarie, nate nel violento contesto carcerario brasiliano. In particolare il PCC conta circa 30.000 affiliati e la sua attivit\u00e0 principale (oltre a omicidi, furti e sequestri di persona) \u00e8 il traffico di cocaina: la materia prima \u00e8 acquistata direttamente nei confinanti Per\u00f9 e Bolivia e fatta transitare dal Paraguay da contrabbandieri affiliati al PCC (che gestiscono anche la fiorente produzione di marijuana paraguayana) per giungere ai consumatori nelle metropoli di San Paolo, Curitiba o Rio de Janeiro mentre il resto dei carichi viene imbarcato soprattutto dal porto di Santos, nello Stato di San Paolo, e fanno scalo in Africa occidentale (soprattutto in alcuni Stati di lingua portoghese come Capo Verde e Guinea Bissau) per andare a rifornire il 60% del mercato europeo. In quest'ottica il PCC ha stabilito importanti accordi con la 'Ndrangheta e infatti, a partire dal 2014, sono aumentati nel porto di Gioia Tauro i sequestri di cocaina proveniente da Santos.\nVenezuela.\nIl Venezuela \u00e8 stato etichettato come un narco-stato a causa dei rapporti tra alcuni funzionari del governo venezuelano con i cartelli della droga. Infatti nella regione di Catatumbo, al confine tra Colombia e Venezuela, vi \u00e8 un'alta concentrazione di piantagioni di coca gestite dai guerriglieri delle FARC grazie alla protezione accordata in passato dal governo di Hugo Chavez e dalla Fuerza Armada Nacional Bolivariana, che consentivano anche il transito dei carichi di cocaina attraverso il Paese, tanto che si arriv\u00f2 a parlare di un vero e proprio \"Cartello dei soli\", dal nome dello stemma indossato sulle divise degli ufficiali venezuelani.\nNel 2017 l'ex vice presidente venezuelano Tareck El Aissami \u00e8 stato accusato dal governo statunitense di essere un narcotrafficante e favorire il Cartello messicano dei Los Zetas; anche i nipoti del presidente Nicolas Maduro furono accusati di finanziare traffici di cocaina. Per queste ragioni, nel novembre 2017, l'ambasciatrice americana all'ONU, Nikki Haley, ha definito il Venezuela un \"narco-stato che minaccia la regione, l'emisfero e il mondo\".\nGiamaica.\nLa Giamaica \u00e8 un grande produttore di marjiuana (detta anche \u201c\"ganja\"\u201d in dialetto creolo e resa famosa in tutto il mondo dalla cultura rastafariana) e, a partire dagli anni '80, \u00e8 diventata anche una base di smistamento della cocaina colombiana verso il mercato statunitense: infatti, alla fine del decennio, le gang giamaicane (le cosiddette \"\"posses\"), soprattutto la potente e violenta Shower Posse, controllavano il 40% del mercato americano del crack, grazie ai numerosi immigrati giamaicani presenti nelle citt\u00e0 di New York, Miami, Houston e Toronto, e si resero protagonisti di centinaia di omicidi nelle \"guerre della cocaina\"\" tra il 1985 e il 1988 (si parl\u00f2 infatti di una \"epidemia di crack\" negli USA poich\u00e9 nel 1991 si arrivarono a contare 400.000 consumatori nella sola New York).\nAd oggi, le \"posses\" criminali, oltre a gestire il flusso di cocaina dalla Colombia e le piantagioni locali di cannabis, controllano vaste aree e quartieri di Kingston Town, Montego Bay e Spanish Town, che sono teatro giornaliero di efferati omicidi, conflitti a fuoco, sequestri di persona e violenze sessuali. Nel 2010 Kingston fu teatro di violenti scontri tra membri delle gang e polizia per impedire l'estradizione negli Stati Uniti del narcotrafficante ricercato Christopher Coke, capo della Shower Posse, che infine venne catturato dalle forze dell'ordine giamaicane.\nAfrica.\nNei primi anni 2000 il continente africano \u00e8 diventato un'area di passaggio degli stupefacenti che devono raggiungere i mercati di consumo dell'Occidente industrializzato: l'eroina prodotta nel Triangolo d\u2019Oro e nella Mezzaluna d'Oro segue sempre pi\u00f9 spesso la rotta africana per raggiungere l'Europa e il Nordamerica; la cocaina in partenza da Colombia, Brasile e Venezuela fa scalo nei porti di Dakar (Senegal), Abdijan (Costa d'Avorio), Tema (Ghana), Lagos (Nigeria), Cotonou (Benin), Lom\u00e8 (Togo) e Douala (Camerun), ma anche nelle vicine Mauritania, Mali, Guinea Bissau e nel Gambia, nei quali \u00e8 forte la presenza di narcotrafficanti colombiani e brasiliani, per poi valicare il Sahara e raggiungere le coste mediterranee e da l\u00ec l'Europa, intersecandosi molte volte con le rotte del traffico di migranti. Anche il Marocco, pur rimanendo il primo produttore mondiale di cannabis, \u00e8 diventato un Paese utilizzato dai narcos per fare arrivare la cocaina proveniente dal Sudamerica in Europa attraverso piccoli aerei o navi da carico. A causa della caduta di Mu\u02bfammar Gheddafi nel 2011 e la conseguente guerra civile che \u00e8 scoppiata, i carichi di stupefacenti hanno iniziato ad affluire pure dalla Libia e dall'Egitto sotto il controllo dei miliziani locali: il porto libico di Tobrouk \u00e8 diventato un punto di partenza importante per l'hashish marocchino (ma anche per la cocaina proveniente dalle rotte del Sahel) destinato ai mercati europei, dove giunge soprattutto mediante gommoni e piccole imbarcazioni. La produzione di marijuana \u00e8 aumentata in Nigeria e Ghana, che detengono il primato nell'intero continente, anche favorita dal consumo interno, che si affianca a quello sempre crescente di eroina, crack, amfetamine e allucinogeni, come pure il traffico di metaqualone (meglio conosciuto come \"Cat\"), prodotto in laboratori clandestini sparsi ormai in tutto il Corno d'Africa, dove il suo consumo \u00e8 abbastanza diffuso.\nNel continente nero il primato delle organizzazioni criminali spetta alla mafia nigeriana, strutturata in confraternite (\"Cults\"): controlla gran parte dei traffici illeciti attraverso le numerose comunit\u00e0 di immigrati nigeriani in Brasile, Venezuela e Pakistan, che le hanno consentito di rifornirsi direttamente dai produttori e dispone di centinaia di corrieri (chiamati in gergo \"muli\"), che trasportano in corpo gli ovuli di cocaina o eroina con destinazione l'Europa o gli Stati Uniti, dove sono riusciti anche a imporsi nel commercio al dettaglio della droga in accordo con i gruppi criminali locali.\nAsia.\nI maggiori produttori mondiali di oppio (e quindi di eroina) si concentrano nel continente asiatico: nel Medio Oriente, a cavallo tra Afghanistan e Pakistan (la \"Mezzaluna d'Oro\", che \u00e8 anche il secondo produttore al mondo di hashish), e nel Sud-est asiatico, nella regione denominata \"Triangolo d'Oro\", che comprende vasti territori lungo il confine meridionale della Cina in cui s'incontrano le frontiere tra Birmania, Thailandia e Laos: queste zone sono uno \"stato nello stato\", ovvero la produzione di droga \u00e8 controllata da trib\u00f9 che non riconoscono il governo centrale del loro Paese e con tale commercio finanziano la loro lotta. Negli anni '90 il crollo dell'Unione Sovietica ha permesso l'apertura delle frontiere e la firma di nuovi accordi commerciali e doganali che hanno consentito all'eroina di conquistare nuovi mercati (ad esempio la Russia) e di alimentare la corruzione legata al narcotraffico dei nuovi Stati dell'Asia centrale nati dalle ceneri dell'URSS. Nello stesso periodo il Triangolo d'Oro ha perso il primato mondiale nella produzione di eroina a vantaggio dell'Afghanistan e ha convertito la produzione di oppio in quella sempre pi\u00f9 redditizia di metanfetamine: numerosi laboratori clandestini di tale sostanza sono sorti nel nord della Birmania ed alimentano un vasto mercato che comprende Thailandia, Malaysia, Bangladesh fino all\u2019Australia, dove le metanfetamine (sopranniminate \"yaa-baa\" nella versione in pillole) sono diffuse negli strati pi\u00f9 poveri della popolazione. Fiorente \u00e8 anche la produzione di metanfetamine in Giappone (che risale addirittura alla fine del XIX secolo), gestita dai clan della Yakuza che posseggono laboratori clandestini nella penisola coreana e gestiscono anche lo smercio di questa droga nelle isole Hawaii.\nCina.\nLa Cina \u00e8 la principale fonte mondiale di precursori chimici (soprattutto efedrina e anidride acetica) necessari per la produzione di metanfetamine ed eroina. La disponibilit\u00e0 illimitata di queste sostanze chimiche e la diffusa corruzione delle industrie farmaceutiche cinesi facilitano la produzione di grandi quantit\u00e0 di metanfetamime (\"chrystal-meth\", \"ice\", \"shaboo, bingdu\"), che avviene soprattutto in laboratori clandestini sparsi nelle provincie meridionali di Sichuan, Hubei e Guangdong, cui si aggiunge quella di ketamina, MDMA e fentanyl (un potente oppiaceo sintetico): si stima che negli anni 2010 le autorit\u00e0 cinesi hanno sequestrato circa 30 tonnellate di meth all'anno e la ketamina \u00e8 diventata la seconda droga pi\u00f9 consumata ad Hong Kong dopo l'eroina. Infatti queste droghe sintetiche prodotte nel sud della Cina, oltre a soddisfare il vasto consumo interno, raggiungono spesso il porto di Hong Kong e da l\u00ec vanno a rifornire i vasti mercati illegali di Indonesia, Australia e Nuova Zelanda oppure raggiungono il Messico, grazie ad accordi con i locali Cartelli (soprattutto il Cartello di Sinaloa e i Caballeros Templarios) che poi le smerciano negli Stati Uniti, o addirittura l'Europa attraverso le numerose comunit\u00e0 di immigrati cinesi.\nLibano.\nIn Libano la produzione di cannabis (da cui viene ricavato l'hashish) e del papavero da oppio si concentra nella Valle della Beqa', al confine con la Siria: secondo stime dell'ONU, il Paese \u00e8 il terzo produttore mondiale di hashish dopo Marocco e Pakistan e dagli anni 2010 \u00e8 diventata fiorente anche la produzione di fenetillina (potente anfetamina commercializzata sotto il nome di \"Captagon\"), che viene esportata in Giordania, Siria, Kuwait ma soprattutto in Arabia Saudita (consumatrice del 50% della produzione totale) ed anche in Europa.\nLa produzione di hashish nella Valle della Beqa' crebbe a dismisura durante la guerra civile libanese (1975-1990) ma a partire dal 1994 venne soffocata dalle truppe d'occupazione siriane, che bruciarono le piantagioni di cannabis e papavero ed incarcerarono numerosi contadini. La produzione ha ripreso con forza nel 2005, a seguito della ritirata dei soldati siriani, ma la Valle di Beqa' \u00e8 finita sotto il controllo di Hezbollah (Partito di Dio), fazione sciita politicamente vicina all'Iran che si oppone all\u2019uso e alla produzione di tutti i tipi di droghe. Gli Stati Uniti hanno per\u00f2 ripetutamente accusato Hezbollah di traffico di droga, accuse che il gruppo nega fortemente: nel 2011 una grande indagine antidroga chiamata 'Progetto Cassandra' condotta dalla DEA rivel\u00f2 i legami di Hezbollah con i cartelli della droga colombiani e venezuelani per il traffico di cocaina verso l'Europa e che i flussi di denaro sporco ricavato confluivano nella \"Lebanese Canadian Bank\" di Beirut per finanziare le attivit\u00e0 del gruppo. Inoltre, secondo le autorit\u00e0 americane, durante la guerra civile siriana Hezbollah ha spostato dalla Valle di Beqa' in Siria la produzione di tonnellate di \"Captagon\", che esportano anche all'estero in cambio di armi e contanti.\nTurchia.\nLa Turchia \u00e8 da sempre il crocevia fondamentale del traffico internazionale di eroina che dall'Afghanistan giunge in Europa ma, nel corso degli anni, \u00e8 diventata un Paese di smistamento anche per la cocaina (in transito ma destinata pure al mercato locale), per le amfetamine (in particolare la fenetillina) e l'MDMA (proveniente da Paesi Bassi e Belgio). La produzione di cannabis (destinata prevalentemente al consumo interno) si concentra invece nella provincia di Diyarbakir, sotto il controllo del Partito dei Lavoratori del Kurdistan (PKK), organizzazione paramilitare di estrema sinistra a difesa della minoranza etnica dei curdi che si finanzia anche attraverso il narcotraffico: le autorit\u00e0 inglesi sostengono che negli anni '90 il PKK arriv\u00f2 a controllare il 40% del mercato europeo dell'eroina e addirittura l'80% di quella venduta nella citt\u00e0 di Parigi grazie ai numerosi immigrati curdi sparsi in Germania, Paesi Bassi, Belgio, Francia e Regno Unito.\nLa cocaina arriva in Turchia dal Sudamerica, destinata al mercato interno o in transito verso Europa, Azerbaigian e Iraq attraverso i grandi porti marittimi sulla costa mediterranea (in particolare Istanbul e Mersin). Le pasticche di fenetillina (\"Captagon\") prodotte in Bulgaria attraversano il territorio turco per finire in prevalenza negli Emirati Arabi o in Arabia Saudita.\nAmerica del Nord.\nGli Stati Uniti d'America sono i primi consumatori di cocaina e marijuana al mondo. Le autorit\u00e0 americane stimano che il 90% della cocaina che entra negli Stati Uniti arriva dalla Colombia via Messico e il business \u00e8 interamente gestito dai potenti Cartelli messicani, che controllano i vari passaggi lungo il confine, necessari anche per riversare nel Paese tonnellate di eroina, marijuana e metanfetamine, di cui i messicani detengono pure il primato per produzione e smercio in suolo americano.\nNonostante la cannabis sia vietata a livello federale, a partire dagli anni '80 gli Stati Uniti sono diventati uno dei maggiori produttori mondiali (soprattutto lo Stato della California) e tra il 2012 e il 2016 quattro Stati (California, Nevada, Maine e Massachusetts) l\u2019hanno depenalizzata per scopi \u201cricreativi\u201d mentre altri quattro (Florida, Arkansas, Montana e North Dakota) solo per fini medici; tuttavia, per soddisfare l'enorme domanda interna, la marijuana viene anche esportata dal Messico e, in misura minore, dai Caraibi (soprattutto Giamaica), sempre sotto il controllo dei narcos messicani e sudamericani, ma tale traffico ha subito un brusco calo del 40% dopo le depenalizzazioni del 2016. Negli anni a seguire negli USA si \u00e8 avuta un'impennata dell'abuso di fentanyl e di altri oppiacei sintetici, pure trafficati dai messicani, che secondo le autorit\u00e0 americane \u00e8 una risposta dei Cartelli al calo della marijuana illegale.\nAnche il Canada si attesta come grande consumatore di cocaina del continente dopo gli USA: la droga viene importata nel Paese nordamericano dal Cartello di Sinaloa e dalla 'Ndrangheta. L'epidemia di fentanyl si \u00e8 diffusa anche in territorio canadese, dove ha fatto 4.000 morti per overdose nel 2017. Nel 2018 il Parlamento del Canada ha approvato il \"Cannabis act\", che depenalizza l'uso della cannabis a fini ricreativi, e ci\u00f2 ne ha fatto il secondo Paese al mondo dopo l'Uruguay a porre fine al proibizionismo della marijuana.\nEuropa.\nSecondo il XXI rapporto dell'Osservatorio europeo delle droghe e delle tossicodipendenze attualmente il mercato della droga in Europa ha un valore di 24 miliardi di euro..\nIl principio attivo delle pasticche di ecstasy (MDMA) \u00e8 salito a 131\u00a0mg nel 2014 rispetto ai 93 dell'anno precedente.\nL'eroina viene venduta stabilmente con una purezza intorno a una percentuale tra il 15% e e il 29%.\nNell'ultimo anno la cannabis \u00e8 stata consumata da 38,7 milioni di europei, la cocaina da 6 milioni, l'MDMA da 4,6 milioni e le amfetamine da 2,9 milioni di persone. Dal 2001 al 2010 \u00e8 rapidamente aumentata la percentuale dei consumatori europei di cocaina ed infatti quasi la met\u00e0 della produzione totale di questa droga \u00e8 ormai destinata all'Europa.\nLe droghe importate entrano principalmente da porti e aeroporti della Spagna, a seguire quelli del Regno Unito, Paesi Bassi, Belgio, Germania e Italia: dal Sud America (comunemente da Bolivia, Brasile, Per\u00f9 e Venezuela ma anche dalla Colombia) arriva la cocaina, da Marocco, Albania, Paesi Bassi e Medio Oriente i derivati della cannabis, mentre dall'Afghanistan, seguendo soprattutto il corridoio balcanico o africano, l'eroina. Le droghe sintetiche invece arrivano in prevalenza dai Paesi Bassi, che sono il primo Paese al mondo nella produzione di MDMA, LSD, anfetamine, GHB (una delle \"droghe dello stupro\") e metacrilato, sintetizzate in laboratori clandestini gestiti da criminali fiamminghi e da bande di motociclisti; inoltre buona parte della marijuana consumata nell'Europa occidentale proviene dalle coltivazioni \"indoor\" olandesi e i porti di Anversa e Rotterdam sono diventati uno degli approdi europei principali della cocaina sudamericana.\nAlbania.\nLa caduta del regime comunista di Enver Hoxha (1991) e gli sconvolgimenti nell'area balcanica hanno trasformato l'Albania in luogo di produzione e di smistamento degli stupefacenti (soprattutto marijuana, eroina e cocaina), gestita da gruppi criminali locali (comunemente definiti \"mafia albanese\") strutturati in clan su base familiare insediati prevalentemente nella zona di Valona e Durazzo che si sono trasferiti anche in Italia e negli altri Paesi dell\u2019Europa al seguito dei flussi migratori di quegli anni.\nNel corso degli anni '90 i clan albanesi hanno acquistato grossi quantitativi di eroina dalla mafia turca e hanno anche installato raffinerie nel Kosovo (dove il 90% della popolazione \u00e8 di etnia albanese), sotto il controllo dei guerriglieri filo-albanesi dell'UCK: secondo un rapporto dell'Interpol del 1997, gli albanesi ormai dominavano il mercato dell'eroina in Svizzera, Austria, Belgio, Germania, Ungheria, Repubblica Ceca, Norvegia, Svezia.\nNello stesso periodo, l'Albania \u00e8 diventata il primo Paese europeo per produzione di marijuana: alla fine degli anni '90 le piantagioni di cannabis hanno sostituito le colture di patate nel sud del Paese e, attraverso gli scafisti di Valona che solcavano il Canale d'Otranto, raggiungeva le coste italiane per essere immessa nel mercato. Nel 2014 il Primo ministro albanese Edi Rama ha ordinato l'assedio del paese-fortezza di Lazarat (nei pressi di Agirocastro), dove venivano prodotte circa 900 tonnellate di cannabis all'anno per un valore complessivo di circa 4,5 miliardi di euro, quasi la met\u00e0 dell'intero PIL dell'Albania. Tuttavia ci\u00f2 non ha risparmiato il Governo Rama da accuse di corruzione e di collusione con i narcotrafficanti, che hanno portato alle dimissioni dei ministri Saimir Tahiri e Fatmir Xhafaj, imparentati con i clan che gestivano il traffico di tonnellate di marijuana tra le coste albanesi e quelle italiane.\nI clan albanesi hanno stabilito anche contatti diretti con i narcos colombiani attraverso connazionali impiantati negli USA e in Sudamerica: i carichi di cocaina acquistati in Colombia arrivano soprattutto presso i grandi porti europei di Rotterdam e Anversa, dove vengono ritirati da bande di immigrati albanesi che poi li smerciano in tutta Europa e hanno anche stretto accordi con la 'Ndrangheta e con Cosa Nostra per le forniture di cocaina e marijuana. Nel febbraio 2018 avvenne il pi\u00f9 grande sequestro di cocaina della storia in terra albanese: la polizia sequestr\u00f2 613\u00a0kg di cocaina occultati in una spedizione di banane dalla Colombia in arrivo nel porto di Durazzo.\nIl mercato mondiale del traffico di droga.\nFatturato e riciclaggio degli introiti.\nSecondo stime dell'UNODC, le organizzazioni criminali mondiali fatturano in totale con il commercio di droga circa 262 miliardi di euro all'anno. Il denaro ricavato dal traffico di droga \u00e8 \"sporco\" (cio\u00e8 frutto di attivit\u00e0 illegali) e ha bisogno di essere \"pulito\" in modo che le banche e altre istituzioni finanziarie lo assorbano senza sospetto. Il denaro pu\u00f2 essere riciclato con molti metodi che variano per complessit\u00e0 e sofisticazione: per queste operazioni vengono utilizzati quegli istituti finanziari che beneficiano del cosiddetto segreto bancario, cio\u00e8 quelli che non devono rendere conto della provenienza del denaro che viene in essi depositato. In sostanza al denaro sporco viene fatta percorrere una serie di passaggi tra vari istituti, a volte passando attraverso societ\u00e0 offshore per tornare poi pulito su un qualche conto corrente, pronto per essere usato. Altre forme comuni di riciclaggio sono investire in beni immobili o nel settore turistico, scommettere su eventi sportivi tramite elaborati sistemi che permettono al pi\u00f9 di perdere solo una piccolissima percentuale sulle scommesse, oppure investire in societ\u00e0 offshore sparse nei vari paradisi fiscali nel mondo (ad esempio Panama, Bahamas, Isole Cayman, Taiwan, ecc.).\nTra i celebri casi di istituti bancari implicati nel riciclaggio troviamo quello della BCCI (Bank of Credit and Commerce International), che negli anni '80 riciclava denaro per conto del Cartello di Medellin, oppure la londinese HSBC e la statunitense Wachovia Bank, che negli anni 2000 gestivano i capitali di alcuni Cartelli messicani.\nBroker e trafficanti di droga in proprio.\nMolto importante nelle transazioni di droga \u00e8 diventata la figura del broker, che ha il compito di fare da tramite tra le organizzazioni criminali produttrici e quelle che si occupano della distribuzione sui mercati di consumo: il broker pi\u00f9 importante degli anni ottanta e novanta fu infatti il romano di origini calabresi Roberto Pannunzi, capace di mettere insieme cosche calabresi e siciliane per comprare partite di cocaina dai colombiani o eroina dalle organizzazioni criminali turche.\nEsistono inoltre trafficanti di droga che non appartengono n\u00e9 a cartelli latino-americani, n\u00e9 a specifiche organizzazioni criminali di stampo mafioso o ad altre organizzazioni con un lungo retaggio storico quali 'ndrangheta, camorra, mafia, Hells Angels, mafia russa o criminalit\u00e0 albanese, nigeriana; ma che son riusciti a mettere in piedi comunque ingenti traffici di droga negli anni settanta e oltre: tra questi, l'afroamericano Frank Lucas che importava eroina dal Triangolo d'oro agli Stati Uniti durante la guerra del Vietnam; l'australiano Terrance John Clark, soprannominato \"Mr. Asia\", che negli anni settanta trafficava eroina dalla Thailandia verso la Nuova Zelanda e l'Australia; l'afroamericana Jemeker Thompson, detta \"Queen Pin\", che negli anni '80, assieme al marito Anthony Mosley, domin\u00f2 il traffico di cocaina e crack a Los Angeles durante la cosiddetta \"epidemia del crack\"; l'olandese Klaas Bruinsma, che negli anni '80 fu responsabile dell'importazione di tonnellate di hashish dal Pakistan ai Paesi Bassi.\nVendita su internet.\nCon l'avvento dell'e-commerce, \u00e8 nata la possibilit\u00e0 di vendere droghe attraverso siti internet, sia sul web visibile che sul web sommerso (deep web e dark web), e pagarle in bitcoin oppure mediante l'utilizzo illecito di app di messaggistica istantanea (WhatsApp o Telegram).\nNell'ottobre del 2013 Ross Ulbricht (conosciuto sul web sotto lo pseudonimo di \"\"Dread Pirate Roberts\")\" venne arrestato ed accusato dalla FBI di essere la mente creatrice del sito \"Silk Road\" (soprannominato l'Amazon delle droghe), \"specializzato\" soprattutto nella vendita con bitcoin di MDMA, eroina e cannabis e con guadagni pari addirittura a 2 milioni di dollari al mese; nel 2015 Ulbricht venne condannato all'ergastolo per traffico di droga, pirateria informatica e riciclaggio di denaro sporco.\nNel luglio 2017 un'indagine congiunta dell'FBI, DEA ed Europol ha portato alla chiusura delle piattaforme e-commerce \"AlphaBay\" e \"Hansa Market\", che operavano sul deep web con 200.000 utenti e 40.000 inserzionisti mettendo in vendita droghe e altri articoli illegali.\nLegislazione.\nDi seguito la legislazione di alcune nazioni.\nLa legislazione in Italia.\nLa legislazione italiana \u00e8 basata sul D.P.R. n. 309/1990, in particolare agli art. 73 e 74.\nIl primo prevede e punisce una serie di attivit\u00e0 legate agli stupefacenti, identificate nella produzione, traffico e detenzione illeciti di sostanze stupefacenti e psicotrope.\nLa pena prevista \u00e8 la reclusione da sei a venti anni e la multa da euro 26.000 ad euro 260.000; questa risulta quindi piuttosto elevata se confrontata con altre fattispecie penali previste dall'ordinamento (a mero titolo di esempio si pu\u00f2 ricordare che l'omicidio colposo non aggravato \u00e8 punito con una pena minima di sei mesi). In ogni caso, al fine di permettere un maggiore adattamento del trattamento sanzionatorio al disvalore del fatto sono previste diverse circostanze attenuanti speciali.\nIn relazione alle prime la pi\u00f9 rilevante riguarda il traffico \"di lieve entit\u00e0\" che prevede la pena della reclusione da uno a sei anni e la multa da euro 3.000 ad euro 26.000.\nL'applicazione di tale attenuante \u00e8 spesso fondamentale: il traffico di stupefacenti si caratterizza per essere di dimensioni e pericolosit\u00e0 estremamente variabili.\nFrequentemente, nella pratica forense, accade di riscontrare imputazioni per traffico di stupefacenti in relazione a fatti assolutamente minori, in tali occasioni appare quindi indispensabile consentire al giudice una corretta differenziazione della pena rispetto a casi ben pi\u00f9 gravi, come quelli riguardanti il traffico internazionale ed armato.\nVa tuttavia sottolineato che, nella giurisprudenza, l'applicazione della norma in parola risulta ridotta: ci\u00f2, oltre a portare all'applicazione di pene a volte eccessive, \u00e8 reso ancor pi\u00f9 grave dall'impossibilit\u00e0 di distinguere (quantomeno a livello legislativo) la gravit\u00e0 dei comportamenti sanzionati anche in relazione alla pericolosit\u00e0 della sostanza trafficata.\nPer analoghe ragioni inerenti alla concreta determinazione della pena \u00e8 stato introdotto l'art. 80 del D.P.R. n. 309/1990 il quale prevede una serie di aggravanti, fra cui quella legata alla \"ingente quantit\u00e0\".\nQuest'ultima introduce la possibilit\u00e0 di aumentare la pena massima fino a trenta anni di reclusione, individuando nel reato cos\u00ec circostanziato una fra le previsioni sanzionatorie pi\u00f9 severe dell'intero ordinamento.\nL'art. 74 del D.P.R. n. 309/1990 prevede l'ipotesi dell'associazione per delinquere finalizzata al traffico di stupefacenti ed individua pene pi\u00f9 gravi rispetto all'art.73: per l'ipotesi associativa la reclusione \u00e8 non inferiore ad anni venti per chi costituisce organizza o finanzia l'associazione, non inferiore ad anni dieci per chi solamente vi partecipa.\nL'associazione finalizzata al traffico di lieve entit\u00e0 \u00e8 invece punita con pene dimezzate, anche in questo caso tuttavia l'applicazione dell'attenuante risulta eccessivamente ridotta; in questo caso le problematiche derivanti dagli orientamenti giurisprudenziali attuali sono ancor pi\u00f9 deleterie.\nInfatti, in mancanza di una corretta applicazione dell'attenuante in oggetto, diventa impossibile operare una corretta differenziazione delle sanzioni tra i traffici di entit\u00e0 medio bassa (generalmente puniti con pene intorno ai venti anni per i \"capi\" dell'associazione) e quelli di maggiori dimensioni (in genere puniti con pene intorno ai ventiquattro anni).\nIl traffico di droga nei media.\nCinema.\nQui vengono citati alcuni film che hanno come tema principale il traffico di stupefacenti:"}
{"id": "385101", "revid": "339392", "url": "https://it.wikipedia.org/wiki?curid=385101", "title": "Alt rock", "text": ""}
{"id": "385106", "revid": "1494169", "url": "https://it.wikipedia.org/wiki?curid=385106", "title": "Porte aperte", "text": ""}
{"id": "385108", "revid": "27723", "url": "https://it.wikipedia.org/wiki?curid=385108", "title": "Yerkes Observatory", "text": ""}
{"id": "385109", "revid": "27723", "url": "https://it.wikipedia.org/wiki?curid=385109", "title": "Osservatorio di Yerkes", "text": ""}
{"id": "385112", "revid": "78273", "url": "https://it.wikipedia.org/wiki?curid=385112", "title": "Saint Louis 1904", "text": ""}
{"id": "385113", "revid": "78273", "url": "https://it.wikipedia.org/wiki?curid=385113", "title": "Atene 1896", "text": ""}
{"id": "385115", "revid": "198277", "url": "https://it.wikipedia.org/wiki?curid=385115", "title": "Beniamino Vignola", "text": "Caratteristiche tecniche.\nFu una mezzala molto tecnica, dal fisico minuto, inizialmente paragonato a Gianni Rivera.\nCarriera.\nGiocatore.\nClub.\nCresciuto calcisticamente nella squadra della sua citt\u00e0, il , esord\u00ec in Serie A nelle file degli scaligeri nel 1978. L'anno dopo pass\u00f2 all', con cui gioc\u00f2 per tre stagioni consecutive mettendosi in luce assieme ad altri elementi, quali Tacconi e Favero, che ritrover\u00e0 poi alla .\nNell'estate 1983 fu infatti acquistato dal club bianconero, su suggerimento di Michel Platini del quale divenne la prima riserva: \u00abTemevo di marcire in panchina, ma riuscii lo stesso a graffiare. [...] mi godo il ricordo di essere stato il vice-Platini e di averci pi\u00f9 volte giocato assieme. Non \u00e8 poco\u00bb.\nNonostante le gerarchie prestabilite, sul finire della stagione 1983-1984 divenne titolare contribuendo alla conquista di scudetto e Coppa delle Coppe; contro l' sigl\u00f2 una doppietta, e fu assoluto protagonista nella finale di coppa disputata il 16 maggio a Basilea contro il , vinta 2-1 grazie alla sua iniziale segnatura nonch\u00e9 al suo successivo assist per il decisivo gol di Boniek.\nVest\u00ec la maglia bianconera fino al 1988, eccetto una parentesi ai campioni d'Italia in carica del Verona nell'annata 1985-1986, che lo acquistarono per 4,8 miliardi di lire. Con i bianconeri vinse nel 1984 il succitato \"double\" continentale, nonch\u00e9 una Coppa dei Campioni e una Supercoppa UEFA l'anno successivo. Si accas\u00f2 quindi all', in Serie B, retrocedendo in C1 al termine del campionato 1988-1989.\nChiuse la carriera professionistica nel 1992, in Serie C2, con la maglia del , squadra per la quale divent\u00f2 poi direttore sportivo nel corso della stagione 1993-1994. Dopo il fallimento della squadra lombarda e un'esperienza da calciatore-allenatore nel San Martino Buon Albergo, squadra dilettantistica veronese, lasci\u00f2 definitivamente il calcio.\nNazionale.\nVanta cinque presenze e due reti in nazionale Under-21, con la quale partecip\u00f2 al torneo olimpico di chiuso dagli azzurri al quarto posto.\nDopo il ritiro.\nTerminata l'esperienza calcistica, si \u00e8 dedicato, assieme al cognato, a due ditte avviate dal suocero, specializzate nel commercio di vetri per auto e veicoli commerciali."}
{"id": "385116", "revid": "289247", "url": "https://it.wikipedia.org/wiki?curid=385116", "title": "Atene 1906", "text": ""}
{"id": "385129", "revid": "6606", "url": "https://it.wikipedia.org/wiki?curid=385129", "title": "Nicola Mignogna", "text": ""}
{"id": "385130", "revid": "767487", "url": "https://it.wikipedia.org/wiki?curid=385130", "title": "Polyporaceae", "text": "Le poliporacee (Polyporaceae ) costituiscono una famiglia comprendente specie di funghi molto eterogenei dell'ordine Polyporales.\nDescrizione della famiglia.\nCarpoforo.\nAlcune specie sono del tipo \"a mensola\", mentre altre posseggono cappello e gambo.\nImenio.\nSono funghi provvisti di tubuli che non si staccano dalla carne del cappello, caratteristica che li contraddistingue dalle \"Boletaceae\", in cui invece sono facilmente separabili.\nSulla superficie inferiore i pori presentano un aspetto vario a seconda del genere (poligonali, tondeggianti, labirintiformi).\nCarne.\nLa maggior parte dei generi annovera specie lignicole, di consistenza variabile, dal carnoso e tenero fino al legnoso-suberoso.\nSpore.\nIaline, lisce o verrucose, amiloidi e non amiloidi, da bianche a ocracee.\nDistribuzione e habitat.\nI funghi di questa famiglia vivono come parassiti oppure come saprofiti su tronchi di alberi morti.\nCommestibilit\u00e0 dei generi.\nTrascurabile.\nPochi generi annoverano specie commestibili; comunque non risultano specie tossiche.\nGeneri di Polyporaceae.\nIl genere tipo \u00e8 \"Polyporus\", altri generi inclusi sono:"}
{"id": "385138", "revid": "27723", "url": "https://it.wikipedia.org/wiki?curid=385138", "title": "San Zenone Po", "text": ""}
{"id": "385140", "revid": "419119", "url": "https://it.wikipedia.org/wiki?curid=385140", "title": "Cari", "text": "I Cari (in greco \u039a\u1fb6\u03c1\u03b5\u03c2 \"K\u00e2res\", o \u039a\u03b1\u03c1\u03b9\u03ba\u03bf\u03af \"Karik\u00f3i\") erano gli abitanti della Caria, regione sud-occidentale dell'odierna Turchia. Erano un popolo indoeuropeo del ramo anatolico, oppure in parentela con i Pelasgi.\nLeggenda.\nSecondo la tradizione, i Cari trassero il loro nome da uno dei primi loro re leggendari, Car. Pi\u00f9 volte i Greci sostennero che i primi a colonizzare la Caria sarebbero stati dei Greci della Ionia, ma invece sembra che i Cari si siano stabiliti in questa regione prima dei Greci. Omero ricorda che Mileto (poi citt\u00e0 della Ionia) era un insediamento cario al tempo della Guerra di Troia. Sempre secondo Omero, i Cari erano alleati dei Troiani contro gli Achei. Secondo la tradizione, sarebbero stati loro a inventare i bracciali per sostenere lo scudo e a introdurre l'uso di ornare gli elmi con il cimiero. \nStoria.\nErodoto, che era nato e vissuto in Caria ed era probabilmente figlio di un Care, ricorda che i Cari si consideravano un popolo autoctono della Caria. Le iscrizioni fenicie li menzionano come \"KRK\", grafia che corrisponde ai \"Karkiya\" o \"Karkisa\" menzionati nelle epigrafie ittite.\nAlcuni linguisti suppongono il fatto che la lingua caria discendesse da quella luvia, una branca della famiglia linguistica anatolica. La lingua caria sarebbe quindi imparentata con lingua licia e quella lidia.\nNell'Et\u00e0 del bronzo i Karkiya aiutarono la confederazione di Assuwa contro il re ittita Tudhaliya I/II. Nel XIV secolo a.C., per\u00f2, Arnuwandas II pot\u00e9 scrivere ai Karkiyan chiedendo loro di dare asilo al deposto Manapa-Tarhunta del fiume Seha. I Karkiyan lo fecero e permisero a Manapa-Tarhunta di riavere indietro il suo regno.\nI Cari ricompaiono nelle fonti del VII secolo: vengono definiti come mercenari in iscrizioni trovate in Egitto e Nubia, datate ai regni di Psammetico I e Psammetico II.\nResti di edifici dei Cari sono stati trovati nell'antica citt\u00e0 di Persepoli, l'odierna Takht-e-Jamshid, in Iran.\nPraticavano il culto di Zeus, di cui esisteva un antico tempio presso la citt\u00e0 di Milasa.\nCari e Lelegi.\nI Cari furono spesso messi in connessione con i Lelegi, anche se la motivazione di ci\u00f2 resta per noi sconosciuta. Infatti, i due gruppi sembrano essere stati due entit\u00e0 diverse, ma in seguito correlati e mescolati. Strabone ha scritto che erano cos\u00ec mescolati da essere spesso confusi gli uni con gli altri. Tuttavia, Ateneo sosteneva che i Lelegi erano in relazione ai Cari nello stesso modo in cui gli iloti lo erano ai Lacedemoni. Questa confusione tra i due popoli \u00e8 riferita anche da Erodoto, il quale riporta che, secondo gli abitanti di Creta suoi contemporanei, i Cari, quando vivevano tra i Cicladici prima di emigrare in Anatolia, erano stati conosciuti con il nome di Lelegi."}
{"id": "385141", "revid": "10652", "url": "https://it.wikipedia.org/wiki?curid=385141", "title": "Coriolus versicolor", "text": ""}
{"id": "385142", "revid": "11497", "url": "https://it.wikipedia.org/wiki?curid=385142", "title": "Reati", "text": ""}
{"id": "385153", "revid": "729019", "url": "https://it.wikipedia.org/wiki?curid=385153", "title": "Krystal Steal", "text": "Biografia.\nAll'et\u00e0 di 17 anni inizia a lavorare nei locali notturni. A 19 anni, nel 2001, entra nel cinema pornografico con la pellicola \"Screaming Orgasms 4\" della Digital sin. Viene anche chiamata la Christina Aguilera dell\"'hard\" per la sua somiglianza con la cantante. Nel 2007 in un'intervista ha dichiarato di non avere intenzione di girare scene di sesso interrazziale o anale e che ritiene quest'ultima pratica disgustosa.\nI principali film a cui ha partecipato sono \"Flesh Hunter\" e \"The Morgan Sex Project # 05\".\nHa lavorato per le case di produzione Club Jenna, Devil's Films, Adam &amp; Eve, Evil Angel, New Machine, Sin City, New Sensations, Wildlife, Zaye Entertainment, Digital Sin, New Era, Wicked Pictures, Randy West Productions, Pleasure ma principalmente con Vivid Entertainment."}
{"id": "385154", "revid": "767487", "url": "https://it.wikipedia.org/wiki?curid=385154", "title": "Fantozzi subisce ancora", "text": "Fantozzi subisce ancora \u00e8 un film del 1983 diretto da Neri Parenti. \u00c8 il quarto capitolo della saga incentrata sulle vicende dell'impiegato Ugo Fantozzi, ideato ed interpretato da Paolo Villaggio.\nIl film, che vede la partecipazione di attori che ricorreranno negli episodi a venire (oltre a Paolo Villaggio anche Plinio Fernando, Anna Mazzamauro e Gigi Reder), \u00e8 il primo a non essere tratto da un libro dell'attore genovese e, cos\u00ec come tutti i successivi film della serie, \u00e8 il frutto di una sceneggiatura originale. \u00c8 anche l'ultimo film in cui compare il personaggio del geometra Calboni, interpretato da Riccardo Garrone a seguito della morte di Giuseppe Anatrelli.\nTrama.\nGli impiegati della Megaditta dichiarano di avere una gran voglia di lavorare e di entrare in ufficio in anticipo, ma appena entrati se ne vanno tutti, lasciando Fantozzi da solo a coprirli. Il ragioniere riesce, tramite complicati meccanismi, a svolgere le mansioni di tutta l'azienda; quando i colleghi sono appena tornati, l\u2019ispettore Lobbiam punisce proprio Fantozzi, che si \u00e8 allontanato per un momento (costretto dai colleghi a lavarsi in bagno), credendolo l'unico assenteista.\nFantozzi va poi a prendere la figlia Mariangela al negozio di animali dove lavora e le comunica che forse le ha trovato un lavoro migliore alle Poste. Tornati a casa, la moglie Pina ricorda al marito che quella sera hanno organizzato in salotto una riunione di condominio, che \u00e8 fonte di una violenta rissa.\nLa signorina Silvani vince un camper in un programma televisivo, e Filini decide di organizzare una vacanza in comitiva degli impiegati, organizzata con dei camper \"di fortuna\" ricavati dai mezzi pi\u00f9 diversi. Franchino, un obeso, peloso e puzzolente autostoppista preso a bordo dalla Silvani, conduce la comitiva in quello che dice essere un paradiso, che in realt\u00e0 \u00e8 una discarica sul mare. La Silvani si innamora dell'autostoppista, suscitando la gelosia di Fantozzi.\nFantozzi e la moglie Pina scoprono a sorpresa che Mariangela \u00e8 rimasta incinta: il padre \u00e8 tale Loris Batacchi, un collega di lavoro di Mariangela alle Poste. Fantozzi e Pina, sotto mentite spoglie, vanno a casa sua, ma Batacchi si rivela essere un maleducato e volgare seduttore che ha messo incinta Mariangela solo per vincere una scommessa. Delusi, Ugo e Pina decidono di non comunicargli la sua futura paternit\u00e0.\nSi decide allora di far abortire Mariangela. Fantozzi va in un ospedale, in cui ha modo di osservare il corrotto mondo della sanit\u00e0 italiana ma, dopo diverse peripezie e quasi due milioni di lire sborsate, viene messo a pernottare nella sala operatoria del professor Loredano Zambrini, detto Jack Lo Squartatore, un sadico chirurgo che opera per errore lo stesso Fantozzi. Intanto Mariangela ha raggiunto il nono mese di gravidanza e d\u00e0 alla luce il figlio: per motivi di pudore, non verr\u00e0 mostrato al pubblico, n\u00e9 verr\u00e0 svelato il suo nome.\nNel frattempo alla Megaditta il ragionier Fonelli viene nominato Mega Direttore Naturale del personale, assumendo il nome di \"Cobram II\"; essendo un fanatico dell'atletica leggera, organizza i giochi olimpici aziendali. Questi giochi non prevedono premi per la squadra prima classificata: viceversa, per i membri della squadra che risulter\u00e0 ultima classificata, \u00e8 previsto il trasferimento presso la miniera di Sassu Strittu, nel comune di Carbonia, dove gli impiegati verranno usati come muli da soma. L'Ufficio Sinistri di Fantozzi non eccelle in nessuna delle discipline previste e, prima dell'ultima decisiva gara di staffetta, non ha totalizzato nemmeno un punto. Con uno stratagemma, la staffetta dell'Ufficio Sinistri arriva prima, ma sul traguardo il candelotto di dinamite utilizzato come incentivo per la corsa esplode in mano a Fantozzi.\n\u00c8 il momento delle elezioni politiche, ma Fantozzi \u00e8 indeciso su chi votare e teme che sbagliare il voto possa fargli perdere il lavoro. Decide allora di mettersi in mutua per poter vedere in TV tutti i dibattiti elettorali, in cui compaiono i volti pi\u00f9 noti della politica del tempo: Marco Pannella (segretario del PR), Giovanni Spadolini (segretario del PRI), Ciriaco De Mita (segretario della DC), Enrico Berlinguer (segretario del PCI), Pietro Longo (segretario del PSDI), Giorgio Almirante (segretario del MSI), Nilde Iotti (esponente del PCI e Presidente della Camera), Giorgio Benvenuto (segretario generale della UIL), Bettino Craxi (segretario del PSI) e Giulio Andreotti (esponente della DC). Confuso dalle troppe ore passate a seguire i dibattiti e dalle affermazioni contraddittorie dei politici, Fantozzi si rinchiuder\u00e0 nella cabina elettorale per lungo tempo, uscendone solo dopo aver tirato lo sciacquone.\nInfine Fantozzi va in spiaggia con la famiglia e tenta di fare una nuotata e praticare della pesca subacquea: viene per\u00f2 pescato per errore da un elicottero della protezione civile, che lo lancia sopra un bosco in fiamme."}
{"id": "385161", "revid": "1543377", "url": "https://it.wikipedia.org/wiki?curid=385161", "title": "Quark down", "text": "Il quark down o quark gi\u00f9 (solitamente abbreviato in \"quark d\") \u00e8 un quark di prima generazione con una carica elettrica negativa di - e.\nCon una massa probabilmente compresa tra i 3,5 e i 6 MeV/c2, \u00e8 il quark pi\u00f9 leggero dopo il quark up.. In accordo al modello standard della fisica delle particelle, questi due quark stabili sono i costituenti fondamentali dei nucleoni: il protone contiene un quark down e due quark up, mentre il neutrone contiene due quark down e un quark up. \n\u00c8 da notare che la maggior parte della massa nei nucleoni proviene dall'energia del campo gluonico che tiene insieme i quark, e non dalle masse dei quark stessi.\nStoria.\nNel 1963 Murray Gell-Mann e George Zweig ipotizzarono l'esistenza dei quark, in particolare dei primi tre (quark up, down e strange), e la prima prova della loro esistenza fu ottenuta con un esperimento di scattering anelastico profondo effettuato allo SLAC nel 1967.\nAdroni che contengono quark down.\nSono inclusi tra gli adroni che contengono quark down:"}
{"id": "385162", "revid": "1543377", "url": "https://it.wikipedia.org/wiki?curid=385162", "title": "VII Giochi paralimpici estivi", "text": "I VII Giochi paralimpici estivi si sono tenuti nel 1984 in due sedi diverse: New York, Stati Uniti d'America (categorie: paralisi cerebrale, disabili visivi, amputati, e \"les autres\" (gli altri) \"condizioni cos\u00ec come non vedenti e atleti non vedenti\") e Stoke Mandeville, Inghilterra (atleti su sedia a rotelle).\nDiscipline paralimpiche.\nErano presenti diciotto discipline paralimpiche:"}
{"id": "385163", "revid": "729019", "url": "https://it.wikipedia.org/wiki?curid=385163", "title": "Artemis (satellite)", "text": "Artemis \u00e8 un satellite di telecomunicazioni dell'Agenzia Spaziale Europea. Il compito principale di Artemis \u00e8 quello di servire da ripetitore per gli altri satelliti in orbita, in modo da migliorare la velocit\u00e0 e la qualit\u00e0 delle trasmissioni.\nIl satellite Artemis \u00e8 significativo anche per il propulsore ionico di cui \u00e8 dotato. Originariamente tale motore era stato installato esclusivamente per le piccole correzioni dell'orbita, ma dei malfunzionamenti del vettore Ariane 5, che ha posizionato il satellite a da terra al posto dei 36\u00a0000 previsti, hanno reso necessario il suo intervento per riportare la sonda alla quota stabilita. \u00c8 stata la prima volta che un propulsore ionico veniva utilizzato per questo scopo.\nScopi.\nArtemis come ripetitore.\nIl satellite Artemis si trova nell'orbita geostazionaria, a circa dalla superficie terrestre. Da questa distanza Artemis \u00e8 in grado di contattare diverse stazioni di ricezione dell'ESA. Satelliti pi\u00f9 bassi quali Envisat, invece, non sono sempre in grado di raggiungere una stazione a terra e che quindi devono immagazzinare i dati che raccolgono per poi ritrasmetterli quando una stazione entra nel loro orizzonte. Poich\u00e9, per\u00f2, la memoria interna del satellite \u00e8 limitata, \u00e8 possibile che in questo processo alcuni dati debbano essere eliminati perch\u00e9 la memoria si \u00e8 saturata.\nIl compito di Artemis \u00e8 quello di raccogliere i dati dei satelliti pi\u00f9 bassi e ritrasmetterli istantaneamente ad una delle stazioni a terra. In questo modo non c'\u00e8 perdita di informazioni e i dati raccolti dai satelliti sono sempre immediatamente disponibili, cosa che permette il monitoraggio di zone terrestre, ad esempio, colpite da catastrofi naturali, in cui \u00e8 necessario un controllo in tempo reale.\nPer svolgere il suo compito di ripetitore, Artemis utilizza l'innovativo sistema SILEX, che si compone di un laser a 840 nanometri per comunicare con gli altri satelliti. Per i contatti con le stazione a terra, invece, si serve di una normale antenna radio.\nArtemis serve questi satelliti:\naltri utenti futuri saranno:\nArtemis come nodo EGNOS.\nOltre alla funzione di ripetitore per altri satelliti, Artemis \u00e8 anche un componente fondamentale del sistema di posizionamento europeo EGNOS. EGNOS, infatti, \u00e8 un sistema che integra il sistema americano GPS e quello russo GLONASS, fornendo satelliti aggiuntivi con i quali effettuare una \"correzione\" dei dati degli altri due sistemi per migliorarne l'affidabilit\u00e0 e la precisione. La funzione di Artemis \u00e8 quella di inviare questi segnali correttivi per l'area dell'Europa, del Nordafrica e del Medio Oriente.\nSi prevede che in futuro, con l'evoluzione di EGNOS nel nuovo sistema europeo Galileo, Artemis possa diventarne parte."}
{"id": "385170", "revid": "267975", "url": "https://it.wikipedia.org/wiki?curid=385170", "title": "Concilio in Trullo", "text": "Il concilio in Trullo (dal luogo dove si svolse), detto anche Concilio Quinisesto (\"Quinisextum\"), si tenne a Costantinopoli nel 692. Le disposizioni approvate da questo concilio sono ritenute, dagli ortodossi, non come un nuovo concilio ecumenico, bens\u00ec come un completamento delle decisioni dei concili ecumenici di Costantinopoli del 553 e del 680-681.\nStoria.\nIl concilio fu convocato dall'imperatore Giustiniano II per elaborare canoni disciplinari di sviluppo alle decisioni del V e VI concilio ecumenico: da ci\u00f2 prende il nome di \"Concilio Quinisesto\" (quinto e sesto). Fu convocato all'insaputa della chiesa occidentale e vi parteciparono 226 vescovi orientali: il vescovo Basilio di Creta, la cui diocesi dipendeva da Roma, firm\u00f2 i canoni conclusivi aggiungendovi di rappresentare il papa, non avendo per\u00f2 alcun mandato.\n\u00c8 detto anche \"in trullo\" o \"trullano\" perch\u00e9 si svolse nel palazzo imperiale (il \"trullo\" era la cupola della sala dov'erano trattati gli affari di Stato).\nNel I canone il concilio ribad\u00ec le condanne contro le eresie stabilite dai precedenti concili (in particolare quelle del VI Concilio ecumenico contro il monotelismo).\nGli altri 101 canoni hanno carattere esclusivamente disciplinare e alcuni erano gi\u00e0 stati precedentemente enunciati. Col secondo canone il concilio recep\u00ec gli 85 Canoni Apostolici, attribuiti inverosimilmente a papa Clemente I, dei quali solo 50 erano stati approvati dai papi successivi.\nAnche altri dei canoni successivi erano stati gi\u00e0 ripetutamente rifiutati dal papa: ad esempio il III canone del I Concilio di Costantinopoli e il XXVIII canone del Concilio di Calcedonia stabilivano la superiorit\u00e0 del vescovo di Costantinopoli su tutti gli altri vescovi, a parte il papa, e quindi il suo diritto di nominare i vescovi di Alessandria, Antiochia e Gerusalemme (gli altri tre patriarcati).\nIl concilio trullano volle dichiarare la superiorit\u00e0 dal Patriarca di Costantinopoli anche sul Pontefice romano. Inoltre il concilio elimin\u00f2 le norme a favore del celibato dei preti, da sempre per\u00f2 contrarie alla prassi vigente in Oriente sin dai tempi apostolici; in particolare il divieto per i chierici sposati di avere figli, sotto pena di sospensione. Inoltre condann\u00f2 alcune piccole differenze liturgiche affermatesi recentemente nella chiesa latina come contrarie agli usi apostolici.\nVennero trattati anche argomenti circa la venerazione delle immagini: in particolare il canone 73 richiama l'importanza della Santa Croce e della sua venerazione, il canone 82 prescrive di rappresentare Cristo in forma umana e non simbolica, come Agnello.\n\u00abDal punto di vista teologico questo canone \u00e8 di estrema importanza perch\u00e9 fornisce una base dottrinale alla rappresentazione delle immagini: \u00e8 il rifiuto dell'arte simbolica della prima Chiesa a vantaggio dell'icona\u00bb.\nIl canone 68 minaccia di scomunica coloro che distruggono un manoscritto dell'Antico o del Nuovo Testamento o che lo cedono a librai o profumieri perch\u00e9 venga riutilizzato come carta da imballaggio; il 73 specifica che la Croce non venga tracciata a terra, dove corre il rischio di essere calpestata; il canone 100, contro i dipinti lascivi e impuri, proibisce \"di eseguire d'ora in poi rappresentazioni sia su lastre che in altro modo (bassorilievi o pitture) che ammaliano lo sguardo corrompendo lo spirito e portano vergognose vampate di piacere\".\nDi particolare rilievo come prima completa definizione all'interno di un concilio risulta la definizione del \"peccato\" come \"malattia dello spirito\" all'interno del canone 102. Il medesimo canone pone pure le condizioni per la pratica della \"akriv\u00eca\" e della \"oikonom\u00eca\" come fondamento della prassi di guarigione del peccatore all'interno della spiritualit\u00e0 orientale.\nCome viene pure annotato da Paolo Diacono, al termine del concilio l'imperatore invi\u00f2 a Roma una delegazione armata, agli ordini del protospatario Zaccaria, per estorcere la firma di papa Sergio I, ma il papa venne protetto dalle truppe imperiali di stirpe latina di stanza a Ravenna e dalle altre truppe imperiali di stanza in Italia, e subito accorse a Roma. \nQui Zaccaria venne assediato, costringendo alla fuga le truppe di Giustiniano e lo stesso Zaccaria rischi\u00f2 di venir giustiziato, se in difesa della sua vita non fosse intervenuto lo stesso papa Sergio I. Il concilio Quinisesto non venne mai riconosciuto dalla Chiesa di Roma, anche se nel corso del VII concilio ecumenico, circa cento anni dopo, il papa Adriano I scrisse al patriarca Tarasio una ambigua lettera di approvazione dei canoni disciplinari del \"sesto concilio\", \nPartecipanti.\nNel 2013 \u00e8 stata pubblicata l'edizione critica degli atti del concilio in Trullo, ad opera di Heinz Ohme, con l'aiuto di Reinhard Flogaus e Christof Rudolf Kraus. A partire dai numerosi manoscritti, gli editori hanno ricostruito l'elenco dei 226 prelati che sottoscrissero gli atti conciliari di proprio pugno.\nL'elenco che segue \u00e8 quello pubblicato alle pagine 62-86 dell'opera \"Concilium Constantinopolitanum a. 691/92 in Trullo habitum (Concilium Quinisextum)\". La lista riporta nell'ordine:"}
{"id": "385175", "revid": "1632387", "url": "https://it.wikipedia.org/wiki?curid=385175", "title": "Thin Lizzy", "text": "I Thin Lizzy sono un gruppo hard rock irlandese formatosi a Dublino nel 1969 a seguito dell'incontro tra il chitarrista Eric Bell e l'organista Eric Wrixon con il cantante e bassista Phil Lynott e il batterista Brian Downey.\nCapitanati da Lynott, leader carismatico e principale compositore del gruppo, i Thin Lizzy divennero celebri grazie a tracce come \"Whiskey in the Jar\", \"Jailbreak\" e \"The Boys Are Back in Town\", che si piazzarono nelle posizioni di vertice delle classifiche britanniche degli anni ottanta.\nDopo il decesso di Lynott nel 1986, la band \u00e8 tenuta in vita dal 1996 come progetto-tributo da Scott Gorham e altri membri originari del gruppo quali John Sykes, Downey e Darren Wharton.\nLa loro musica abbraccia molti generi ma \u00e8 di solito classificata come hard rock e heavy metal; il gruppo tuttavia esord\u00ec con sonorit\u00e0 tipicamente rock arricchite da influenze derivate dal blues e dal rock psichedelico, per poi convergere verso quello che sar\u00e0 il suo stile caratteristico, un compatto e agile hard rock permeato di elementi blues, folk, country, soul, funk e addirittura della musica popolare irlandese.\nLa celebre rivista \"Rolling Stone\" ha descritto la band come autrice di un hard rock \"lontano dal ragliante pacchetto metal della met\u00e0 anni settanta\".\nVan Morrison, Rod Stewart, Jeff Beck e Jimi Hendrix furono gli artisti che ebbero maggiore influenza sul gruppo al suo esordio, mentre nel secondo periodo ebbero grande impatto artisti come i Little Feat, Bruce Springsteen e Bob Seger.\nI Thin Lizzy sono stati inseriti alla posizione numero cinquantuno della classifica \"VH1's 100 Greatest Artists of Hard Rock\".\nBiografia.\nGli esordi (1969-1975).\nI Thin Lizzy furono fondati nel dicembre del 1969 a Dublino, in Irlanda, quando il chitarrista Eric Bell, originario di Belfast, si incontr\u00f2 con l'organista Eric Wrixon in un pub e condivise con lui la sua ambizione di creare un gruppo. Entrambi i musicisti avevano in precedenza suonato nei Them, gruppo il cui frontman era Van Morrison.\nLa stessa notte, i due assistettero a un concerto della band Orphanage, la quale aveva in formazione il cantante Phil Lynott e il batterista Brian Downey.\nBell e Wrixon si presentarono a Lynott e Downey al termine dello show, proponendogli di unirsi al loro progetto. A conoscenza dell'ottima reputazione musicale di Bell, i due musicisti accettarono la proposta, alla condizione che, all'interno del neo fondato gruppo, Lynott si fosse occupato delle parti vocali come del ruolo di bassista, e che fossero mantenute e poi eseguite alcune delle composizioni prodotte degli Orphange. Accettate queste condizioni, il progetto prese forma prima con nome \"Thin Lizzie\", per poi diventare dopo pochi mesi \"Thin Lizzy\".\nNell'estate del 1970 i Thin Lizzy diedero alle stampe il loro primo singolo, intitolato \"The Farmer\" e contenente una traccia omonima, oltre al brano \"I Need You\", e pubblicato per la Parlophone. Il disco vendette solo 283 copie.\nDopo l'uscita di questo 45 giri, Wrixon lasci\u00f2 il gruppo e torn\u00f2 nei Them. Nonostante l'insuccesso del singolo, alla fine del 1970 i Thin Lizzy riuscirono ad ottenere un contratto con la casa discografica Decca Records per la produzione di due album.\nFu cos\u00ec che nel 1971 volarono a Londra per registrare il loro primo album, pubblicato con titolo omonimo \"Thin Lizzy\".\nIl disco present\u00f2 un sound rock ricco di spunti blues e psichedelici e fortemente influenzato dai lavori dei Cream e di Jimi Hendrix.\nIntorno al marzo 1971 la band si trasfer\u00ec stabilmente a Londra e ad agosto pubblic\u00f2 un fallimentare EP di 4 tracce dal titolo \"New Day\".\nNonostante le scarsissime vendite, la Decca Records mantenne le promesse e finanzi\u00f2 il secondo lavoro del gruppo, pubblicato col nome \"Shades of a Blue Orphanage\" nel marzo 1972.\nCome il precedente LP, l'album ripresent\u00f2 influenze blues e riscosse un ottimo successo in Irlanda, ma non fu praticamente considerato in Inghilterra, complici anche i testi che argomentavano della cultura folkloristica irlandese.\nA met\u00e0 1972, i Thin Lizzy ottennero la commissione di registrare un album di cover di canzoni dei Deep Purple, messo in commercio con il titolo \"Funky Junction Play a Tribute to Deep Purple\".\nI Thin Lizzy non furono menzionati nella registrazione e apparvero sotto denominazione Funky Junction perch\u00e9 le parti vocali e di tastiera dei brani furono eseguite anche da membri di un altro gruppo, gli Elmer Fudd. L'album fu poi pubblicato nell'aprile 1973.\nA fine 1972 la band part\u00ec per un tour inglese al fianco degli Slade e dei Suzi Quatro. Nello stesso periodo, la Decca Records decise di pubblicare una versione dei Thin Lizzy della tradizionale ballata irlandese \"Whiskey in the Jar\" come singolo.\nI Thin Lizzy furono delusi da questo rilascio, prima di tutto perch\u00e9 non gli fu comunicato e poi perch\u00e9, secondo la loro idea, non rappresentava al meglio il loro sound e la loro immagine.\nIl singolo raggiunse per\u00f2 la cima delle classifiche irlandesi e, cosa pi\u00f9 importante, la posizione numero 6 in Regno Unito nel febbraio 1973, oltre che il piazzamento in diversi altri Paesi.\nCi\u00f2 fece s\u00ec che la band fu invitata a apparire nella celebre trasmissione televisiva \"Top of the Pops\".\nDopo questo successo per\u00f2, il seguente singolo \"Randolph's Tango\", composto interamente da Lynott, entr\u00f2 in classifica solo in Irlanda.\nFu cos\u00ec che nel settembre 1973 i Thin Lizzy pubblicarono l'album \"Vagabonds of the Western World\".\nIl disco ottenne ottime recensioni, ma ancora scarsi piazzamenti in classifica, al pari del singolo \"The Rocker\".\nAl termine delle registrazioni di questo disco Eric Bell, a causa di problemi di salute e disilluso nei confronti dell'industria musicale, prefer\u00ec lasciare la band. Come sostituto fu ingaggiato, agli inizi del 1974, Gary Moore, ex membro di una band irlandese chiamata Skid Row.\nMoore partecip\u00f2 al tour promozionale di \"Vagabonds of the Western World\" e rimase in formazione fino all'aprile 1974, registrando anche tre canzoni tra cui una versione demo di \"Still in Love with You\", poi inserita nel loro quarto album \"Nightlife\".\nAndato via Moore, i Thin Lizzy reclutarono due chitarristi temporanei per terminare il tour in Germania, e la scelta cadde su Andy Gee, ex membro degli Ellis, e John Du Cann, ex-Atomic Rooster.\nTerminato il tour la band, priva del contratto con la Decca Records, sub\u00ec anche l'abbandono di Downey, il quale fu per\u00f2 dopo presto convinto a rientrare in formazione.\nLe audizioni definitive per i nuovi membri portarono Lynott e Downey a ingaggiare il chitarrista diciottenne Brian Robertson, di origini scozzesi, e il californiano Scott Gorham.\nLa nuova formazione trov\u00f2 ben presto feeling e si esib\u00ec in alcune ottime prestazioni live, che assicurarono al gruppo l'interesse di una nuova casa discografica, l'allora Phonogram Records. Con questa etichetta fu pubblicato il gi\u00e0 citato album \"Nightlife\" nel 1974, il quale si rivel\u00f2 deludente a causa di una scarsa produzione ma che present\u00f2 per la prima volta un avvicinamento del gruppo a sonorit\u00e0 pi\u00f9 vicine all'hard rock.\nCome i precedenti tre dischi, non fu ancora un successo commerciale.\nIl successo (1975-1980).\nAgli inizi del 1975 i Thin Lizzy partirono per il loro primo tour negli Stati Uniti come supporto ai Bob Seger e ai Bachman-Turner Overdrive.\nTerminata la tourn\u00e9e, i Thin Lizzy seguirono i BTO in Europa, guadagnando cos\u00ec molta fama.\nNello stesso anno la band pubblic\u00f2 il suo quinto album, dal titolo \"Fighting\".\nIl disco raggiunse finalmente le classifiche inglesi, piazzandosi alla posizione numero 60.\nI singoli estratti non ebbero invece successo e non raggiunsero mai piazzamenti degni di nota.\nNell'album fu per la prima volta mostrato in modo chiaro lo stile a due armonie derivanti da due chitarristi solisti, specie nelle tracce \"Wild One\" e \"Suicide\".\nDopo un tour in supporto agli Status Quo, la band registr\u00f2 l'album \"Jailbreak\".\nPubblicato il 26 marzo 1976 dalla Atlantic Records, il disco present\u00f2 la traccia \"The Boys Are Back in Town\", successo ancora oggi trasmesso dalle stazioni radio come inno delle tifoserie calcistiche inglesi, che raggiunse la posizione numero 8 delle classifiche inglesi e la numero 12 in quelle statunitensi, rivelandosi uno dei maggiori successi della storia della formazione irlandese.\nLo stile di abbinamento delle melodie dei due chitarristi solisti, vera caratteristica della band, si fece in questo lavoro sempre pi\u00f9 presente, in particolare nella traccia omonima e nei brani \"Emerald\" e \"Warriors\".\nI Thin Lizzy partirono per un tour negli Stati Uniti a supporto di varie band, tra cui Aerosmith, Rush e REO Speedwagon, a cui segu\u00ec, nel giugno del 1976, una serie di concerti a sostegno dei Rainbow.\nLynott per\u00f2 si ammal\u00f2 di epatite e fu costretto a cancellare molte date del tour.\nDurante la convalescenza, Lynott compose gran parte delle musiche del seguente album, pubblicato nell'agosto 1976 con titolo \"Johnny the Fox\".\nDurante le registrazioni del disco si iniziarono a presentare le prime tensioni tra Lynott e Robertson e in particolare ci furono numerosi dissensi sui crediti compositivi della traccia \"Don't Believe a Word\". Nonostante gli attriti, l'album si rivel\u00f2 un ottimo prodotto e torn\u00f2 a presentare gli elementi di folklore che erano cari a Lynott fin dagli esordi della band.\nIl tour che segu\u00ec questa pubblicazione fu un grande successo e i Thin Lizzy ebbero molte apparizioni televisive, tra cui una al \"Rod Stewart BBC TV Special\".\nUn altro tour statunitense avrebbe dovuto aver inizio nel dicembre 1976, ma fu annullato quando il 26 novembre Brian Robertson sub\u00ec un infortunio alla mano cercando di difendere, forse ubriaco, il cantante scozzese e amico Frankie Miller in una rissa al Speakeasy Club a Londra.\nLynott si arrabbi\u00f2 moltissimo e decise di sostituire Robertson con Gary Moore per un altro tour negli \"States\", questa volta a supporto dei Queen nel \"Queen Lizzy Tour\", durante il quale per\u00f2 le due band vennero spesso in contrasto a causa della spartizione del ruolo di attrazione principale durante le varie tappe del tour.\nLa serie di concerti fu comunque un grande successo e Lynott domand\u00f2 a Moore di rimanere come membro fisso nel gruppo, ma il chitarrista prefer\u00ec tornare nel suo gruppo, i Colosseum II.\nRobertson, che non era stato allontanato in modo definitivo, fu allora richiamato in formazione, nonostante fosse stato tentato da Jimmy Bain dei Rainbow a fondare con lui un nuovo progetto.\nAlla fine del \"Johnny The Fox tour\", i Thin Lizzy iniziarono a lavorare su un nuovo album che usc\u00ec nel 1977 con titolo \"Bad Reputation\".\nIl disco fu registrato in Canada e si avvalse, per la prima volta, di Tony Visconti alla produzione. Tutte le parti di chitarra furono registrate da Gorahm.\nRobertson si un\u00ec alle registrazioni con un mese di ritardo e come turnista. Il chitarrista aggiunse parti di chitarra in sole due canzoni e ritorn\u00f2 ad essere membro ufficiale solo mesi dopo la pubblicazione. L'album usc\u00ec a settembre e vendette bene, raggiungendo la posizione numero 4 in Inghilterra grazie al singolo \"Dancing in the Moonlight (It's Caught Me in Its Spotlight)\".\nLa band part\u00ec cos\u00ec per un lungo tour della durata di un anno, durante il quale fu registrato il celebre spettacolo \"Live and Dangerous\", poi pubblicato come album live nel 1978.\nIl disco si rivel\u00f2 un perfetto riassunto della potenza e della capacit\u00e0 di questa band durante le esibizioni dal vivo ricevendo cos\u00ec un grandissimo successo e raggiungendo la posizione numero 2 in Inghilterra.\nInoltre, nel 2004, fu votato come miglior album live di tutti i tempi dalla rivista \"Classic Rock Magazine\".\nIl tour del 1977 vide anche la band fare per la prima volta da attrazione principale al Leeds Festival.\nI recenti successi del gruppo furono per\u00f2 offuscati dall'annuncio dell'abbandono di Robertson dalla formazione, avvenuto poco dopo un'esibizione a Ibiza il 6 luglio 1978, a causa di incomprensioni ormai troppo grandi e insostenibili con Lynott.\nRobertson si un\u00ec cos\u00ec a Jimmy Bain e fond\u00f2 un nuovo gruppo, i Wild Horses. Lynott rimpiazz\u00f2 Robertson nuovamente con Gary Moore.\nSuccessivamente un\u00ec le forze con Steve Jones e Paul Cook dei Sex Pistols, oltre che con Chris Spedding e Jimmy Bain, per formare un progetto esterno, denominato \"The Greedy Bastards\", che si dedic\u00f2 a composizioni di genere punk.\nLa band riscosse poco successo, ma permise a Lynott di trarre nuove influenze, che provocheranno un'innovazione al suono dei seguenti dischi dei Thin Lizzy.\nNello stesso anno Lynott e Downey lavorarono in un singolo al fianco di Ron McGuinn e Eric Bell. Sempre nel 1977 Philip lavor\u00f2 con Brush Shiels su un singolo di due tracce.\nNel 1978 invece Lynott apparve come musicista ospite in un concerto di Elvis Costello e Nick Lowe a Portsmouth e si ciment\u00f2 in registrazioni con Richard Burton, Julie Covington, David Essex, Justin Hayward, John Partridge, Chris Thompson e Bob Geldof.\nIn agosto i Thin Lizzy partirono per un nuovo tour negli Stati Uniti, a cui seguirono date in Nuova Zelanda e Australia, alle quali per\u00f2 non partecip\u00f2 Brian Downey, stanco del continuo viaggiare e desideroso di passare un po' di tempo in Irlanda col figlio.\nFu momentaneamente sostituito dal batterista statunitense Mark Nauseef. Terminate le date, Downey ritorn\u00f2 in formazione e agli inizi del 1979 i Thin Lizzy pubblicarono l'album \"\", registrato a Parigi.\nLe sessioni di registrazione furono caratterizzate dal incremento di abuso di sostanze stupefacenti da parte di Lynott e Gorham e dalla generale presenza di droga intorno al gruppo.\nCi\u00f2 \u00e8 confermato anche dal testo di canzoni come ad esempio \"Got to Give It Up\".\nLe influenze folkloristiche rimasero, soprattutto nel brano di chiusura \"R\u00f3is\u00edn Dubh\", un \"medley\" di sette minuti di canzoni tradizionali irlandesi.\nDue singoli, \"Waiting for an Alibi\" e \"Do Anything You Want To\", ebbero molto successo, e l'album raggiunse la posizione numero 2 in Inghilterra.\nUn terzo singolo, \"Sarah\", fu pubblicato come dedica alla neonata figlia di Lynott.\nNel luglio del 1979 Gary Moore improvvisamente lasci\u00f2 la formazione a met\u00e0 di un tour negli Stati Uniti.\nDopo alcune date in cui la band si esib\u00ec come terzetto, Lynott ingaggi\u00f2 Midge Ure come sostituto, il quale rimase nei Lizzy fino al tour australiano-giapponese, per il quale fu invece ingaggiato Dave Flett dei Manfred Mann's Earth Band.\nIl tour fu un grande successo nonostante la formazione fosse dimezzata e con Lynott non molto presente a causa dei vari progetti esterni ai Thin Lizzy.\nLynott in quel periodo, oltre a comporre e produrre del materiale discografico per altri gruppi, stava portando avanti le registrazioni per il suo primo album solista, poi pubblicato con titolo \"Solo in Soho\".\nLynott riprese anche il progetto \"The Greedy Bastards\", che compose un singolo natalizio dal titolo \"A Merry Jingle\" nel dicembre 1979 sotto nomenclatura \"The Greedies\". Il brano sal\u00ec alla posizione numero 28 in Regno Unito.\nIl declino e lo scioglimento (1980-1984).\nMentre Lynott era alla ricerca di un chitarrista stabile per i Thin Lizzy, lavor\u00f2, assieme agli altri membri del gruppo, prima alla terminazione delle registrazioni di \"Solo in Soho\", che fu pubblicato nell'aprile 1980, e poi alla produzione del nuovo album del gruppo, dal titolo \"Chinatown\".\nIl 14 febbraio Philip Lynott spos\u00f2 Caroline Crowther, gi\u00e0 madre di Sarah, con cui dar\u00e0 alla luce la secondogenita Cathleen a luglio.\nLa scelta del nuovo chitarrista cadde su Snowy White, che aveva suonato con i Pink Floyd e con Peter Green.\nMidge Ure rimase in formazione come tastierista per le registrazioni fino ai primi mesi del 1980, quando fu sostituito dal diciassettenne Darren Wharton.\nQuesta nuova formazione complet\u00f2 \"Chinatown\", disco che vide la pubblicazione di due singoli, l'omonimo \"Chinatown\", numero 21 in Inghilterra, e \"Killer on the Loose\".\nL'album fu pubblicato ufficialmente nell'ottobre 1980 e raggiunse la settima posizione in Regno Unito ma nessun piazzamento negli Stati Uniti.\nDopo un tour di successo in Giappone e Australia, la band part\u00ec per quello che sarebbe stato il suo ultimo tour USA sul finire del 1980.\nAgli inizi del 1981, Lynott inizi\u00f2 i lavori sul suo secondo album solista, suonando nel disco con i suoi compagni (Brian Downey, Scott Gorham, Snowy White) oltre che con alcuni musicisti ospiti come Jerome Rimson, Midge Ure, Mark Knopfler, Huey Lewis.\nNello stesso periodo la band inizi\u00f2 a organizzare il materiale per un nuovo album ma ben presto emersero incomprensioni tra i componenti che ne rallentarono la produzione. Il produttore Chris Tsangarides afferm\u00f2 che:\nNell'aprile del 1981 fu intanto pubblicata la prima raccolta dei Thin Lizzy, \"The Adventures of Thin Lizzy\", che si piazz\u00f2 alla posizione numero 6 in Regno Unito, nonostante il singolo estratto, \"Trouble Boys\", si fosse classificato solo alla posizione 53, peggior risultato per il gruppo dal 1975.\nIl momento culminante di questo periodo fu il concerto da attrazione principale allo Slane Castle il 16 agosto.\nIl secondo album solista di Lynott, \"The Philip Lynott Album\", fu pubblicato nel 1982 mentre il nuovo disco dei Thin Lizzy, \"Renegade\", fu completato e dato alle stampe nel novembre 1981. L'album non ebbe molto successo, raggiungendo solo la posizione numero 38 in Regno Unito e la numero 157 negli Stati Uniti.\nIl singolo \"Hollywood (Down on Your Luck)\" si rivel\u00f2 un vero insuccesso.\nNonostante due sole tracce del disco fossero state composte solo e unicamente da Lynott, Gorham e Wharton si dichiararono pubblicamente insoddisfatti di molti brani, tra cui \"Angel of Death\", \"Fats\" e \"Mexican Blood\".\nL'immagine di Wharton non apparve nel booklet del disco nonostante fosse un membro stabile della band, generando nuove tensioni.\nL'inizio del 1982 vide sia Downey che Gorham costretti a prendere una pausa a causa di problemi personali. Downey era stato infatti malmenato in un night club in Danimarca, mentre Gorham era alle prese con la sua dipendenza dalle droghe.\nSuccessivamente, nello stesso anno, Lynott part\u00ec per un tour solista e pubblic\u00f2 il suo secondo album. Snowy White lasci\u00f2 il gruppo nell'agosto del 1982, stufo dei problemi di organizzazione e della sempre crescente dipendenza dalle droghe di Lynott.\nWhite raggiunse poi le prime dieci posizioni delle classifiche inglesi nel 1983 con il suo singolo \"Bird of Paradise\". Anche uno dei manager del gruppo, Chris O'Donnell, lasci\u00f2 il progetto in quegli stessi anni.\nLynott cerc\u00f2 di trovare un sostituto di White prima di iniziare le registrazioni del nuovo album. Nel settembre 1982, la scelta cadde su John Sykes, membro dei Tygers of Pan Tang, e con lui scrisse il primo singolo dell'album, \"Cold Sweat\" (il resto del disco era gi\u00e0 stato in precedenza composto).\n\"Thunder and Lightning\" fu pubblicato nel marzo 1983 e si rivel\u00f2 di maggiore successo rispetto al predecessore, raggiungendo la posizione numero 4 nel Regno Unito. La presenza di Sykes aveva dato nuova vita al gruppo e il sound era divenuto pi\u00f9 pesante e vicino al genere heavy metal.\nIl tour che segu\u00ec questo rilascio fu molto riuscito. Uno spettacolo, denominato \"Farewell Concert\", fu registrato per diventare un nuovo live album, \"Life\", pubblicato nell'ottobre 1983.\nDurante il concerto, molti ex componenti dei Thin Lizzy fecero la loro comparsa sul palco per contribuire alle tracce dal loro composte.\nIl disco si piazz\u00f2 alla posizione numero 29 in Inghilterra. Il tour continu\u00f2, mentre altri due singoli furono pubblicati.\nL'ultimo di questi, \"The Sun Goes Down\", raggiunse solo alla posizione numero 52 nel mese di agosto.\nLynott part\u00ec anche per un nuovo tour solista, accompagnato da Downey e Sykes, sotto il nome di The Three Musketeers.\nDopo una serie di concerti poco riuscita in Giappone, i Thin Lizzy suonarono al Reading Festival il 28 agosto, venendo registrati in un disco che fu pubblicato sotto il nome \"BBC Radio One Live in Concert\", e conclusero la loro tourn\u00e9e il 4 settembre a Norimberga al Monsters of Rock festival, dopo il quale la band si sciolse ufficialmente.\nProgetti esterni, la morte di Lynott e tributi (1984-1996).\nPrima della fine del 1983, Phil Lynott aveva fondato un gruppo chiamato Grand Slam, per il quale non era mai riuscito a trovare un'etichetta discografica e che quindi sciolse all'inizio del 1985. Sykes e Downey inizialmente erano entrati nel gruppo, ma ben presto il primo si un\u00ec ai Whitesnake e anche il secondo cambi\u00f2 idea, lasciando la formazione.\nLynott si concentr\u00f2 allora maggiormente sulla sua carriera solista e raggiunse la posizione numero 5 con il singolo \"Out in the Fields\" pubblicato con Gary Moore nel maggio 1985.\nLa traccia, composta da Moore, fu inserita nel suo album solista \"Run for Cover\", il quale vant\u00f2 molti contributi di Lynott.\nLa carriera solista di Phil invece non riusciva a decollare. Il singolo \"Nineteen\" si piazz\u00f2 solo alla posizione 76 in Regno Unito.\nPhil inizi\u00f2 comunque a scrivere e registrare tracce per il suo terzo album solista, ma il tunnel della droga e dell'alcolismo lo stavano sempre pi\u00f9 indebolendo, tanto che il suo consumo di eroina divenne sempre pi\u00f9 elevato e preoccupante, al punto da portarlo anche alla separazione dalla moglie Caroline Crowther. L'ex-moglie raccont\u00f2 a un giornalista che:\nIl 25 dicembre 1985 Phil Lynott fu trovato privo di coscienza nella sua abitazione a causa di una forte overdose. Dopo quasi due settimane di agonia e di inutili cure il 4 gennaio 1986 Phil mor\u00ec, all'et\u00e0 di 36 anni, nell'ospedale di Salisbury, Wiltshire, a fianco di sua madre (Philomena Lynott) che era rimasta al capezzale del figlio per l'intera degenza. Le cause del decesso furono dovute a vari ascessi interni, a una polmonite e alla setticemia, dovuti alla sua dipendenza dalle droghe, che port\u00f2 al collasso di molti organi.\nPoco prima di morire, Lynott aveva parlato a Downey riguardo a una possibile riunione dei Thin Lizzy intorno al marzo 1986 con Gorham e Sykes facenti parte del progetto. Phil aveva anche prenotato gli studi di registrazione per il gennaio di quell'anno.\nIl 17 maggio i Thin Lizzy si riunirono per il concerto benefico \"Self Aid\", con una formazione formata da Gary Moore, Downey, Gorham, Wharton e Bob Daisley come bassista.\nBob Geldof e Moore cantarono gran parte delle parti vocali, mentre molte voci furono utilizzate per la traccia \"Whiskey In The Jar\".\nUna raccolta, dal titolo \"Soldier of Fortune\", fu pubblicata nel 1987. Nello stesso anno fu organizzato un concerto in ricordo di Lynott, denominato \"Vibe for Philo\", che si tenne a Dublino e fu organizzato da Smiley Bolger.\nI restanti membri dei Thin Lizzy non lavorarono assieme fino alle registrazioni del singolo \"Dedication\" nell'ottobre 1990, per il quale un demo di bassa qualit\u00e0 suonato da Lynott fu rielaborato e terminato per il quinto anniversario della morte.\nLa traccia era stata pensata per i Grand Slam e scritta dal chitarrista Laurence Archer.\nLe tecniche di registrazione moderne permisero di sostituire le parti di chitarra e batteria con nuove suonate da Downey e Gorham e la traccia raggiunse la posizione numero 35 nel Regno Unito nel 1991, per poi essere ripresentata nella raccolta \"\", pubblicata nel febbraio dello stesso anno. La compilation raggiunse la posizione numero 8.\nUna riedizione del brano \"The Boys Are Back in Town\" raggiunse la posizione 63 delle classifiche inglesi.\nNel 1991, Robertson e Downey suonarono assieme a Bobby Tench alla voce, all'ex-Grand Slam Doish Nagle alla chitarra e a Doug Brockie al basso.\nQuesta formazione fece un tour in Irlanda in una serie di concerti denominati \"An Evening of Thin Lizzy\".\nNell'agosto del 1994, Downey, Bell, Robertson e Wharton si esibirono in un concerto tributo a Wolverhampton, assieme a altre formazioni tributo ai Thin Lizzy.\nUn'altra versione dei Thin Lizzy vide John Sykes suonare con Downey, Gorham e Wharton, con le parti di basso suonate da Marco Mendoza. Il tour fu presentato come tributo a Phil Lynott.\nLa formazione suon\u00f2 anche al \"Vibe for Philo\" del 4 gennaio 1996, assieme a Eric Bell, Midge Ure, Henry Rollins, Therapy?, Joe Elliott e Rick Savage.\nNel 1994 una collezione di tracce dei Thin Lizzy della BBC Radio One fu pubblicata con nome \"The Peel Sessions\", e un'altra raccolta fu pubblicata nel 1996 con denominazione \"\".\nIl 20 agosto 1996, il bassista dei Rude Awakening Robert Ryder organizz\u00f2 l'evento \"A Celebration of the Life of Philip Lynott\" a Hollywood, California, su richiesta della madre di Phil per ricordare il compleanno di Lynott e il decimo anno dalla sua morte. Philomena Lynott, il suo compagno Dennis Keeley e Smiley Bolger fecero apparizione allo show, che vide le performance dei Rude Awakening, di Billy Sheehan, di Rudy Sarzo, di John Norum, di Carmine Appice, dei Phantom Blue, dei Soma, del produttore Roy Z e del suo gruppo Tribe of Gypsies, di Mark Ferrari, degli Oslo, dei Bang Tango, di Stash, degli Iron Cross e dell'irlandese Mark Dignam.\nLe reunion (1996-2011).\nNel 1996 John Sykes decise di riattivare i Thin Lizzy, presentando la band come un tributo alla vita di Phil Lynott e al suo lavoro.\nSykes prese il ruolo di cantante e convinse Scott Gorham, Brian Downey e Darren Wharton a ritornare in gruppo. Per completare la formazione, Marco Mendoza fu riconfermato al basso.\nLe critiche ricevute per aver rispolverato un gruppo che da sempre era stato rappresentazione di Phil Lynott furono subito calmate con l'annuncio che la band non avrebbe composto nulla di nuovo ma solo riproposto vecchi pezzi.\nNel 1997 Tommy Aldridge entr\u00f2 in gruppo al posto di Brian Downey. Questa formazione rimase stabile fino al 2000, quando la band registr\u00f2 un album dal vivo, \"One Night Only\". I Thin Lizzy partirono per un tour negli Stati Uniti nel 2001 ma senza Wharton che lasci\u00f2 il gruppo.\nDopo questa tourn\u00e9e il progetto si divise e Sykes pubblic\u00f2 due album solisti tra il 2002 e il 2003, mentre Gorham prosegu\u00ec con la sua band, i 21 Guns.\nCome ammesso da Darren Wharton, i Thin Lizzy furono pi\u00f9 volte invitati a suonare a eventi, anche importanti, senza che mai per\u00f2 si trovasse l'accordo per accettare la proposta. Wharton dichiar\u00f2 anche che molte volte Brian Robertson lo invit\u00f2 a cercare di ricongiungere la formazione.\nNel 2004 i Thin Lizzy tornarono a lavorare assieme, con Sykes e Gorham che si unirono al bassista, ex-Angel, Randy Gregg, e al batterista Michael Lee, che aveva suonato con Robert Plant e i The Cult. La band fece spettacoli in Nord America sia in inverno che in estate come apertura ai Deep Purple. Nel 2005, Mendoza torn\u00f2 in formazione e Aldridge fece ritorno nel 2007.\nDurante il concerto all\"'Hammersmith Apollo\" di Londra il 13 dicembre 2007, la formazione fu Sykes, Gorham, Aldridge con DiCosmo al basso.\nIl 19 agosto 2005 fu issata in Grafton Street, nel centro di Dublino, una statua in bronzo raffigurante Phil Lynott. All'inaugurazione parteciparono molte celebrit\u00e0 e fans, oltre a componenti della band e a familiari del defunto musicista.\nIl 30 giugno 2009 un annuncio sul sito ufficiale del gruppo annunci\u00f2 la dipartita di John Sykes dalla formazione. Ci\u00f2, unito al lungo infortunio subito da Tommy Aldridge, provoc\u00f2 lo scioglimento del progetto tributo. Scott Gorham sottoline\u00f2 per\u00f2 come la decisione di non proseguire con la band Thin Lizzy fosse cosa temporanea, e che perci\u00f2 presto sarebbe stata allestita una nuova formazione.\nNel maggio 2010 fu annunciata la nuova formazione. Al fianco di Scott Gorham torn\u00f2 il batterista originario Brian Downey e il tastierista Darren Wharton, a cui si aggiunsero il chitarrista dei Def Leppard Vivian Campbell, il bassista Marco Mendoza e il cantante Ricky Warwick degli The Almighty.\nLa band inizi\u00f2 la tourn\u00e9e nel gennaio 2011 a Dublino, per poi toccare tutto il Regno Unito e infine l'Europa, con l'annuncio di partecipazioni a gran parte dei maggiori festival europei.\nTestimonianza della tourn\u00e9e \u00e8 l'album (doppio CD) Live in London, registrato all'Hammersmith Apollo il 22 gennaio 2011.\nAd aprile fu annunciato che Vivian Campbell ha lasciato i Thin Lizzy per ritornare nei Def Leppard dopo un ultimo concerto il 28 maggio. Al suo posto \u00e8 stato ingaggiato il Guns N' Roses Richard Fortus.\nL'origine della denominazione \"Thin Lizzy\".\nIl nome \"Thin Lizzy\" fu ideato da Eric Bell che, osservando la copertina dell'album \"Blues Breakers with Eric Clapton\" dei John Mayall &amp; the Bluesbreakers, di cui era grande fan, not\u00f2 il chitarrista Eric Clapton intento nella lettura del fumetto \"The Beano\", creato dalla matita di Jack Proud e pubblicato in Inghilterra sul finire degli anni cinquanta dalla \"D.C. Thompson\".\nComprata una copia di \"The Dandy\", un fumetto disegnato dallo stesso autore, l'attenzione del chitarrista ricadde sulla striscia che vedeva come protagonista un robot denominato \"Tin Lizzie\", che gli ricord\u00f2 la celebre macchina Ford Model T, soprannominata appunto \"Tin Lizzie\".\nFu cos\u00ec che Bell propose questa nome come nomenclatura del gruppo. Dopo un consulto con gli altri componenti, vi fu un piccolo ritocco che port\u00f2 all'aggiunta di una 'h' per accentuare la pronuncia sulla prima parola e il neo-fondato gruppo assunse quindi denominazione \"Thin Lizzie\", poi ancora trasformata nel definitivo \"Thin Lizzy\".\nA causa di quest'ultimo cambiamento, si cre\u00f2 confusione e alcune delle prime pubblicazioni della band furono pubblicate con il nome della band sbagliato.\nStile e influenze.\nSviluppo musicale.\nI Thin Lizzy, nei loro quindici anni di effettiva attivit\u00e0 dal 1969 al 1984, ebbero modo di modificare, maturare e accrescere il loro bagaglio di influenze, proponendo via via sonorit\u00e0 differenti, fino ad associarsi spontaneamente a quel tipico hard rock denso di contaminazioni che sar\u00e0 la matrice del gruppo, portandolo verso la fama raccolta principalmente dal 1975 in poi.\nRiguardo al leader Phil Lynott, il critico John Dugan scrisse:\nGli esordi della formazione irlandese presentarono infatti sonorit\u00e0 tipicamente rock anni sessanta e dense di influenze di matrice blues e rock psichedelico, ovvero di quei generi che andavano a spopolare e a permeare maggiormente nell'allora neonato rock 'n' roll. \u00c8 evidente infatti come in quei primi anni dei Thin Lizzy la band integrasse il proprio suono con spunti derivati da artisti classici quali Jeff Beck e Jimi Hendrix, per poi citare anche Van Morrison per ci\u00f2 che concerne le forti influenze folk.\nGi\u00e0 con la pubblicazione di \"Nightlife\" nel 1974 ma ancor pi\u00f9 in modo definitivo con \"Fighting\" nel 1975, la band svolt\u00f2 verso quello che sar\u00e0 il suo stile caratteristico, un compatto e agile hard rock, permeato ancora di elementi blues, folk, country, soul, funk e di musica popolare irlandese.\nEd ecco che nella restante parte della carriera i Thin Lizzy sono riconosciuti come una delle prime band hard rock/heavy metal a impiegare due armonie derivanti da due chitarristi solisti, tecnica per la prima volta mostrata nel Regno Unito dai Wishbone Ash e dai Fleetwood Mac e in America dai Lynyrd Skynyrd e dai The Allman Brothers Band, e resa poi famosa dai gruppi heavy metal successivi come Judas Priest e da tutta la corrente New Wave of British Heavy Metal, capitanata da Def Leppard e Iron Maiden, ma anche dai Metallica.\nI Thin Lizzy mostrarono ampiamente questa tecnica per la prima volta nell'album \"Fighting\" del 1975, in particolare nelle tracce \"Wild One\" e \"Suicide\".\nI principali esempi di questa tecnica musicale sono invece ascoltabili nei brani \"The Boys Are Back in Town\" e \"Cowboy Song\" dell'album \"Jailbreak\", oltre che nelle un po' meno celebri \"Emerald\" e \"Roisin Dubh (Black Rose) - A Rock Legend\".\nL'abilit\u00e0 tecnico-compositiva di Phil Lynott e dei Thin Lizzy fu commentata da Ritchie Blackmore, chitarrista dei Deep Purple e dei Rainbow, il quale dichiar\u00f2 che:\nInfine i Thin Lizzy, assieme ai soli Mot\u00f6rhead capitanati da Lemmy Kilmister, furono i dominatori della scena new-wave inglese, rimanendo sempre legati alla scena post-punk e ricevendo consensi dagli stessi fans di questa corrente musicale. A dimostrazione di questo aspetto, sono celebri le amicizie di Lynott con artisti quali Paul Cook e Steve Jones dei Sex Pistols e Bob Geldof dei The Boomtown Rats.\nInfluenze.\nI componimenti dei Thin Lizzy divennero importante fonte di ispirazione per diversi gruppi. I sopracitati Iron Maiden presero ampiamente spunto dal loro stile musicale, lavorando proprio sull'utilizzo delle armonie derivate dai due chitarristi solisti.\nNei lavori degli Iron Maiden \u00e8 infatti facile ascoltare due, e ad oggi addirittura tre, chitarristi solisti che intrecciano le loro ritmiche all'interno della base musicale dei loro pezzi.\nA conferma di ci\u00f2, la band londinese realizz\u00f2 come tributo ai Thin Lizzy una reinterpretazione della traccia \"Massacre\", originariamente contenuta nell'album \"Johnny the Fox\".\nInoltre nel 2006 il bassista e leader della band, Steve Harris, parlando della traccia \"Different World\", contenuta nell'album \"A Matter of Life and Death\", disse:\nAltri gruppi si dichiararono ispirati dalle sonorit\u00e0 del gruppo. Tra questi, la band thrash metal Metallica, che nel 1998 non manc\u00f2 di includere nel disco di cover \"Garage Inc.\" un tributo ai Lizzy con il brano \"Whiskey in the Jar\". James Hetfield inoltre cit\u00f2 i Thin Lizzy tra i suoi gruppi preferiti di sempre.\nAnalogamente, un altro gruppo thrash metal, gli Anthrax, pubblic\u00f2 la propria versione di \"Cowboy Song\" (estratta dal disco del 1976 \"Jailbreak\") nell'album \"Sound of White Noise\" come traccia bonus della versione giapponese del disco.\nI Thin Lizzy sono stati anche citati come primaria fonte di ispirazione dalla band hard rock svedese Europe, che nel 2004 dedic\u00f2 a Phil Lynott la traccia \"Hero\", inserita nell'album \"Start from the Dark\".\nIl pezzo racconta di un incontro, avvenuto dopo un concerto, tra l'allora adolescente Joey Tempest, cantante del gruppo, e il suo idolo Phil Lynott.\nSempre Phil Lynott fu pi\u00f9 volte omaggiato, specie in interviste, da artisti come Henry Rollins, U2, Bon Jovi e Billy Corgan.\nLa band irlandese \u00e8 stata inoltre la principale fonte d'ispirazione di gruppi moderni come Crowbar e Mastodon.\nIl cantante e chitarrista Kirk Windstein \u00e8 infatti solito sfoggiare un tatuaggio raffigurante il logo dei Thin Lizzy, posto sulla gamba.\nInoltre \u00e8 solito indossare durante i suoi concerti magliette con scritto \"Listen to Thin Lizzy\" (\"Ascoltate i Thin Lizzy\"), o semplicemente con il logo del gruppo.I Mastodon hanno invece proposto dal vivo il brano \"Emerald\", includendolo poi come traccia bonus della versione giapponese del disco \"Remission\".\nLa reinterpretazione \u00e8 stata anche eseguita in alcune occasioni in versione acustica con il contributo di Scott Gorham come \"special guest\".Un altro gruppo che si ispirava ai Thin Lizzy erano i The Darkness: il chitarrista Dan Hawkins, fratello del frontman Justin, era solito indossare una maglietta del gruppo irlandese durante concerti, video e altre apparizioni televisive.\nNel libro di Jean Peter Rikes,\"Zildie\", del 2017, nel capitolo terzo vi \u00e8 un chiaro riferimento a Phil Lynott, che viene benevolmente narrato come apparire in una visione al protagonista del libro nell'atto di porgergli una rosa nera (chiaro il riferimento all'album \"Black rose\").\nQuestioni razziali e religiose\nL'escalation musicale dei Thin Lizzy contribu\u00ec anche ad abbattere alcune barriere razziali e religiose. Infatti il leader del gruppo, Phil Lynott, nato da padre guyanese e da madre irlandese, fu il primo musicista di colore originario dell'Irlanda a raggiungere fama mondiale e conseguenti piazzamenti in classifiche.\nInoltre, a livello mondiale, fu tra i primi (e uno dei pochi) musicisti di colore a ottenere successo commerciale suonando musica hard rock, culturalmente e per tradizione genere musicale considerato per \"bianchi\".\nIn virt\u00f9 di ci\u00f2, i componimenti di Lynott presentarono sempre un velato senso di alienazione. Il musicista amava infatti dipingersi come un outsider, un ragazzo romantico che si nascondeva dietro alle parole di una canzone, un poeta tormentato e incompreso.\nI Thin Lizzy inoltre furono uno dei pochi gruppi irlandesi ad andare oltre il conflitto religioso della loro Nazione. Infatti nelle varie formazioni del gruppo si trovarono spesso a lavorare assieme musicisti non solo provenienti dalle due regioni dell'Irlanda ma anche e soprattutto appartenenti alle due rispettive comunit\u00e0, quella cattolica e quella protestante, da sempre storicamente in forte contrasto tra loro."}
{"id": "385176", "revid": "287204", "url": "https://it.wikipedia.org/wiki?curid=385176", "title": "Nikos Anastopoulos", "text": "Primatista di gol con la nazionale greca, leg\u00f2 il suo nome all', con cui segn\u00f2 159 gol in 291 partite ufficiali, piazzandosi anche terzo nella graduatoria della Scarpa d'oro 1983.\nCarriera.\nGiocatore.\nClub.\nEsordisce nella massima divisione greca nella stagione 1976-1977 indossando la maglia del ; con questa vince la Coppa greca nel 1979. Passa subito dopo all', e qui i successi aumentano: un'altra Coppa nel 1981 e quattro titoli greci; a livello personale si laurea per quattro volte capocannoniere del campionato, l'ultima delle quali nel 1987.\nCon queste credenziali sbarca in Italia nell'estate dello stesso anno per giocare nell'. Viene tuttavia bocciato dalla critica: in Irpinia trova inizialmente Lu\u00eds Vin\u00edcio in panchina, che viene presto sostituito da Eugenio Bersellini, mentre in avanti dovrebbe far coppia con Walter Schachner. Viene mandato in campo per\u00f2 solo 19 volte e non riesce mai a segnare, mentre la squadra retrocede in B dopo 10 anni. Il greco finisce la stagione con un'espulsione rimediata nella gara contro l' a Milano, nell'ultima giornata di campionato.\nAnastopoulos torna quindi in Grecia nel 1988, prima nel Panionios, poi nell'Olympiacos, con cui conclude la carriera nel 1994 dopo aver militato brevemente nello .\nNazionale.\nDebutta con la maglia della il 21 settembre 1977 in un'amichevole contro la , persa 6-1. Viene poi convocato per il che si svolge in Italia, nel quale conta 2 presenze nelle due sconfitte contro la (3-1 a Roma, ed \u00e8 l'autore dell'unico gol) e contro i (1-0 a Napoli). Disputa infine l'ultima gara il 2 novembre 1988 sempre contro la Romania (altra sconfitta, per 3-0) in una gara valida come qualificazione al . \u00c8 il primatista di gol segnati, con 29 reti in 74 presenze, per la nazionale ellenica.\nAllenatore.\nNell'estate 2005 viene ingaggiato ad allenare l'Aris Salonicco che riporta nella Superliga greca. In quella stagione la squadra ha preso parte alla Coppa UEFA in virt\u00f9 della conquista della finale della Coppa di Grecia 2004-2005, poi persa.\nNell'estate 2006 passa per la seconda volta come allenatore del PAS Giannina dove riesce a portare la squadra a sfiorare la qualificazione alla massima divisione greca. Nella stessa stagione riesce a portare il PAS Giannina alla semifinale della Coppa di Grecia eliminando l'Olympiakos Pireo sua ex squadra da giocatore.\nNell'estate 2008 viene ingaggiato dal Kavala in seconda categoria greca; fa ingaggiare alla squadra il portiere Fan\u012bs Katergiannak\u012bs, allora in forza all'Iraklis Salonicco, con cui riesce a portare il Kavala nella serie A greca dopo dieci anni di assenza.\nNel gennaio 2010 diventa l'allenatore del PAS Giannina, che riesce a riportare agli ottavi di finale della Coppa di Grecia, il 20 gennaio 2010, ai danni dell'Atromitos, squadra allenata da Gi\u014drgos D\u014dn\u012bs. &lt;br&gt;Nikos Anastopoulos non si ferma qua e il 2 febbraio 2010 il PAS Giannina allo stadio Zossimades infligge un 4-0 al PAOK FC degli italiani Bruno Cirillo e Mirko Savini e dell'ex conoscenza italiana Zizis Vryzas e Theod\u014dros Zagorak\u012bs. Portando il PAS Giannina alla semifinale di Coppa di Grecia contro il dell'ex interista Gi\u014drgos Karagkoun\u012bs, per la seconda volta nella storia del club principale della citt\u00e0 di Giannina."}
{"id": "385177", "revid": "3732", "url": "https://it.wikipedia.org/wiki?curid=385177", "title": "Concilio di Nicea II", "text": "Il secondo concilio di Nicea fu convocato nel 787, su richiesta di papa Adriano I, dall'imperatrice d'Oriente Irene l'Ateniana, per deliberare sul culto delle immagini (iconodulia). \u00c8 il VII Concilio ecumenico, riconosciuto dalla Chiesa cattolica, dalle Chiese ortodosse, dai luterani e dai vetero-cattolici.\nContesto storico.\nIl contesto storico in cui si inserisce il secondo concilio di Nicea \u00e8 il \"rifiuto delle immagini\", o \"iconoclastia\", che vedr\u00e0 coinvolta la Chiesa orientale ed in particolare la Chiesa imperiale di Costantinopoli per almeno un secolo.\nIl cristianesimo non aveva una eredit\u00e0 artistica; il giudaismo, da cui emanava, evitava la rappresentazione del sacro e del divino. Lo stesso ha fatto il cristianesimo primitivo paleocristiano, che invece faceva ricorso ai simboli (pesce, ancora, agnello, ecc.). Con il IV secolo, sotto l'impulso dello spirito greco, i cristiani cominciarono a decorare i luoghi di culto, e il passo successivo fu inevitabilmente la rappresentazione del sacro. In particolare, nella chiesa orientale le immagini finirono per non avere solo una funzione decorativa, ma stavano al centro della vita liturgica e col tempo attorno ad esse cominci\u00f2 a svilupparsi un vero e proprio culto.\nTra i Padri della Chiesa non vi era unanimit\u00e0 di giudizio sulla liceit\u00e0 o meno della venerazione delle immagini, e nemmeno sullo stesso significato delle parole \"venerazione\" e \"culto\". Il Concilio Quinisesto (691-692) proib\u00ec la rappresentazione simbolica di Ges\u00f9, la cui figura cominciava ad apparire anche su oggetti che non avevano niente a che fare con il culto e la liturgia, come per esempio sulle monete di Giustiniano II (685-695).\nNel corso di una grande riforma della Chiesa imperiale, Leone III (717-741) cerc\u00f2 di eliminare la venerazione delle icone facendo eliminare le icone stesse. Questo suo atteggiamento \"iconoclasta\" sollev\u00f2 la reazione degli \"iconoduli\" (favorevoli al culto delle immagini), che ebbe come conseguenza una dura lotta che terminer\u00e0 solo nell'843. L'imperatore costrinse il Patriarca di Costantinopoli Germano I, che chiedeva una decisione conciliare sul problema, a dare le dimissioni, ed al suo posto nomin\u00f2 Anastasio, che nel 730 firm\u00f2 il decreto imperiale di abolizione delle icone da tutto l'Impero. Favorevoli alle icone si mostrarono i monaci e il grande teologo Giovanni Damasceno.\nI papi di Roma, coinvolti nella questione, si schierarono con il Patriarca Germano contro la politica iconoclasta di Leone III, ma dovettero incassare un duro colpo quando l'imperatore sottrasse al controllo ecclesiastico di Roma l'Italia meridionale e l'Illiria.\nCostantino V (740-775), successore di Leone III, continu\u00f2 la politica iconoclasta del padre, e per conferirle massima autorit\u00e0, convoc\u00f2 il Concilio di Hieria, nel 754, presso Calcedonia, che condann\u00f2 il culto delle immagini, perch\u00e9 esso non era solo idolatria, ma vera e propria eresia. Nessuno degli altri patriarcati della cristianit\u00e0 (Roma, Alessandria, Gerusalemme, Antiochia) accett\u00f2 queste decisioni.\nLa politica di Costantinopoli cambi\u00f2 quando, dopo la prematura morte di Leone IV (780), divenne reggente del minorenne Costantino VI la madre Irene, favorevole al culto delle immagini, che infine convoc\u00f2 un concilio, riconosciuto come ecumenico.\nSvolgimento del concilio.\nIl concilio si riun\u00ec, sotto la presidenza del patriarca di Costantinopoli Tarasio, nella chiesa dei Santi Apostoli a Costantinopoli nel 786. La maggior parte dei vescovi presenti era iconoclasta, ed una irruzione dell'esercito nella chiesa, applaudita dai vescovi, costrinse l'assemblea a sciogliersi. Irene allora epur\u00f2 l'esercito, contrario alle immagini, e per maggiore sicurezza trasfer\u00ec il concilio a Nicea. Cos\u00ec i lavori ripresero il 28 settembre 787.\nAi lavori presenziarono circa 300 vescovi, tutti appartenenti all'Impero, ed un folto gruppo di monaci ed abati. L'Italia meridionale era rappresentata da una quindicina di vescovi, gli unici che non avevano partecipato negli anni precedenti alle lotte iconoclaste. Il papa di Roma Adriano I invi\u00f2 due legati, entrambi di nome Pietro. Degli altri patriarcati, Gerusalemme non pot\u00e9 inviare nessuno, mentre ancora oggi gli storici discutono se i rappresentanti di Alessandria e di Antiochia fossero autorizzati dai loro patriarchi rispettivi. A Nicea si tennero sette sedute, mentre l'ultima ebbe luogo a Costantinopoli, nel palazzo imperiale, ove gli imperatori firmarono solennemente gli atti e le decisioni conciliari (23 ottobre 787).\nAll'inizio del concilio fu letta la lettera del papa Adriano I, che esponeva il punto di vista occidentale a proposito delle immagini sacre. Questa lettera venne applaudita dai padri conciliari. Gli storici fanno notare che gli oppositori al culto delle immagini, che rappresentavano una parte non esigua dell'assemblea, per tutta la durata del concilio non fecero pi\u00f9 sentire la propria voce; questo perch\u00e9 all'inizio del concilio, furono posti davanti al scomoda scelta: o continuare nel sostenere l'iconoclastia, e di conseguenza essere deposti dalle loro sedi episcopali, oppure pentirsi, accettare il culto delle immagini, e solo allora potevano partecipare al concilio, conservando per\u00f2 un saggio silenzio.\nIl concilio arriv\u00f2 ad una definizione che pose chiarezza nei termini e decise la netta differenza tra venerazione delle immagini, ammessa, e adorazione, assolutamente rifiutata, perch\u00e9 solo Dio pu\u00f2 essere adorato. Fu chiarito inoltre che la venerazione delle immagini significa la venerazione delle persone rappresentate e non delle icone materiali in quanto tali.\nIl concilio decise anche alcuni canoni di riforma. Tra essi i pi\u00f9 significativi sono:\nPartecipanti al concilio.\nGli atti del secondo concilio di Nicea riportano sei elenchi di vescovi; di questi, due sono liste di presenza, due di voto e due di sottoscrizioni. In base alla ricostruzione fatta da Jean Darrouz\u00e8s, il confronto fra i diversi elenchi porta a 360 le sedi episcopali rappresentate al concilio. Gli elenchi dei vescovi sono i seguenti:\nQueste liste episcopali sono redatte in base all'ordine gerarchico delle sedi, stabilito dalla dignit\u00e0 e dall'importanza di ciascuna metropolia e diocesi suffraganea. Ogni elenco riporta per primo i metropoliti, seguiti dagli arcivescovi (non dipendenti da alcun metropolita, ma direttamente dal patriarca), e per ultimo i vescovi suffraganei, raggruppati per provincia ecclesiastica di appartenenza secondo il medesimo ordine dei rispettivi metropoliti.\nIn questa struttura, fanno eccezione le sedi episcopali dell'Illirico, dell'Epiro, della Grecia e dei domini bizantini dell'Italia che, nel contesto della lotta iconoclasta, erano state sottratte al patriarcato di Roma ed annesse al patriarcato di Costantinopoli. Questo trasferimento, avvenuto di recente verso la met\u00e0 dell'VIII secolo, non aveva ancora reso possibile il loro inserimento nell'ordine gerarchico della struttura amministrativo-ecclesiastica del patriarcato di Costantinopoli. Cos\u00ec, per esempio, Tommaso di Sardegna (ossia di Cagliari), rappresentato dal diacono Epifanio di Catania, figura tra i metropoliti, mentre tutti gli altri vescovi italiani (siciliani e calabresi) sono elencati, senza alcuna distinzione, dopo i metropoliti e prima degli arcivescovi.\nQuesto \u00e8 l'elenco dei vescovi italiani presenti o rappresentati a Nicea, secondo l'ordine riportato dalle liste conciliari:\nL'edizione critica degli atti conciliari ad opera di Erich Lamberz (2006) ha escluso definitivamente che al concilio fossero presenti anche vescovi della Puglia, come invece ammesso dalla tradizione erudita e ancora recentemente da storici locali.\nLa ricezione del concilio.\nRoma ed i patriarcati orientali accettarono favorevolmente le decisioni finali del concilio, anche se le cose non ebbero un seguito facile.\nIn Occidente, Carlo Magno convoc\u00f2 un sinodo a Francoforte nel 794, nel quale si dichiar\u00f2 contro le decisioni di Nicea, arrivando a chiedere persino la scomunica per l'imperatrice Irene; ma su questa decisione molto influ\u00ec un'errata traduzione in latino dei testi e della terminologia greca usata dal concilio. Papa Adriano I tuttavia rimase saldo nell'accettazione di Nicea.\nA Costantinopoli, vi fu una vivace opposizione degli ultraortodossi iconoclasti, ed una altrettanto dura reazione degli iconoduli. Insomma, la lotta tra i due partiti continu\u00f2, come se le decisioni di Nicea non fossero mai state sancite. Nell'815, l'imperatore Leone V arriv\u00f2 perfino ad annullare Nicea e a ristabilire le decisioni del Concilio di Hieria del 754, nuovamente annullate a favore di Nicea dal suo successore Michele II nell'820. Solo sotto l'imperatore Michele III e sua madre Teodora si arriv\u00f2 ad una definitiva conclusione del conflitto, con la convocazione di un sinodo a Costantinopoli, l'11 marzo 843, che elimin\u00f2 per sempre l'iconoclastia."}
{"id": "385178", "revid": "1318658", "url": "https://it.wikipedia.org/wiki?curid=385178", "title": "Sergej Hessen", "text": "Biografia.\nNasce a Ust'-Sysolsk (oggi Syktyvkar), in Siberia, nel 1887 da una famiglia di giuristi.\nStudia alla scuola di Rickert e apprende la filosofia dei valori lo spiritualismo e l'idealismo che saranno le basi del suo pensiero.\nSi forma inoltre attraverso la lettura di scrittori come Tolstoj, Dostoevskij e Marx.\nVive al centro degli avvenimenti politici pi\u00f9 significativi del secolo. Aderisce alla Rivoluzione d'Ottobre, combattendo nel gruppo Plechanov, con l'intento di dare al mondo operaio uno futuro democratico. Il suo ideale \u00e8 un \"socialismo giuridico\".\nNel 1923 si allontana dalla linea politica di Lenin e decide di emigrare.\nInsegna la filosofia dell'educazione e la filosofia del diritto in Finlandia, Germania e Cecoslovacchia.\nSi trova in Germania nel momento dell'avvento del Nazismo. Momento storico che lo induce a riprendere la sua battaglia a favore della difesa dell'autonomia della pedagogia e dei valori culturali.\nDifende la scuola autenticamente democratica che sta a fondamento della cultura occidentale prima che essa venisse ridimensionata dalle ideologie totalitarie.\nDurante la seconda guerra mondiale e negli anni successivi Hessen non si distoglie dal suo impegno.\nNel 1949 scrive \"democrazia moderna\" per l'UNESCO, e nello stesso anno dimostra un impegno pedagogico e civile scrivendo: \"pedagogia e mondo economico\" in cui studia i problemi pedagogici di una societ\u00e0 moderna ed industriale.\nMuore poco dopo nel 1950.\nPensiero pedagogico.\nLa sua concezione pedagogica ha come punto focale la \"teoria della cultura\" con valori che si pongono come ideali a priori della storia e dell'esistenza che fondano la storia e la spiegano. Tale teoria studia il modo in cui un individuo viene inserito nell'insieme dei valori e stili di vita che costituiscono la cultura di un gruppo sociale o di una comunit\u00e0.\nHessen identifica tali valori con i nostri attuali ideali culturali e quindi la storia si pone come storia dei valori culturali.\nHessen dai suoi studi focalizza nell'uomo tre diversi momenti di vita a cui l'educazione deve rivolgersi e che si identificano a loro volta in tre stadi successivi, attraverso i quali l'educazione opera anche per quel che riguarda lo sviluppo morale:\nLa scuola del lavoro.\nLa scuola del lavoro si inserisce come metodo educativo fondamentale della fase dell\"'eteronomia\", \u00e8 uno dei concetti fondamentali del pensiero pedagogico di Hessen. L'essenza della scuola del lavoro \u00e8 l'organicit\u00e0 o la totalit\u00e0 completa.\nRappresenta sia un momento sociale sia un momento dell'individualit\u00e0, gli sforzi di uno non viaggiano paralleli agli sforzi degli altri ma si completano l'un con l'altro, cos\u00ec che ogni alunno si rende insostituibile e diventa membro individuale in un gruppo che lo comprende. Il lavoro assume un valore sociale, non \u00e8 solo fatica ma \u00e8 il risultato dello spirito creativo di ogni individuo del gruppo, in questo modo garantisce la crescita della personalit\u00e0 del lavoratore.\nLa scuola unica.\nL'idea della scuola unica nasce in Hessen con l'affermazione dell'ideologia democratica, in cui lo stato non si mantiene indifferente ma interviene positivamente all'interno dei rapporti sociali in modo tale da eliminare gli ostacoli sociali ed economici.\nL'atto giuridico che caratterizza la politica scolastica democratica \u00e8 costituita dall'introduzione dell'obbligo scolastico.\nLo Stato prende provvedimenti per liberare i cittadini dalla povert\u00e0 e dalle malattie, allo stesso modo deve obbligare tutti i cittadini a frequentare la scuola per liberare la societ\u00e0 dall'ignoranza.\nUna scuola \u00e8 democratica nel momento in cui tutta la popolazione percorre tutti i gradi scolastici fino alla cultura generale, senza distinzione di posizione sociale tra gli individui.\nNella prospettiva del pensiero di Hessen la scuola moderna assume una struttura unitaria ma articolata al suo interno in tre stadi di formazione intellettuale, che si associano ai tre stadi dello sviluppo morale."}
{"id": "385181", "revid": "15756", "url": "https://it.wikipedia.org/wiki?curid=385181", "title": "Bessarabia", "text": "La Bessarabia (\"Besarabya\" in turco; ; ; ) \u00e8 una regione storica compresa tra i fiumi Prut (affluente di sinistra del Danubio nel suo corso inferiore) e Nistro.\nPer secoli, il paese costitu\u00ec una regione cuscinetto tra le grandi potenze dell'Austria, dell'Impero russo e dell'Impero ottomano. Nel 1812, il Principato di Moldavia cedette il dominio alla Russia. In seguito, fino al 1917, il territorio, abitato da una maggioranza di rumeni, fece parte dell'Impero russo come Governatorato di Bessarabia. Nel 1918, la Bessarabia riusc\u00ec a ottenere per breve tempo l'indipendenza, ma venne presto assorbita nel periodo interbellico dalla Romania, diventando una provincia orientale e, dopo la seconda guerra mondiale, and\u00f2 annessa all'Unione Sovietica. Attualmente \u00e8 suddivisa tra la Moldavia (parte settentrionale) e l'Ucraina (parte meridionale o \"Bessarabia storica\").\nGeografia fisica.\nProfili generali.\nLa Bessarabia costituisce una porzione di territorio situata sul mar Nero tra i fiumi Prut a ovest e Dnestr a est, nei pressi del passaggio dai Carpazi alla steppa eurasiatica. L'area, vasta 45.000\u00a0km\u00b2, comprende nel settore meridionale il Bud\u017eak, oggi Moldavia, mentre la punta nord-occidentale, intorno alla citt\u00e0 di Khotyn, appartiene ora all'Ucraina (nell'est dell'Oblast' di \u010cernivci).\nLa Bessarabia pu\u00f2 essere divisa in tre zone in termini di paesaggio. La Bessarabia settentrionale, in quanto pedemontana dei Carpazi, \u00e8 un altopiano leggermente boscoso localizzato a circa 400\u00a0m sul livello del mare. Questa parte del paese \u00e8 coperta da foreste di quercia e faggio e vede la presenza di ripide scarpate. Anche la Bessarabia centrale appare coperta da foreste (da cui deriva anche il termine \"Codrii\", che significa per l'appunto \"foreste\") e da Tighina in poi si fonde gradualmente con la zona simile alla steppa del Bud\u017eak nella Bessarabia meridionale, una zona piatta o lievemente ondulata con un paesaggio privo di alberi a circa 100\u00a0m sul livello del mare. Il suolo fertile di terra nera giace sotto l'erba della steppa ad altezza d'uomo. Tutti i fiumi scorrono su percorsi a bassa pendenza in direzione sud-est e sfociano nel mar Nero: in estate i piccoli fiumi della steppa vanno quasi in secca.\nClima.\nIl clima della zona \u00e8 continentale con estati calde e secche e inverni freddi. Il sud ha un clima tipico di steppa secca con scarse precipitazioni medie (300\u00a0mm), che comporta l'impossibilit\u00e0 di portare avanti delle colture negli anni con poche precipitazioni senza irrigazione artificiale. Allo stesso tempo, i nubifragi possono causare gravi inondazioni quando i piccoli fiumi straripano. Nel nord pi\u00f9 boscoso, 600\u00a0mm di precipitazioni annuali sono comuni.\nStoria.\nPreistoria.\nNel 2010, sono stati scoperti alcuni manufatti legati alla cultura acheuleana sul basso Dnestr vicino a Dub\u0103sari, in Transnistria, risalenti fino a 800.000 anni fa. I due chopper di arenaria e i quattro pezzi di selce sono stati considerati, in virt\u00f9 della loro datazione, le pi\u00f9 antiche tracce umane rinvenute in Moldavia e Ucraina.\nIn Bessarabia esistono pochi siti legati al Paleolitico medio, ma tra i pi\u00f9 antichi merita una menzione particolare la grotta di Duruitoarea Veche: i manufatti rinvenuti in loco sono stati datati a circa 70.000 anni fa, ma \u00e8 l'area archeologica di Ofatinti ad essere considerata ancor pi\u00f9 antica, in quanto risalente a 125.000 anni fa.\nAntichit\u00e0 e medioevo.\nIl pi\u00f9 antico popolo storicamente attestato sul territorio bessarabico fu quello degli Sciti, che migrarono come guerrieri nomadi a cavallo dalle regioni orientali della steppa nel VI secolo a.C. Ancora in epoca precristiana, gli antichi greci fondarono delle colonie sulla costa del mar Nero e riferivano essi stessi pi\u00f9 tardi la presenza della trib\u00f9 germanica dei Bastarni nella Bessarabia centrale, mentre i romani facevano riferimento ai Daci (\"Getae\"). Nel I secolo d.C., la Bessarabia divenne parte dell'impero nella provincia della Dacia: in seguito, in tale regione si scelse di mettere in sicurezza il territorio realizzando il vallo di Traiano.\nNel periodo delle invasioni barbariche tra il III e l'XI secolo, la Bessarabia divenne zona di transito per alcuni popoli tra cui Goti, Unni, Avari e Magiari. Nel VII secolo, i Proto-bulgari si stabilirono nella Bessarabia meridionale, nella regione del delta del Danubio, e fondarono un proprio impero. Nel XIII secolo, i tartari dell'Orda d'Oro si stabilirono sul nord del mar Nero, ma in Bessarabia le loro tracce si persero poco dopo. Per diversi decenni prima di allora, la Bessarabia era stata sotto il dominio dei Peceneghi, mentre verso la fine del XIII secolo, la regione meridionale apparteneva alla Valacchia. Dal 1400 la zona tra i fiumi Prut e Dnestr appartiene al Principato di Moldavia e, tra il 1500 e il 1800, la Moldavia entr\u00f2 nella sfera d'influenza dell'impero ottomano, con la Bessarabia meridionale (il Bud\u017eak) che rimase sotto il diretto dominio di Istanbul sin dalla fine del XV secolo.\nNel medioevo, vari principi valacchi e moldavi, tra cui \"Neagoe Basarab\" (1512-1521), Negru Vod\u0103 \"Basarab\" e Ladislas \"Basarab\", esercitarono la propria influenza nella regione stringendo contatti tra il XIII e il XIV secolo con la Rus' di Kiev, con l'Ungheria e con la Polonia.\nPeriodo ottomano.\nLa distruzione da parte dell'Impero ottomano del forte costruito dal principe Stefano il Grande a Akkerman il 14 luglio 1484 diede vita all'egemonia turca. Verso il 1511, tutta la Bessarabia meridionale cadde sotto il sultano Bayezid II e ci\u00f2 spinse pi\u00f9 tartari, specie pastori, a insediarsi nella regione. Nel 1538, quando Tighina divenne ottomana e vi fu costruita la fortezza, prese vita lo stato vassallo del Principato di Moldavia, che pi\u00f9 tardi comprese la Bessarabia e rimase in piedi fino al 1859. Le innumerevoli consegne di grano a Istanbul assicurarono l'autonomia interna, convincendo il sultano a non imporre la costruzione di moschee nel principato danubiano assicurando comunque al contempo protezione dalle minacce esterne, come la monarchia russa e quella asburgica nel corso delle campagne espansionistiche del XVIII-XIX secolo.\nPeriodo russo.\nCome conseguenza della spinta espansionistica russa verso sud esplose la guerra russo-turca (1806-1812): nel corso del conflitto, le truppe russe reinsediarono parte dei popoli turchi nomadi del Bud\u017eak in Crimea, mentre una gran parte dei sudditi degli ottomani era stata evacuata in Dobrugia: la Bessarabia pat\u00ec pesantemente in termini economici le lotte a partire dal 1808. Nel 1812, lo zar russo Alessandro I spinse per la pace per concentrarsi sulla guerra imminente contro Napoleone. Nel trattato di Bucarest del 1812, alla Russia fu concessa la met\u00e0 orientale del Principato di Moldavia, mentre la met\u00e0 occidentale rimase nella sfera di influenza ottomana. Dal 1812, il confine di Istanbul e Mosca non correva pi\u00f9 lungo il Dnestr, ma 100-125\u00a0km pi\u00f9 a ovest, presso il Prut. Nel territorio assegnato, la Russia stabil\u00ec il Governatorato di Bessarabia, il pi\u00f9 piccolo dell'impero. La capitale divenne la media bessarabica Ki\u0161inev (Chi\u0219in\u0103u) e il primo governatore generale della Nuova Russia e della Bessarabia divenne Michail Sem\u00ebnovi\u010d Voroncov nel 1823.\nQuando nel 1812 la Russia si impadron\u00ec delle terre tra i fiumi Pruth e Dnister, con una superficie di circa 45.000\u00a0km\u00b2, estese il termine Bessarabia, originariamente applicato solo alla parte meridionale, all'intero territorio. L'impero zarista voleva creare una nuova identit\u00e0 bessarabica per assicurare storicamente le proprie pretese di potere sui rumeni che vi abitavano. La Russia si assicur\u00f2 cinque fortezze, 17 citt\u00e0 e 685 piccoli centri urbani popolati da un totale di 491.697 abitanti, dato emerso dal primo censimento russo risalente al 1817.\nI governanti russi inizialmente concessero l'autonomia e non interferirono con il tessuto sociale interno, ma in seguito promossero strenuamente politiche di russificazione introducendo l'idioma russo come unica lingua ufficiale dopo che lo status speciale riservato alla regione fu revocato nel 1828. La terra fin\u00ec principalmente nelle mani di grandi proprietari terrieri, i boiardi, i quali vedevano invece la maggior parte dei loro conterranei composta da piccoli contadini che perseguivano un'agricoltura di sussistenza. Mentre la Romania sperimentava una fase di \"denazionalizzazione\", perdendo dunque una propria identit\u00e0 etnica, molti fuggirono verso ovest attraverso il fiume Prut dopo la conquista della Bessarabia per paura dell'introduzione della servit\u00f9 della gleba, che a quel tempo era praticata in Bessarabia solo tra i rom e includeva invece tutti i gruppi etnici nel resto della Russia oltre ad essere molto comune.\nTra il 1856 e il 1878, a seguito della guerra di Crimea, la parte sud-occidentale della Bessarabia (Cahul, Bolgrad e Ismail) torn\u00f2 in mano alla Moldavia e alla Romania (dal 1859).\nRussificazione.\nIl processo di russificazione in Bessarabia fu diretto principalmente contro la popolazione autoctona, perlopi\u00f9 rumena. Durante il dominio russo in Bessarabia, la percentuale di rumeni o moldavi scese di molto. Questo processo ha avuto luogo in modi diversi. Da un lato, i gruppi etnici stranieri furono reclutati per stabilirsi in Bessarabia, venendo d'altro canto i rumeni costretti a stabilirsi in altre regioni remote dell'impero (specialmente la Siberia e la regione del Kuban'). Siffatta situazione venne aggravata ancor di pi\u00f9 da una politica linguistica restrittiva imposta dal governo, che incoraggi\u00f2 parte dei bessarabiani, specialmente la borghesia emergente, ad accettare la prospettiva di assimilarsi alla cultura russa.\nNel 1812, nei negoziati a Bucarest, la Russia promise un'ampia autonomia per la Bessarabia, affermando che per\u00f2 il governo sarebbe rimasto in capo ai boiardi moldavi. Tuttavia, questa autonomia fu revocata dopo soli 16 anni e la Bessarabia torn\u00f2 a essere un ordinario governatorato. Nel 1829, l'uso della lingua romena fu vietato nell'amministrazione; dal 1833, le funzioni religiose non potevano pi\u00f9 essere tenute in rumeno e tutti i registri della chiesa locale furono bruciati. Nel 1842 la lingua rumena fu rimpiazzata dal russo in tutte le scuole elementari: nel 1860, l'insegnamento del rumeno fu del tutto soppresso dalle scuole elementari.\nColonizzazione.\nDopo l'espulsione e il reinsediamento dei tatari intorno al 1810 dal Bud\u017eak, la colonizzazione russa della regione fino ad allora scarsamente popolata inizi\u00f2 nel 1812. La corona di Mosca promosse in particolare l'arrivo di coloni provenienti dalla Russia e dall'attuale Ucraina, promettendo privilegi come la concessione di terre, prestiti senza interessi, esenzione dalle tasse per dieci anni, autogoverno, libert\u00e0 religiosa ed esenzione dal servizio militare.\nA partire dal 1814, un totale di circa 9.000 emigranti teutonici immigrarono in zona, fondando un totale di circa 150 insediamenti principalmente nella regione stepposa del Bud\u017eak. Inoltre, c'erano numerosi bulgari che erano fuggiti in passato temendo le truppe ottomane verso i domini della corona russa. Poich\u00e9 la Bessarabia non aveva i soliti divieti imposti agli ebrei in fatto di agricoltura, nacquero 17 villaggi ebraici nel nord in cui, nel 1858, pi\u00f9 di 10.000 persone vivevano dedicandosi al settore primario: tale politica di tolleranza nei confronti dei semiti costitu\u00ec un'eccezione in tutta la Russia.\nOltre alla bonifica di alcune paludi, la colonizzazione port\u00f2 anche ad un cambiamento demografico in zona; la proporzione della popolazione a maggioranza rumena diminu\u00ec in maniera brusca.\nCessioni territoriali.\nLa sconfitta russa nella guerra di Crimea del 1853-1856 port\u00f2 alla pace di Parigi del 1856. Tra le conseguenze derivanti dal trattato, una fetta della Bessarabia meridionale nei pressi della foce del Danubio (circa un quarto della superficie totale), espugnata dalla Russia nel 1812, torn\u00f2 al Principato di Moldavia con le contee di Cahul, Bolgrad e Ismail. Sette stati europei assunsero il dominio protettivo su questo territorio, circostanza che fece perdere a Mosca il suo accesso strategicamente importante alla foce del Danubio. Tuttavia, la Romania dovette cedere questa parte della Bessarabia alla Russia nel trattato di Berlino del 1878.\nDal 1900 alla fine del periodo interbellico.\nLe rivolte nel governatorato russo della Bessarabia annunciarono anche il rovesciamento del regime zarista all'inizio del XX secolo. Nel giorno di Pasqua dell'aprile del 1903, un grande pogrom avvenne nell'odierna capitale moldava, centro della vita ebraica che port\u00f2 alla morte 47-49 residenti ebrei e 400 feriti. Il 22 agosto 1905, la citt\u00e0 assistette di nuovo una serie di violenze quando la polizia apr\u00ec il fuoco su circa 3.000 lavoratori agricoli che manifestavano. La tragedia appare paragonabile alla domenica di sangue che avvenne nel gennaio del 1905 e cost\u00f2 la morte a 1.000 dimostranti.\nDopo lo scoppio della Rivoluzione d'ottobre, un'assemblea nazionale chiamata \"Consiglio provinciale\" (Sfatul \u021a\u0103rii) con sede a Ki\u0161inev assunse le redini del governo nel novembre 1917. L'organo si componeva di 156 deputati alla fine del 1917, di cui il 67,3%, ovvero 105 membri, erano di etnia moldava/romena. Si trattava di un numero significativamente pi\u00f9 alto della loro percentuale in raffronto alla popolazione totale, che superava di poco il 50%.\nIl 15 dicembre 1917, il Consiglio Provinciale di Bessarabia proclam\u00f2 la costituzione della Repubblica Democratica Moldava, la quale tuttavia non ambiva alla piena indipendenza, ma soltanto a rimanere parte di un nuovo stato russo riformato, godendo in cambio di una vasta autonomia. Anche altre porzioni dell'impero si unirono all'appello di una maggiore libert\u00e0 di manovra o si mossero per guadagnare l'indipendenza.\nLe condizioni in Bessarabia apparivano caotiche poich\u00e9, pur essendo cessata la prima guerra mondiale, scoppi\u00f2 la guerra civile tra bolscevichi e bianchi e ci\u00f2 rese le operazioni del Consiglio in terra moldava inizialmente piuttosto limitate. Le truppe comuniste del Rumcherod occuparono Ki\u0161inev il 5 gennaio 1918, portando la Bessarabia sotto il controllo bolscevico. Subito dopo, prese forma l'effimera Repubblica Sovietica di Odessa, con capitale nella citt\u00e0 omonima, che racchiudeva parte della Bessarabia e del Governatorato di Cherson. Il Consiglio provinciale proclam\u00f2 la piena sovranit\u00e0 del paese il 6 febbraio 1918 e chiese alla Romania assistenza militare: le truppe rumene invasero a quel punto tutta la Bessarabia e, dopo brevi ma intense battaglie, la sottomisero del tutto. Dopo la cessazione delle ostilit\u00e0, le truppe rumene non se ne andarono ma rimasero nel paese, circostanza che fu percepita da pi\u00f9 bessarabiani come segno di un'imminente annessione alla Romania.\nIl 27 marzo, il Consiglio nazionale, all'epoca composto da 135 deputati, vot\u00f2 ufficialmente l'unificazione con la Romania. Il Consiglio dichiar\u00f2 allora undici condizioni da garantire in caso di unificazione, tra cui la riforma agraria, l'autonomia locale e la protezione delle minoranze: 86 deputati votarono a favore dell'unificazione a queste condizioni, tre votarono contro e 49 non espressero un voto. Il grosso dei deputati astenutisi lo fecero per boicottaggio, poich\u00e9 le truppe rumene erano comunque gi\u00e0 nel paese e dunque consideravano l'unificazione con la Romania gi\u00e0 di fatto in corso. Tra gli 86 voti \"a favore\", solo due deputati erano di origine non rumena. Il 9 aprile 1918, con l'approvazione di gran parte della popolazione, la Bessarabia dichiar\u00f2 l'annessione alla Romania per \"l'eternit\u00e0\". Nel novembre 1918, con soli 44 deputati presenti, lo \"Sfatul \u021a\u0103rii\" vot\u00f2 per l'unione \"incondizionata\" con la Romania, ragion per cui, tranne che per la riforma agraria, tutte le 11 condizioni della annessione della Bessarabia alla Romania caddero, compresa la richiesta di autonomia. Poich\u00e9 meno della met\u00e0 dei parlamentari era presente, il voto sarebbe secondo gli storici da considerarsi illegittimo. Lo stesso mese, l'unificazione con la Romania fu ufficialmente completata e il Consiglio Provinciale sciolto. Tuttavia, dal punto di vista di Mosca, che non riconosceva l'annessione avvenuta ad opera di Bucarest, la secessione inscenata ai danni della Russia era stata pianificata per poi procedere all'annessione della Romania.\nNel 1920, l'annessione della Bessarabia alla Romania fu riconosciuta quale legittima da Francia, Regno Unito, Italia e Giappone nel trattato di Parigi. Gli Stati Uniti, invece, non la riconobbero, criticando la mancata inclusione dell'Unione Sovietica nei negoziati e riferendosi alla Bessarabia come territorio sotto occupazione rumena. Nel 1924, Mosca chiese che si tenesse un referendum in Bessarabia sul suo status politico: quando la Romania rifiut\u00f2 tale ipotesi nel 1924, l'Unione Sovietica ribattezz\u00f2 la regione contesa come \"territorio sovietico sotto occupazione straniera\". Sulla riva orientale del Dnestr, sul territorio della RSS Ucraina, la Repubblica Socialista Sovietica Autonoma Moldava (RSSAM) prese forma a quel punto nel 1924 per rafforzare le rivendicazioni sulla Bessarabia. Una minoranza significativa di lingua rumena e di etnia moldava viveva in questa regione, ma la maggioranza della popolazione era ucraina.\nLa Romania contava su un'amministrazione centralizzata e divise la zona appena acquisita in nove contee (\"Jude\u021b\"). Nel periodo tra le due guerre, compreso tra il 1918 e il 1940, ebbe luogo uno sviluppo economico anche grazie al fatto che i rumeni incentivarono fortemente lavori di realizzazione delle infrastrutture in Bessarabia. La riforma agraria del 1920, grazie all'esproprio a danno dei grandi proprietari terrieri con pi\u00f9 di 100 ettari, permise a molti cittadini nullatenenti di ottenere un proprio appezzamento. Tuttavia, l'attuazione di tale provvedimento legislativo dur\u00f2 fino agli anni '30 e fu ostacolata dalla corruzione.\nIn Bessarabia, per la prima volta dal 1812, la maggioranza della popolazione, di idioma rumeno, poteva ora epsrimersi nella sua lingua madre; d'altro canto, le minoranze etniche e linguistiche, che costituivano oltre il 40% della popolazione, affrontarono forti politiche di romanizzazione, con forti critiche e concreti atti di resistenza da parte dei locali. In varie aree della Romania, i rumeni o i moldavi erano solo una minoranza: nella citt\u00e0 perlopi\u00f9 russofona di Tighina, per esempio, esplosero diverse rivolte armate finalizzate all'annessione alla vicina Unione Sovietica.\nLa lunga affiliazione con la Russia aveva lasciato il segno, e non tutti i rumenofoni della regione si consideravano rumeni: una fetta significativa di questi ultimi preserv\u00f2 un'identit\u00e0 moldava separata dai rumeni. Poich\u00e9 il sentimento filo-sovietico risultava diffuso in svariate parti della Bessarabia, l'amministrazione centrale prefer\u00ec nominare rumeni provenienti da altre aree del paese, poich\u00e9 molti locali erano percepiti come potenziali simpatizzanti sovietici o spie. Molti si vedevano ancora come cittadini di seconda classe e i problemi crebbero anche per via delle difficili condizioni politiche interne della Romania, come l'ascesa dell'ultra-nazionalista, antisemita e fascista Guardia di Ferro, che divenne il terzo partito pi\u00f9 forte nelle elezioni parlamentari rumene del 1937. Dal 1937, entr\u00f2 in vigore il divieto per gli ebrei di acquistare terreni.\nA differenza della parentesi russa, avevano sede scuole in cui erano ammessi locutori di idiomi diversi dalla lingua ufficiale, ma il loro numero appariva molto inferiore alla proporzione della popolazione non rumena e non si deve dimenticare la forzata romanizzazione. Mentre molti membri delle minoranze etniche avevano atteggiamenti negativi verso la Romania e si integrarono poco, altri accettarono di buon grado il cambiamento: si possono citare come esempio il politico Iosif Chi\u0219inevschi o lo scrittore Leonid Dimov, entrambi di estrazione russofona.\nOccupazione sovietica nel 1940.\nDopo la fine della campagna di Francia tedesca con la firma del secondo armistizio di Compi\u00e8gne il 22 giugno 1940, l'URSS percep\u00ec che si trattava del momento storico giusto per tornare a insediarsi in Bessarabia, dopo 22 anni di (dal loro punto di vista illegittima) appartenenza alla Romania. Con la Francia pressoch\u00e9 sconfitta, la Romania aveva perso il suo pi\u00f9 stretto alleato. Il 28 giugno 1940, l'Armata Rossa sovietica occup\u00f2 il territorio della Bessarabia: alla Romania era stato dato in precedenza un ultimatum di 48 ore per abbandonare la zona, che Bucarest rispett\u00f2 senza combattere. Come concordato nel protocollo aggiuntivo segreto del patto Molotov-Ribbentrop del 1939, la Germania nazista toller\u00f2 l'occupazione, esprimendo a Mosca il suo disinteresse per la \"questione bessarabica\" chiedendo al contempo il reinsediamento sotto lo slogan \"Heim ins Reich\" dei circa 93.000 tedeschi bessarabici. Il loro reinsediamento nel Reich tedesco nell'autunno del 1940 fu reso possibile dall'intesa conclusa il 5 settembre dello stesso anno.\nRepubblica Socialista Sovietica Moldava.\nIl 2 agosto 1940, l'Unione Sovietica divise la Bessarabia e stabil\u00ec la Repubblica Socialista Sovietica Moldava per la maggior parte del nord e del centro del paese, assegnandole la denominazione di Repubblica Socialista Sovietica Autonoma Moldava. Il sud e la zona a nord dei pressi di Chotyn (Oblast' di \u010cernivci) andarono nella Repubblica Socialista Sovietica Ucraina; gli ucraini costituivano inoltre la maggioranza della popolazione in queste zone.\nSubito dopo l'occupazione, l'URSS collettivizz\u00f2 l'agricoltura, espropri\u00f2 le grandi propriet\u00e0 terriere, distribu\u00ec la terra ai contadini nullatenenti e istitu\u00ec i sovchoz e le kolkhoz. Allo stesso tempo, inizi\u00f2 un'ondata repressiva contro i rumeni, i nazionalisti moldavi, i kulaki, i grandi latifondisti, l'ex Armata Bianca gli antisovietici, che culmin\u00f2 nella deportazione di circa 250.000 persone. Solo i tedeschi scamparono alla persecuzione, in virt\u00f9 della protezione loro riservata dal Terzo Reich. Le strade intitolate alla Bessarabia nelle citt\u00e0 tedesche e austriache commemorano l'origine etnica dei loro abitanti.\nSeconda guerra mondiale (1941-1944).\nIl 22 giugno 1941 inizi\u00f2 l'attacco tedesco all'Unione Sovietica con l'operazione Barbarossa, alla quale parteciparono circa un milione di soldati rumeni dell'Armata Rom\u00e2n\u0103 nel settore meridionale del fronte. Durante la ritirata di guerra, i sovietici lasciarono terra bruciata in Bessarabia e trasportarono tutti i beni mobili per ferrovia in Russia. Alla fine del luglio 1941, il paese era di nuovo sotto l'amministrazione rumena.\nGi\u00e0 durante la riconquista militare i soldati rumeni commisero dei pogrom contro gli ebrei bessarabi con migliaia di morti con la partecipazione della popolazione. All'inizio ci fu il massacro vicino a Sculeni, dove 311 ebrei furono assassinati il 27 giugno. L'odio si basava sul presupposto che i semiti erano stati accusati di aver stretto un patto con i sovietici. Allo stesso tempo, ci furono operazioni di sterminio supervisionate dalle SS-Einsatzgruppen (nello specifico l'Einsatzgruppe D) sempre contro gli ebrei con il pretesto che si trattasse di spie, sabotatori o comunisti. La soluzione proposta alla questione ebraica dal maresciallo e dittatore rumeno Ion Antonescu, tuttavia, suggeriva espulsioni piuttosto che lo sterminio. La popolazione ebraica (circa 200.000 persone) fu dapprima inviata nei ghetti o nei campi di accoglienza, per poi essere deportata nel 1941-1942 nelle marce della morte in lager, come il campo di concentramento di Bogdanowka, nella Transnistria occupata dalla Romania, al tempo parzialmente controllata dalle SS, a differenza della Romania continentale. I rom apparirono un altro gruppo situato nella regione che divenne vittima di persecuzione e sterminio durante la parentesi nazista nell'ambito del porrajmos.\nNel 1944, dopo tre anni di appartenenza alla Romania, il fronte tedesco-sovietico aveva nuovamente raggiunto il confine orientale del paese sul Dnestr. Il 20 agosto 1944, l'Armata Rossa diede il via a un'offensiva estiva su larga scala chiamata Operazione Ia\u0219i-Chi\u0219in\u0103u con circa 900.000 truppe. Con un'operazione a tenaglia, l'Armata Rossa riusc\u00ec a insediarsi nella Bessarabia storica in cinque giorni. Nell'aggiramento di Chi\u0219in\u0103u e Sarata, la 6\u00aa Armata tedesca, appena formata dopo la battaglia di Stalingrado, perse circa 650.000 unit\u00e0. In coincidenza con il successo dell'avanzata sovietica, la Romania termin\u00f2 la sua alleanza di armi con Hitler e cambi\u00f2 fronte. Il 23 agosto 1944, il maresciallo Ion Antonescu lasci\u00f2 il potere in Romania permettendo il ritorno di re Michele I.\nRioccupazione sovietica e incorporazione nell'URSS (1944-1991).\nDopo la riconquista della Bessarabia da parte delle truppe dell'URSS, la RSS Moldava fu restaurata come entit\u00e0 politica e rimase una repubblica costituente sovietica fino alla dissoluzione dell'URSS nel 1991.\nNella Moldavia indipendente (dal 1991).\nLa dissoluzione dell'URSS ebbe un impatto anche sull'organizzazione statale in Bessarabia: la RSS Moldava si era frammentata in due sezioni. Il grosso della Bessarabia storica era confluito nella Repubblica di Moldavia, mentre la citt\u00e0 di Tighina e i dintorni sono confluiti nella Transnistria, uno Stato non riconosciuto a livello internazionale. Ad ogni modo, quasi tutto il territorio della Transnistria si trova ad est del fiume Dnestr e non ha mai fatto parte della Bessarabia storica, anche se si rintracciano significative minoranze di lingua rumena in zona ancora oggi.\nToponimo.\nIl nome Bessarabia deriva dalla dinastia principesca valacca di Basarab che vi regn\u00f2 nei secoli XIII e XIV: non vi \u00e8 alcun legame, come ha sostenuto qualcuno, con il termine Arabia. In origine, solo la sezione meridionale veniva indicata in latino come \"Terra Bassarabum\". Con la presa di potere russa del 1812, la denominazione \"Bessarabia\" and\u00f2 estesa all'intera area compresa tra i fiumi Prut e Dnestr.\nStemma.\nLo stemma della Bessarabia rappresenta un uro sulla cui testa si trova una stella a cinque punte, a sinistra una rosa e a destra una mezzaluna. Le rappresentazioni pi\u00f9 antiche dello stemma derivano da un documento in cui l'Assemblea Nazionale della Bessarabia (Sfatul \u021a\u0103rii) dichiarava l'annessione del territorio alla Romania \"per l'eternit\u00e0\" il 9 aprile 1918.\nL'uro \u00e8 inoltre il simbolo del Principato di Moldavia, al quale la Bessarabia appartenne fino alla sua secessione nel 1812.\nCultura.\nPunti d'interesse.\nLa Bessarabia ospita alcuni monumenti culturali significativi, anche se il paese \u00e8 stato per secoli una zona di transito per molti popoli e godeva poche risorse economiche per via dell'agricoltura praticata quasi da tutti su piccola scala.\nImportante in chiave architettonica e storica \u00e8 la fortezza medievale di Maurocastro o Akkerman (espressione turca che sta per \"citt\u00e0 bianca\"), ora Bilhorod-Dnistrovs'kyj in Ucraina, in epoca rumena \"Cetatea Alb\u0103\" (che significa \"castello bianco\"), situata alla foce del fiume Dnestr verso il mar Nero. Diverse roccaforti furono costruite dai principi di Moldavia nel tentativo di resistere alle invasioni dei tartari sul Dnestr a Chotyn, Soroca, Orhei e Tighina, cos\u00ec come contro i turchi a Kilija, sul Danubio.\nDi rilevanza archeologica sono i reperti risalenti alla cultura Kurgan rinvenuti nella Bessarabia meridionale. Nei tumuli alti fino a 30 m i cavalieri degli sciti seppellivano i loro capi insieme ad alcuni cavalli con numerose decorazioni. Delle due sezioni del vallo di Traiano lunghe 120\u00a0km (inferiore e superiore), di epoca romana, sopravvivono ancora mura alte cinque metri in alcuni punti. Importanti chiese rupestri e monasteri vennero costruite tra il XII e il XVII secolo e alcune sculture sono visibili lungo le rive dello Dnestr e del R\u0103ut. In una roccia alta circa 100 m a \u021aipova, nel distretto di Rezina, esistono 19 grotte tra loro collegate tra loro che ospitano un insieme di celle eremitiche, un campanile e una chiesa. Nel monastero di Saharna, situato sempre nel distretto di Rezina, si rintracciano tracce di scalfittura su una roccia risalenti al II secolo a.C. Altre localit\u00e0 di interesse risultano le rovine di Orheiul Vechi, ovvero la vecchia Orheiul, situata nel distretto di Orhei, che risalgono al periodo tartaro (XIV secolo), sono associata all'Orda d'Oro e ad oggi godono del riconoscimento di patrimonio dell'umanit\u00e0 assegnato dall'UNESCO nel 2017. Si crede che questo sia il punto pi\u00f9 occidentale in cui si insediarono stabilmente in massa i tartari: la capitale Shehr al-Jadid si trovava in tale area.\nMusei.\nTra i principali centri di cultura della regione figurano il museo regionale della Bessarabia, il museo nazionale di etnografia e storia naturale situato nella capitale moldava e il museo dedicato ai tedeschi bessarabiani e della Dobrugia.\nSociet\u00e0.\nEvoluzione demografica.\nCome imposto dalle autorit\u00e0, i gruppi etnici abitavano inizialmente ciascuno in villaggi separati nel XIX secolo. Tra i coloni tedeschi, all'inizio si rintracciava anche una separazione in insediamenti luterani e cattolici. Nel XX secolo, l'unit\u00e0 etnica o linguistica al 100% o quanto meno vicina non esisteva pi\u00f9 nei piccoli centri, sebbene la maggior parte di essi risultasse ancora abitata da un nucleo prevalente: nelle citt\u00e0 pi\u00f9 grandi viveva una popolazione mista e multiculturale. La relazione tra i diversi gruppi etnici fu in genere pacifica, anche se i matrimoni incrociati avvenivano di rado a causa delle diverse appartenenze linguistiche e religiose.\nEbrei.\nCaterina II aveva costretto quasi tutti gli ebrei russi a reinsediarsi nelle province occidentali nel 1791, creando gli shtetl. La sua politica fu in sostanza portata avanti dagli zar successivi, rendendo la Bessarabia parte della \"zona di residenza\" dopo la presa di potere russa del 1812. Tuttavia, si confer\u00ec uno status autonomo fino al 1835, ragion per cui le normali discriminazioni legali russe non divennero l\u00ec vigenti (si pensi al divieto di acquistare terreni). Un altro gruppo di immigrati semiti era costituito da coloro che provenivano dalla Germania e dalla Polonia, la maggior parte dei quali si esprimevano in yiddish: l'afflusso fu tale che presto in Bessarabia si contava circa il 40% di ebrei. Nei decenni successivi, i vantaggi legali diminuirono in maniera graduale; ad ogni modo, alcune esenzioni permasero fino alla completa abolizione della discriminazione dopo la Rivoluzione d'ottobre del 1917, a causa della posizione favorevole ai margini dell'Impero russo.\nDopo l'assassinio dello zar riformista Alessandro II nel 1881, suo figlio Alessandro III reintrodusse le vecchie restrizioni con le Leggi di maggio. Esclusa la Bessarabia, dove i russi non erano la maggioranza della popolazione, si verificarono pogrom in tutto il sud dell'impero, generando un aumento dell'emigrazione degli ebrei. Solo il 6 aprile 1903 un primo pogrom coinvolse anche Ki\u0161inev, occasione durante la quale morirono 47 persone, fomentato tra l'altro dal direttore dell'unico giornale locale, il \"Bessarabez\" (\u0411\u0435\u0441\u0441\u0430\u0440\u0430\u0431\u0435\u0446\u044a): l'analisi storiografia indica che vi fu una certa premeditazione. La reazione alla documentazione di questo incidente nella stampa mondiale fu feroce, anche all'interno della Russia: fu una petizione statunitense allo zar nel luglio 1905, sebbene questa non ebbe alcun effetto sulle sue politiche. Per via della grande risonanza che ebbe l'evento, Haim Nachman Bialik scrisse diverse liriche, tra cui la famosa \"Be-Ir ha-Haregah\" (\"Nella citt\u00e0 del massacro\"). Nel 1905 si verific\u00f2 un altro pogrom con 19 morti. Durante la seconda guerra\nmondiale, sotto l'occupazione tedesco-rumena, si perpetrarono numerosi massacri delle comunit\u00e0 ebraiche; man mano che il conflitto procedeva, i sopravvissuti furono deportati in marce della morte verso il Governatorato di Transnistria occupata dalla Romania per poi venire trucidati in loco.\nBulgari.\nSingole famiglie bulgare giunsero gi\u00e0 alla fine del XVIII secolo come migranti nella Bessarabia meridionale, nel Bud\u017eak, per trovare protezione dagli sconfinamenti del pasci\u00e0 Osman Pasvandoglu. Gruppi pi\u00f9 numerosi migrarono dopo la conquista russa del 1812, stabilendosi a ovest vicino alla citt\u00e0 di Bolgrad e sulle terre abbandonate dai tartari nel sud. Nel 1819 i 24.000 bulgari che vivevano nel paese ottennero la possibilit\u00e0 di autogovernarsi e beneficarono dello status di coloni. Un'ondata maggiore di rifugiati si stabil\u00ec in Bessarabia sulla scia della guerra russo-turca (1828-1829), quando intere zone della Tracia, a ovest e a sud dell'attuale citt\u00e0 di Burgas, furono spopolate e la popolazione fugg\u00ec con le truppe russe per sfuggire agli ottomani che avanzavano.\nMentre varie comunit\u00e0 si stanziarono in zone oggi facenti parte dell'Ucraina, in Dobrugia, situata al confine con i limiti sud-occidentali della Bessarabia, la situazione rimase caotica per via della contesa tra la Bulgaria e la Romania, poich\u00e9 quest'ultima voleva l'accesso al mar Nero e in quanto vi abitavano sia bulgari che rumeni. I bulgari bessarabi furono interessati da tale conflitto, ma anche dal Movimento per l'indipendenza e dalla rivolta d'aprile del 1876 avvenuta in funzione anti-ottomana. Durante l'insurrezione, Hristo Botev, un bulgaro che viveva in Bessarabia, prese possesso di un'imbarcazione sul Danubio e intervenne nei combattimenti contro gli ottomani con altri 200 bulgari in esilio. Al contempo, nell'aprile 1877, lo zar Alessandro II dichiar\u00f2 guerra all'impero ottomano allo scopo di \"liberare i bulgari e gli altri popoli balcanici\", evento che alla fine port\u00f2 all'indipendenza della Romania.\nTedeschi.\nGli emigranti tedeschi, definiti nel paese dallo zar nel 1813 come colonizzatori, vissero in Bessarabia tra il 1814 e il 1940 dedicandosi perlopi\u00f9 all'agricoltura. In 125 anni di insediamento, avevano ampliato il numero originale di 24 colonie madri a pi\u00f9 di 150 insediamenti teutonici bessarabi. Il numero di circa 9.000 immigrati decuplic\u00f2 e and\u00f2 anche oltre, raggiungendo nel giro di poco pi\u00f9 di un secolo le 93.000 persone. I privilegi inizialmente concessi, compreso l'autogoverno attraverso il \"Comitato del Benessere\" con sede a Odessa, andarono ritirati intorno al 1870, con l'abolizione dello status di colono. In gran parte a causa dell'introduzione del servizio militare, molti emigrarono nell'America del Nord e del Sud (soprattutto nel Nord e Sud Dakota, in Canada, in Argentina e in Brasile).\nQuando nel giugno 1940, come risultato del patto Molotov-Ribbentrop la Bessarabia fin\u00ec occupata dall'Unione Sovietica, si verific\u00f2 un reinsediamento di quasi tutti i \"Volksdeutschen\" che vivevano l\u00ec in direzione della Germania nazista. Nel settembre 1940, un accordo speciale di reinsediamento fu concluso con l'Unione Sovietica proprio in riferimento a tale gruppo etnico. L'organizzatore di questa campagna sotto lo slogan \"Heim ins Reich\" (ovvero \"tornare nel Reich\") era la Direzione generale del benessere dei tedeschi etnici. Dopo aver soggiornato nei campi per un massimo di due anni, i reinsediati ricevettero delle fattorie nella Polonia occupata dal 1941-1942, rimpiazzando i proprietari polacchi espulsi dai militari tedeschi. Quando l'Armata Rossa arriv\u00f2 nel 1944, i tedeschi di Bessarabia fuggirono verso ovest: tra coloro che scapparono vi erano i genitori del futuro presidente federale della Germania Horst K\u00f6hler.\nGagauzi.\nOggi, circa 175.000 gagauzi di fede ortodossa vivono nel sud della Moldavia sul suolo dell'ex Bessarabia nella repubblica autonoma di Gagauzia con capoluogo Comrat. I loro antenati erano probabilmente i cumani, il ramo occidentale dei kip\u010daki che vivevano nel settore orientale della penisola balcanica. Nel XIII secolo, si convertirono temporaneamente al cattolicesimo e, poco dopo, i cumani a nord del Danubio si fusero con i rumeni: tra il 1812 e il 1845, i nomadi gagauzi migrarono dalla Dobrugia e dall'attuale Bulgaria orientale verso il Bud\u017eak, in localit\u00e0 come Avdarma, Comrat, Congaz, Tomai e Ci\u0219michioi, e in parte pi\u00f9 a est in direzione della Crimea. Nel 1906, i gagauzi diedero vita una propria entit\u00e0 statale, la Repubblica di Comrat, durata per\u00f2 solo sei giorni (6-12 gennaio).\nCitt\u00e0 e aree urbane.\nEsclusa la capitale bessarabica Chi\u0219in\u0103u, non si riscontravano in passato insediamenti significativi, essendo la popolazione perlopi\u00f9 dedita all'agricoltura. Sulla scia dei secoli trascorsi sotto gli ottomani, il sistema del bazar fece per\u00f2 la sua comparsa in zona, favorendo la realizzazione di mercati cittadini. In molte localit\u00e0 si erano costituite aree di mercato su larga scala e alcuni toponimi nel sud lasciano trapelare chiaramente l'influenza dei turchi e dei tatari: si pensi ad Akkerman (turco per \"fortezza bianca\"), Bender (\"la porta\", oggi Tighina), Tatarbunar, Ismail, Tuzla, Kubey, Manuk-Bey.\nUna volta passato in mano ai russi, Ki\u0161inev, come era chiamata a Mosca, non godeva di una buona reputazione nei primi decenni dopo la sua conquista, venendo considerata un campo di trasferimento punitivo per detenuti e ribelli. Un giovane Aleksandr Pu\u0161kin, inviato a Ki\u0161inev come traduttore dal 1820 al 1823, scrisse della citt\u00e0:\nA partire dal 1834, un poderoso piano di sviluppo urbano cerc\u00f2 di conferire a Ki\u0161inev una struttura architettonica secondo i canoni imperiali con strade ampie e lunghe: malgrado questo, la popolazione preferiva ancora risiedere nella campagne. Gli agglomerati pi\u00f9 estesi avevano solo un carattere semi-urbano come comuni di mercato. I villaggi dei coloni, ad esempio Wessela Dolyna, sorsero come centri localizzati a ridosso delle strade e, per questo, si comprende come la loro estensione superava alcuni chilometri.\nI centri pi\u00f9 popolosi nel 1937 erano:\nAltri insediamenti degni di nota risultavano Orhei, Chilia, Comrat, Tusly, Cahul, Leova, Bolgrad e V\u00e2lcov, i quali erano attivi soprattutto come citt\u00e0 mercato con un massimo di 15.000 abitanti.\nEconomia.\nAgricoltura.\nLa ricchezza della Bessarabia era determinata dalla terra nera, ricca di humus e fertile, con un \u010dernoz\u00ebm fino a 1,5 m, che permetteva una coltivazione ad alto rendimento di vino, grano, miglio, mais e frutta. Trattandosi di un paese perlopi\u00f9 dedito all'agricoltura, la Bessarabia esportava soprattutto vino, frutta (meloni e zucche), verdura, tabacco, grano e lana, che proveniva dal diffuso allevamento di pecore, soprattutto della Karakul a lana fine (la pelle di agnello \u00e8 conosciuta come \"bessarabica\"). Anche oggi, i prodotti agricoli sono di grande importanza: si pensi, a titolo di esempio, che per la Moldavia nel 2000 questi rappresentavano circa il 40% del prodotto interno lordo e due terzi di tutte le esportazioni.\nI prodotti di esportazione venivano trasportati dai contadini al porto del mar Nero di Odessa (Ucraina). Tuttavia, dopo l'annessione alla Romania (1918), le vendite attraverso l'allora sovietica Odessa furono perse e anche le vendite all'Unione Sovietica soffrirono molto. Una piccola compensazione per questo fu la vendita di colture oleaginose e di soia a prezzi fissi all'Impero tedesco negli anni '30. In termini di bestiame, il bestiame era pi\u00f9 comune dei cavalli. I contadini moldavi usavano i buoi come animali da tiro per coltivare i loro campi, i contadini tedeschi di Bessarabia usavano solo i cavalli.\nCome risultato della povert\u00e0 delle fonti di energia, la produzione commerciale e industriale esisteva solo per le necessit\u00e0 locali, principalmente per le attrezzature agricole. Tra le risorse minerarie presenti in zona si ritrovavano soprattutto nitrati e marmo; inoltre, si procedeva in passato all'estrazione di sale marino nelle lagune simili a liman del mar Nero.\nTrasporti.\nDal XIII secolo al XIV secolo, la Repubblica di Genova e la Repubblica di Venezia si contesero la supremazia nel commercio del mar Nero. Uno degli obiettivi principali riguardava l'importazione di prodotti alimentari da l\u00ec all'Italia settentrionale, ma la rotta attraverso le acque marine appariva precipua anche perch\u00e9 rappresentava la sezione occidentale della via della Seta: solo la conquista della Crimea da parte dell'Impero ottomano nel 1475 pose definitivamente fine alla contesa. Posti di commercio furono stabiliti sulla coste delle odierne Romania e Ucraina, come la fortezza di Bilhorod-Dnistrovs'kyj, battezzata \"Maurocastro\", e sui fiumi. Cos\u00ec, i genovesi mantennero un posto commerciale non fortificato nel profondo entroterra di Tighina. (o Benderi) sul Dnestr. Anche nei secoli successivi, quando Tighina appartenne al Principato di Moldavia, la citt\u00e0 preserv\u00f2 il suo ruolo commerciale del mar Nero.\nLa rete stradale del paese \u00e8 rimasta sempre sottosviluppata e ci\u00f2 ostacol\u00f2 lo sviluppo economico. Nel 1930 si contavano 800\u00a0km di strade asfaltate e 7.000 in terra battuta, percorribili solo con tempo asciutto. Il primo collegamento ferroviario colleg\u00f2 la capitale regionale Ki\u0161inev con l'Impero russo nel 1871; quando la Bessarabia pass\u00f2 dalla Russia alla Romania nel 1918, la rete ferroviaria totale, lunga 1.300\u00a0km, fu cambiata dallo scartamento largo russo allo scartamento standard dell'Europa centrale. Questo passo fu invertito con l'incorporazione nell'Unione Sovietica. Il traffico marittimo era in gran parte fermo, anche se il paese era circondato dalle acque del Prut, del Dnestr e del Danubio, oltre ad avere una parte del Mar Nero. Il Prut, navigabile di 200\u00a0km, era percorso da una media di 26 chiatte nel 1920. La navigazione sul Dnister, lungo i suoi circa 700\u00a0km, fu paralizzata dopo il 1918 a causa della situazione delicata del confine tra la Romania e l'Unione Sovietica."}
{"id": "385182", "revid": "22475", "url": "https://it.wikipedia.org/wiki?curid=385182", "title": "Dialoghi (Seneca)", "text": "Con il titolo complessivo di Dialoghi (lat. \"Dialogi\" o \"Dialogorum libri XII\") \u00e8 conosciuto un insieme di opere del filosofo latino Lucio Anneo Seneca.\nConsiderazioni generali.\nA dispetto di tale denominazione (di certo molto antica perch\u00e9 gi\u00e0 utilizzata da Quintiliano), non si tratta di veri e propri dialoghi, poich\u00e9 il filosofo costituisce la voce narrante in prima persona senza che nella trattazione vi siano interventi diretti n\u00e9 di sostenitori n\u00e9 di contraddittori delle tesi esposte nei dialoghi. L'unica eccezione \u00e8 rappresentata dal \"De tranquillitate animi\", in cui Seneca immagina un colloquio fra s\u00e9 e l'amico Sereno. \nIl confronto con il precedente letterario latino di dialogo filosofico, le ciceroniane \"tusculanae disputationes\", rende subito evidente la differenza tra la forma dialogica pienamente rispettata dall'illustre predecessore e la forma adottata di dialogo da Seneca, diversa perch\u00e9 diverso era il modello greco di trattazione filosofica a cui Seneca si rifaceva. \nInfatti la classica forma dialogica presente in Platone era andata via via disseccandosi, riducendosi in molte trattazioni filosofiche ad accenni a un avversario ipotetico con espressioni fisse quali: \u00abqualcuno dir\u00e0\u00bb \u00abtu dici\u00bb \u00abtu dirai\u00bb, dopo cui di solito si esponeva in breve e in modo pi\u00f9 vivace, grazie all'artificio retorico del finto contraddittore, una tesi da confutare.\nQuesta forma riduttiva e schematizzata di dialogo trova la sua espressione pi\u00f9 efficace nella \"\u03b4\u03b9\u03b1\u03c4\u03c1\u03b9\u03b2\u03ae\" [diatrib\u00e9 o diatriba] cinico-stoica, sorta di predica o pi\u00f9 pacatamente di conferenza popolare, rivolta cio\u00e8 a un largo pubblico inesperto di filosofia, in cui alla trattazione sistematica d'un tema o problema filosofico-morale si sostituiva l'esortazione e l'invito ad accettare o abbandonare certi comportamenti che la sommaria dimostrazione di quel tema indicava come buoni o come cattivi. Erano pertanto opere brevi, sciolte e libere da una disposizione rigorosa degli argomenti, vivaci e addirittura, nei cinici soprattutto, violente nell'esposizione del tema, che deliberatamente piuttosto che alla ragione degli ascoltatori si rivolgevano di preferenza al sentimento, alla loro natura predisposta a seguire presumibilmente il bene e fuggire il male. E ampio spazio in quest'opera di accattivarsi e impressionare il sentimento era dato agli esempi da seguire o da fuggire tratti dalla storia e dalla vita di uomini famosi.\nVa aggiunto peraltro che questo stile filosofico incontrava singolarmente quello delle declamazioni retoriche dell'et\u00e0 imperiale fino a Nerone, che, abbandonata la \"concinnitas\" ciceroniana della perfetta disposizione degli argomenti e dell'esatto equilibrio degli ampi periodi dove il pensiero era ben bilanciato nei precisi incastri di frasi principali e subordinate, preferiva invece una pi\u00f9 libera disposizione degli argomenti per associazione d'idee o d'immagini e periodi pi\u00f9 brevi e distaccati tra loro, dove il chiaroscuro delle singole frasi che si susseguivano trovava la sua conclusione nella \"sententia\", la concisa e sentenziosa frase finale che illuminava e metteva in rilievo, per la memoria, il concetto principale da ritenere. Non \u00e8 dunque solo curiosit\u00e0 aneddotica che buona parte di questo gusto retorico sia giunto a noi nella raccolta di \"Controversiae\" e \"Suasoriae\" fatta da Seneca padre, colui cio\u00e8 che per motivi di carriera politica distolse i figli dalla filosofia e li avvi\u00f2 allo studio e alla pratica della retorica. Ci\u00f2 che naturalmente in queste brillanti ma un po' vacue esercitazioni Seneca per\u00f2 non poteva trovare era la seriet\u00e0 d'intenti e la profondit\u00e0 d'indagine che una \"\u03b4\u03b9\u03b1\u03c4\u03c1\u03b9\u03b2\u03ae\" aveva. Invero questa fusione di stile nervoso e di contenuto filosofico poteva trovarla solo in essa.\nOra non c'\u00e8 dubbio che i Dialoghi di Seneca risentano fortemente di questa forma espositiva della filosofia greca di mezzo \u2013 cio\u00e8 dopo il periodo classico di Socrate, Platone e Aristotele \u2013 e che molti dei dialoghi senecani sono delle \u03b4\u03b9\u03b1\u03c4\u03c1\u03b9\u03b2\u03ae adattate a un pubblico e interlocutori romani. Del resto i circoli filosofici che Seneca frequent\u00f2 giovane coltivavano, nella loro accentuazione dei problemi morali, soprattutto questo genere di trattazione filosofica, spesso in forma direttamente orale, come si addice a una predica appunto. \nIl termine greco per\u00f2 si acclimer\u00e0 a Roma nella traslitterazione latina di \"diatr\u012dba\" solo pi\u00f9 tardi \u2013 il primo a usarlo pare sia stato Aulo Gellio \u2013 e fu Seneca stesso probabilmente a dare a queste sue opere il nobile termine di \"Dialogi\". Del resto l'uso e l'adattamento che Seneca ne fa comportano parecchie differenze rispetto alla \"\u03b4\u03b9\u03b1\u03c4\u03c1\u03b9\u03b2\u03ae\" greca. Intanto Seneca usa come interlocutori reali, non ipotetici, persone della sua cerchia, in questo similmente alle lettere epicuree, da cui oltre che esortarli pu\u00f2 cercare sostegno e appoggio alle sue tesi morali che spesso adombrano la giustificazione filosofica di precisi comportamenti pubblici che il filosofo teneva in quel torno di tempo. E la stretta, e a volte contraddittoria, dipendenza delle opere e dell'azione di Seneca \u00e8 parte non secondaria del suo fascino. Tutti gli interlocutori poi sono \"equites\" (cavalieri) o appartenenti a classi alte della societ\u00e0 romana. Ci\u00f2 che dar\u00e0 all'esposizione di Seneca, pur mantenendo spesso il vigore e la forza satirica dei modelli originali, un tono meno basso e volutamente volgare, urtante addirittura che invece era proprio della predica popolare cinica. Seneca inoltre, sulla scia delle opere filosofiche di Cicerone, romanizzer\u00e0 molti degli \"exempla\", cio\u00e8 dei comportamenti esemplari pro o contro una certa tesi morale, traendoli dalla storia romana anche recente, in cui spesso riverser\u00e0 i suoi odi e le sue amicizie e stime verso figure note con cui ebbe a che fare. Infine molto tipiche di Seneca e dei suoi gusti sono le citazioni, anche queste adattate spesso al significato che a Seneca interessava dare, sparse di poeti: l'amato Virgilio soprattutto e l'\u201cimmaginifico\u201d Ovidio, che aveva anticipato in et\u00e0 augustea certi gusti \u201cbarocchi\u201d, sdegnosi della classica misura cio\u00e8, che fiorirono nell'et\u00e0 neroniana.\nUn po' diverse, avendo caratteristiche proprie, sono le tre \"Consolationes\", che mantengono per\u00f2 la forma schematica di dialogo nel rivolgersi alla persona che si cerca di consolare e confortare nel dolore, e lo scopo principale d'esortazione ad abbandonare un certo comportamento falsamente morale per un altro moralmente corretto. Ad ogni modo se \"dialogi\" \u00e8 termine gi\u00e0 senecano e del suo tempo, e se queste opere hanno caratteristiche di forma, di stile e d'argomento \u2013 morale \u2013 consimili, la loro compilazione in un unico volume e l'ordine che l\u00ec vi hanno, \u00e8 difficile e si tende a escludere che sia opera di Seneca. Quanto all'ordine di composizione, che a grandi tratti \u00e8 possibile ricostruire, esso \u00e8 importante per la stretta connessione, gi\u00e0 indicata, tra l'opera scritta e il momento in cui viene scritta, riflettendosi nelle singole opere l'atteggiamento e la disposizione psicologica di Seneca nei confronti del potere e della societ\u00e0 di Roma che egli aveva in quel dato momento. L'importanza dell'insieme dei \"Dialogi\" perci\u00f2 sta anche nel fatto che la loro composizione, attraversando tutta l'altalenante vita e carriera pubblica di Seneca, ci permette di avere uno sguardo sull'animo e i suoi cambiamenti del grande filosofo a seconda delle alterne fortune politiche.\nI \"Dialogi\" di Seneca sono dieci, distribuiti in dodici libri:\n\"De providentia\".\nSeneca sostiene che sono gli uomini a chiamare le avversit\u00e0, che in realt\u00e0 sono delle prove degli dei con le quali mettono a dura prova la morale, in maniera positiva. Di conseguenza il saggio accetter\u00e0 le sventure con animo lieto: in caso contrario, avr\u00e0 sempre la possibilit\u00e0 di ricorrere al suicidio per salvare la propria virt\u00f9. \n\"De brevitate vitae\".\nL'argomento trattato \u00e8 il tempo e l'uso che dovrebbe farne il \"sapiens\" (il saggio). Nonostante tutti si lamentino della brevit\u00e0 della vita, infatti, questa \u00e8 lunga a sufficienza \"per la realizzazione delle cose pi\u00f9 grandi\"; agli uomini sembra breve perch\u00e9 essi ne sprecano gran parte in futili occupazioni. Ed ecco perch\u00e9 il filosofo incita gli uomini della \" turba\", della plebaglia pi\u00f9 infima, di coloro che inutilmente vivono ricercando qualcosa che non gli appartiene, li incita a considerare con maggior acume la qualit\u00e0, non la quantit\u00e0, della vita trascorsa. Anche in quest'opera Seneca non rinuncia al suo oramai consueto carattere parenetico.\n\"De vita beata\".\nSostiene che la vita vera \u00e8 quella rivolta alla pratica della virt\u00f9: il piacere, invece, non pu\u00f2 procurare la felicit\u00e0, non \u00e8 infatti in grado di procurare all'uomo l'autosufficienza, a differenza di quanto sostengono i seguaci di Epicuro, che identificano il sommo bene con il piacere. \u00c8 un dialogo che Seneca scrisse per difendersi dalle accuse di incoerenza tra la filosofia da lui predicata e la vita del lusso e nelle ricchezze alla quale non fu mai capace di rinunciare. Seneca \u00e8 pronto a riconoscere che proprio questa \u00e8 la sua condizione di vita, ma rivendica per s\u00e9 il diritto di continuare a predicare quei nobili principi, anche se non \u00e8 in grado di praticarli.\n\"De otio\".\nRisale ai tempi del ritiro di Seneca dalla vita politica, e a noi giunto mutilo dell'inizio e della fine. Seneca difende il diritto per il saggio a non impegnarsi nella vita pubblica e a rifugiarsi nella contemplazione, in piena coerenza con i principi dello stoicismo: in tal modo egli fonde la concezione stoica dell\"'otium\" con quella epicurea.\n\"De tranquillitate animi\".\nIl \"De tranquillitate animi\" \u00e8 dedicato all'amico Sereno. Nell'opera Seneca indica i modi per raggiungere la tranquillit\u00e0 dell'animo: dalla moderazione alla parsimonia, dall'impegno in favore della collettivit\u00e0 all'accettazione con animo sereno delle avversit\u00e0 e della morte. La parte pi\u00f9 interessante dell'opera \u00e8 quella che riguarda la partecipazione alla vita politica: secondo Seneca la filosofia stoica impone al sapiente di occuparsi attivamente delle vicende dello stato, anche se ci\u00f2 ostacola il raggiungimento dell'equilibrio interiore; il rifugio nell\"'otium\" \u00e8 consentito soltanto nei momenti avversi all'esercizio dei doveri politici, oppure al termine della vita, quando si \u00e8 gi\u00e0 dedicata tutta l'esistenza al bene dello stato.\n\"De constantia sapientis\".\nSeneca intende dimostrare la veridicit\u00e0 del paradosso stoico, secondo il quale il saggio non pu\u00f2 essere toccato n\u00e9 da danni, n\u00e9 da offese, perch\u00e9 \u00e8 protetto dalla sua virt\u00f9, che lo rende invulnerabile di fronte ai colpi del destino. Il motivo dell'imperturbabilit\u00e0 del saggio \u00e8 condotto ai limiti estremi e illustrato col ricorso a esempi di uomini famosi per la loro straordinaria virt\u00f9, fra i quali spicca Catone (detto l'Uticense).\n\"De ira\".\nL'argomento centrale \u00e8 la collera incontrollata, caratteristica del tiranno, di colui, che non pone nessun limite alla sua \"sete\" di potere. Propone due tipi d'imperatori: il tiranno (rappresentato da Caligola), il cattivo principe privo di moderazione e di autocontrollo e del tutto indifferente agli effetti dei propri atti sui sudditi, e il buon imperatore (rappresentato da Augusto, esempio di saggezza e di moderazione). Redatto dopo la morte di Caligola, sembra voler suggerire al nuovo imperatore di esercitare il potere con moderazione e ragione.\n\"Consolatio ad Marciam\".\nIl dialogo \u00e8 rivolto alla persona di Marcia, figlia di Cremuzio Cordo, storico del tempo di Tiberio. Seneca rivolge alla donna questo dialogo per consolarla della morte del figlio, avvenuta tre anni prima. Trovano ampio spazio al suo interno motivi convenzionali della topica consolatoria: la morte \u00e8 inevitabile; la morte non \u00e8 un male, ma una tappa obbligatoria della vita; la morte \u00e8 un distacco benefico dagli affanni della vita umana."}
{"id": "385183", "revid": "695564", "url": "https://it.wikipedia.org/wiki?curid=385183", "title": "Eoni (Final Fantasy)", "text": ""}
{"id": "385185", "revid": "1904508", "url": "https://it.wikipedia.org/wiki?curid=385185", "title": "Casato di Braganza", "text": "La Casa reale di Braganza (in portoghese: \"Casa Real de Bragan\u00e7a\") \u00e8 la dinastia che govern\u00f2 il regno del Portogallo dal 1640 al 1836 e l'impero del Brasile dal 1822 al 1889. \nDeriva dalla casa reale d'Aviz, che govern\u00f2 il Portogallo dal 1385 al 1580. Fra le pochissime dinastie di sempre ad avere il Trattamento d'onore, fra alcuni suoi discendenti, di \"Sua Altezza Imperiale e Reale\". \n\u00c8 stata sostituita dalla casa reale di Braganza-Sassonia-Coburgo-Gotha.\nStoria.\nOrigini.\nIl primo duca di Braganza fu Alfonso, conte di Barcelos, figlio naturale del re Giovanni I, nobilitato nel 1442 da re Alfonso V del Portogallo, suo nipote. Fu il terzo ducato del paese, dopo quelli di Viseu e Coimbra.\nAscesa.\nPresto la dinastia di Braganza divenne la pi\u00f9 potente del regno, in conseguenza delle politiche di arricchimento del primo duca, Alfonso, che godette sempre del favore regio sotto i regni di suo padre e del suo fratello minore, il re Edoardo. Quando a sei anni divenne re il figlio di quest'ultimo con il nome di Alfonso V, egli fu uno dei pi\u00f9 ascoltati consiglieri, venendo in contrasto con il proprio fratello Pietro, duca di Coimbra, da cui nacque una vera e propria guerra civile. Dom Pedro fu sconfitto e ucciso nella battaglia di Alfarrobeira nel 1449.\nNella successiva generazione il potere della casata fu contenuto dal re Giovanni II che aveva un alto concetto del potere regio e non poteva accettare lo sviluppo di un potere in grado di competere con questo entro i propri stessi confini.\nIl terzo duca, Ferdinando II di Braganza, spos\u00f2 Isabella, nipote di Edoardo e sorella di Manuele I, legando cos\u00ec la casa di Braganza nella successione al trono. Tuttavia, il suo potere ed i suoi intrighi lo portarono alla rovina: nel 1483 fu giustiziato nella piazza di \u00c9vora per tradimento, a causa di una lettera scritta al re di Castiglia, e le sue terre e ricchezze furono incamerate dal sovrano, che, inoltre, ne esili\u00f2 l'erede, Giacomo in Castiglia. Il suo successore, il re Manuele I era zio di Giacomo e nel 1550 richiam\u00f2 il nipote in patria, restituendogli il titolo e parte delle terre. Il duca Giacomo fece costruire un monumentale palazzo a Vila Vi\u00e7osa, che diverr\u00e0 nel XVII secolo palazzo reale.\nIl sesto duca, Giovanni I spos\u00f2 la principessa Caterina di Guimar\u00e3es, figlia dell'infante Edoardo, e il suo successore Teodosio combatt\u00e9 a soli dieci anni nella battaglia di Alcazarquivir nel 1578.\nNel frattempo il regno portoghese era entrato in crisi. Il re Sebastiano I scomparve in Africa nel 1578 senza lasciare figli e la corona pass\u00f2 al prozio Enrico I, anziano cardinale e dunque anch'egli senza figli. La duchessa di Braganza era una possibile pretendente, attraverso suo padre, fratello di Enrico I, ma non fu tenuta in conto, in primo luogo perch\u00e9 donna; altri pretendenti erano Ranuccio I Farnese, duca di Parma ed il re Filippo II di Spagna, Questi non solo era il pi\u00f9 potente pretendente, ma era imparentato pi\u00f9 e pi\u00f9 volte con tutti gli ultimi sovrani portoghesi, ed in tal modo divenne re con il nome di Filippo I, stabilendo un'unione personale delle due corone. Il Portogallo da allora venne governato da vicer\u00e9 asburgici nominati da Filippo e dai suoi successori. Il duca Teodosio II di Braganza non solo non fece attivo reclamo delle sue pretese, ma anzi aiut\u00f2 Filippo II, ottenendone in cambio terre ed onori.\nRe del Portogallo e dell'Algarve e Imperatori del Brasile.\nDopo il 1640 la saggia politica della casa d'Aviz fu solo un ricordo: il paese fu oberato dalle tasse e i territori d'oltremare venivano lasciati sguarniti. Il re di Spagna Filippo IV, re di Portogallo con il nome di \"Filippo III\", perse dunque il supporto della maggioranza della nobilt\u00e0 portoghese e della potente gilda dei mercanti. Il Portogallo era sull'orlo della ribellione e si cerc\u00f2 un nuovo re, di stirpe portoghese. Fu scelto l'ottavo duca di Braganza, Giovanni II, che poteva rivendicare il regno da parte della nonna, la principessa Caterina e per via della sua discendenza dal quarto duca, nipote del re Manuele I.\nI ribelli chiesero al duca di capitanarli ma questi era un uomo privo di ambizioni, che non desiderava particolarmente regnare. La leggenda di corte racconta che fu forzato ad accettare dalla moglie, Luisa di Guzm\u00e1n, figlia del duca di Medina-Sid\u00f3nia, che sosteneva: \"Preferisco essere regina per un giorno che duchessa tutta la vita\". Il duca accett\u00f2 quindi di mettersi a capo della rivolta e quando questa termin\u00f2 vittoriosamente fu proclamato re di Portogallo con il nome di Giovanni IV il 1\u00ba dicembre del 1640.\nDopo l'accesso della casata al trono portoghese, il ducato fu legato alla corona e il titolo di duca di Braganza divenne quello tradizionalmente assegnato all'erede al trono.\nSotto i figli di Giovanni, Alfonso VI del Portogallo e Pietro II del Portogallo, le parti dei domini coloniali andate perse durante l'occupazione spagnola furono recuperate, ed aumentate, portante nuova ricchezza nel Portogallo.\nIl punto pi\u00f9 alto della dinastia dei Braganza fu sotto il lungo regno di Giovanni V (1706-1750), che govern\u00f2 con sfarzo e devozione. Il regno di suo figlio Giuseppe I fu funestato dal grande terremoto del 1755 che distrusse Lisbona, mentre Sebasti\u00e3o Jos\u00e9 de Carvalho e Melo, marchese di Pombal, diffondeva nel paese la filosofia illuminista. La fine del Settecento fu caratterizzata da stabilit\u00e0, grazie al governo di Maria I (1777-1816), che mise da parte il Pombal alla sua ascesa al trono. Nell'ultimo periodo della sua vita Maria manifest\u00f2 sintomi di follia, simili a quelli che poi avrebbe accusato anche Giorgio III del Regno Unito.\nNel 1807 i Braganza fuggirono nella loro pi\u00f9 grande colonia, il Brasile, poich\u00e9 il Portogallo era stato invaso dalle truppe napoleoniche. Qualche tempo dopo il loro arrivo, lo stato di questo paese mut\u00f2 per decreto reale, passando da essere una colonia portoghese a capitale del Regno Unito di Portogallo, Brasile e Algarve.\nNel 1821, Giovanni VI, che era succeduto alla madre Maria I nel 1816, torn\u00f2 in Portogallo, mantenendo ancora il Brasile come una colonia, nonostante la ribellione l\u00e0 si stesse gonfiando: il figlio Pietro, reggente in Brasile, parteggi\u00f2 per i ribelli, che lo proclamarono imperatore Pietro I del Brasile di un nuovo stato, finalmente indipendente.\nPietro govern\u00f2 il Brasile fino al 1831, quando abdic\u00f2 in favore di suo figlio Pietro II del Brasile per spostarsi in Portogallo per aiutare sua figlia Maria II.\nPietro II regn\u00f2 fino al 1889, quando la monarchia fu rovesciata dagli aristocratici contrari all'abolizione della schiavit\u00f9.\nIn Portogallo, Maria II, di sette anni, era sotto la reggenza dello zio paterno Michele del Portogallo, che l'avrebbe dovuta sposare alla sua maggiore et\u00e0: invece si proclam\u00f2 re, revoc\u00f2 la costituzione liberale di Giovanni VI e mand\u00f2 Maria II in esilio. L'imperatore Pietro torn\u00f2 dal Brasile, sbarc\u00f2 nelle Azzorre e dopo tre anni di guerra contro Michele I, vinse, bandendo il fratello nel 1834. Nel 1836, Maria II spos\u00f2 il principe Ferdinando di Sassonia-Coburgo-Gotha-Kohary.\nA Maria II successe nel 1853 il figlio Pietro V un riformatore, che mor\u00ec giovane. Gli successe il fratello Luigi I, scienziato dilettante, a cui successe il figlio Carlo I del Portogallo, considerato incompetente e amante della bella vita. Venne ucciso nel 1908 assieme a suo figlio, Luigi Filippo di Braganza. Divenne re il secondogenito, Manuele II, che nel 1910 perse il trono seguito ad un colpo di Stato militare.\nPretendenti.\nPortogallo.\nDopo la rivoluzione del 1910, Manuele II si trasfer\u00ec in Inghilterra, dove mor\u00ec nel 1932 senza figli; gli unici parenti vivi erano i discendenti di Michele I, l'usurpatore del 1826, che da allora reclamavano il trono. Negli anni venti costoro cercarono, invano, di essere riammessi nella successione dinastica da re Manuele II grazie ad un patto (\"Patto di Dover\") che non venne mai sottoscritto; in seguito tentarono un nuovo accordo (\"Patto di Parigi\"), similmente mai sottoscritto da re Manuele II, unico che avrebbe avuto il potere di riammettere nella successione dinastica i discendenti di Michele I, privato di diritti dinastici unitamente ai suoi discendenti in perpetuo. Re Manuele II mor\u00ec senza sottoscrivere nulla e Duarte Nuno di Braganza, nipote di Michele, continu\u00f2 comunque, anche senza ridinasticizzazione, come aveva fatto in precedenza, a pretendere il trono del Portogallo fino alla sua morte nel 1976 ; nel 1942 spos\u00f2 una pronipote di Pietro II del Brasile, unendo le due linee della casata.\nLa legge consuetudinaria portoghese, cos\u00ec come tutte le costituzioni scritte, ha sempre richiesto la nascita legittima come condizione necessaria per essere erede al trono e il decreto del 1834, ratificato dalle Cortes, dal monarca e dalla costituzione del 1838, specificamente esclude dalla successione l'ex sovrano Michele I e i suoi discendenti (fra cui Duarte Pio di Braganza \u00e8 l'attuale pretendente) dalla successione dinastica.\nNel 1950 il Portogallo abrog\u00f2 la legge d'esilio contro i Braganza e Duarte Nuno due anni dopo torn\u00f2 in patria: l'allora dittatore Salazar medit\u00f2 di ristabilire la monarchia, ma non lo fece. A Duarte Nuno \u00e8 succeduto come pretendente suo figlio, Duarte Pio di Braganza (nato nel 1945), che serv\u00ec nell'esercito portoghese, giur\u00f2 fedelt\u00e0 alla Repubblica, ma \u00e8 ancora riconosciuto come pretendente dalla maggior parte dei monarchici portoghesi. Nel 1995 ha sposato Isabel de Her\u00e9dia, una donna d'affari portoghese, in una cerimonia alla presenza del presidente della Repubblica e del primo ministro. \u00c8 stato attivo a favore dell'indipendenza di Timor Est dall'Indonesia.\nNegli anni cinquanta Maria Pia di Sassonia Coburgo Braganza si proclam\u00f2 duchessa di Braganza, sostenendo di essere figlia illegittima di Carlo I e legittima pretendente al trono .\nAttualmente le leggi dinastiche che regolano la linea di successione al trono del Portogallo portano ad indicare come capo della Real Casa del Portogallo Pedro Jos\u00e9 Folque de Mendo\u00e7a Rolim de Moura Barreto (nato nel 1958)\nBrasile.\nDopo il capo della casata, Isabella del Brasile, morta nel 1921 e che era stata anche reggente dell'Impero del Brasile, il pretendente al trono fu il figlio Pietro Enrico d'Orl\u00e9ans-Braganza.\nSimboli.\nSimbolo tradizionale del casato di Braganza \u00e8 sin dal XVII secolo una viverna di colore verde. In numerose rappresentazioni comuni al posto dell'animale mitologico \u00e8 stato utilizzato un dragone, la cui simbologia si ricollega alla figura di San Giorgio, santo patrono del Portogallo dal 1385.\nIn quanto rappresentativo della dinastia regnante, il simbolo pu\u00f2 essere rinvenuto in numerosi monumenti e siti storici portoghesi e brasiliani, quali il Palazzo imperiale a Rio de Janeiro o il Monumento all'Indipendenza del Brasile a San Paolo. Si pu\u00f2 inoltre trovare come elemento distintivo del cosiddetto Scettro del Dragone, simbolo del dominio coloniale portoghese.\nLa viverna \u00e8 stata talvolta usata anche come sostegno stemma ufficiale sia del ramo portoghese che di quello brasiliano della casata.\nA causa del legame di Pietro IV con la citt\u00e0 di Porto, all'interno della quale sopravvisse ad un lungo assedio, dal 1833, il dragone \u00e8 diventato simbolo distintivo anche della citt\u00e0. A tutt'oggi, il Futebol Clube de Porto riporta un dragone nel proprio stemma, ed i suoi giocatori sono soprannominati \"Os Drag\u00f5es\" (\"i Dragoni\"), nome che nel 2003 \u00e8 stato dato anche allo stadio cittadino."}
{"id": "385187", "revid": "297059", "url": "https://it.wikipedia.org/wiki?curid=385187", "title": "Concili di Costantinopoli dell'869-870 e dell'879-880", "text": "Il Concilio di Costantinopoli IV si tenne dal 5 ottobre 869 al 28 febbraio 870. Questo concilio, ritenuto ecumenico nella Chiesa cattolica, fu poi rifiutato dalla Chiesa ortodossa, nella quale alcuni considerano ecumenico un altro concilio, celebrato dieci anni dopo (879-880) sempre a Costantinopoli, con lo stesso numero IV. Anche se in generale gli ortodossi accettano come ecumenici solo sette concili.\nIl contesto storico.\nI dissidi nella Chiesa bizantina.\nLa fine dell'iconoclastia con il sinodo costantinopolitano dell'843 lasciava comunque strascichi polemici all'interno della Chiesa bizantina. Il nuovo patriarca Metodio (843-847) prefer\u00ec scegliere una linea pi\u00f9 morbida e moderata, evitando per esempio un'epurazione completa di quei vescovi che si erano compromessi con la politica iconoclastica precedente. Ma era sempre forte l'opposizione interna, dovuta a frange battagliere, anche se minoritarie, di iconoclasti e al partito degli zeloti, composto soprattutto da monaci, che criticava la politica liberale di Metodio.\nAlla morte di Metodio, l'imperatrice Teodora, reggente del figlio Michele III impose la scelta del monaco Ignazio come nuovo patriarca di Costantinopoli (847-858), senza attendere la regolare elezione del sinodo. Il nuovo patriarca, di propensioni rigoriste, non segu\u00ec la linea politica del suo predecessore alienandosi cos\u00ec le simpatie del partito moderato, che finora aveva sostenuto Metodio. Ignazio ben presto inizi\u00f2 a farsi nemici anche alla corte, e quando la sua protettrice Teodora cadde in disgrazia, con il colpo di Stato dell'856 (che port\u00f2 al potere il fratello di Teodora, Bardas), la vita del Patriarca fu sempre pi\u00f9 difficile, finch\u00e9 nell'858 fu rimosso dal trono patriarcale e confinato.\nLe modalit\u00e0 con cui Fozio accedette al suo primo patriarcato (858-867) sono oggetto di discussione fra gli storici: \u00e8 comunque caduta definitivamente l'accusa tradizionale che vedeva Fozio come un intruso. Ignazio acconsent\u00ec a dimettersi, a condizione che venisse riconosciuta la validit\u00e0 delle consacrazioni episcopali da lui effettuate. Fozio, che era un laico, ricevette in pochi giorni tutte le sacre ordinazioni e in seguito fu intronizzato. Ma ben presto le cose precipitarono. Il partito degli ignaziani, scontento delle prime mosse di Fozio, nel febbraio 859 destitu\u00ec Fozio e dichiar\u00f2 Ignazio unico legittimo patriarca. Fozio rispose a sua volta con un nutrito sinodo del marzo successivo, a cui parteciparono almeno 170 vescovi: questo sinodo dichiar\u00f2 illegittima l'elezione di Ignazio, avvenuta senza la regolare elezione sinodale, e lo si destitu\u00ec formalmente. Il governo di Bardas sostenne con la forza le deliberazioni del sinodo foziano contro Ignazio: ormai era evidente uno \"scisma interno alla Chiesa bizantina.\"\nL'intervento del papa.\nSolo dopo questi fatti Fozio si decise ad inviare agli altri patriarchi e a Roma le lettere della sua intronizzazione. La delegazione che port\u00f2 i documenti a Roma present\u00f2 al papa Niccol\u00f2 I anche una lettera dell'imperatore in cui Michele III chiedeva al Papa di inviare legati a Costantinopoli per un concilio che eliminasse gli ultimi resti dell'iconoclastia. Il papa accett\u00f2 le credenziali di Fozio ed invi\u00f2 i suoi legati a Costantinopoli non solo per il concilio, ma anche per esaminare da vicino la questione di Ignazio, su cui il Papa avocava a s\u00e9 ogni decisione. Il sinodo si riun\u00ec nella chiesa degli Apostoli a Costantinopoli fra l'aprile e l'agosto 861 alla presenza di pi\u00f9 di trecento vescovi; i legati pontifici, certi dell'invalidit\u00e0 dell'elezione di Ignazio, si pronunciarono per la sua destituzione, oltrepassando in questo modo gli ordini ricevuti da Roma; fu ribadita inoltre la condanna dell'iconoclastia; ma il sinodo non accondiscese alle richieste del Papa di veder restituita alla Sede romana la giurisdizione ecclesiastica sull'Illiria (e con essa riconosciuta l'importante missione presso i Bulgari), che era stata sottratta arbitrariamente un secolo prima.\nIl Papa venne a conoscenza del sinodo e delle sue decisioni da tre gruppi distinti di persone: dai suoi legati, da un'ambasciata inviata da Ignazio, e da una lettera ufficiale di Fozio. Inoltre Ignazio si rec\u00f2 lui stesso dal papa a Roma. E contro ogni aspettativa Niccol\u00f2 I, in un sinodo lateranense dell'agosto 863, destitu\u00ec Fozio, dichiar\u00f2 nulla la deposizione di Ignazio e (dopo due anni) pun\u00ec i legati pontifici per non aver rispettato i suoi ordini, facendosi corrompere. Uno scambio di lettere tra l'imperatore Michele III e Niccol\u00f2 I, al di l\u00e0 del linguaggio duro e sprezzante, mostra in modo sintomatico la progressiva estraneit\u00e0 tra Roma e Costantinopoli, che si pone ormai non pi\u00f9 solo sul piano ecclesiastico, ma anche su quello politico e culturale. Niccol\u00f2 I rintuzzava, nella sua risposta, gli attacchi dell'imperatore alla lingua latina, ritenuta barbara; insisteva sui diritti della Chiesa romana, gi\u00e0 definita come \u00abla prima e la maestra di tutte le chiese\u00bb; affermava la superiorit\u00e0 del Papa sul concilio ecumenico. Il Papa per\u00f2 non chiudeva tutte le porte, poich\u00e9 si dichiarava disponibile a riesaminare la disputa tra Fozio e Ignazio. Ma le cose non andarono come il Papa sperava.\nLa questione bulgara.\nNell'863 \u00e8 un anno decisivo per la missione presso gli slavi, quando Cirillo e Metodio partirono per l'evangelizzazione della Grande Moravia. L'anno seguente il \"khan\" di Bulgaria Boris si convertiva al cristianesimo ed accettava l'invio di missionari bizantini. In seguito, fra l'865 e l'866 egli insistette perch\u00e9 la Chiesa bulgara diventasse autonoma da Costantinopoli e dotata di un proprio patriarca. Ma la risposta negativa di Fozio, port\u00f2 Boris a rivolgere la medesima richiesta al papa di Roma, sottoponendogli nello stesso tempo una serie di 106 quesiti sorti in seguito all'evangelizzazione.\nIl papa invi\u00f2 due vescovi con le puntuali risposte alle questioni bulgare; i successi ottenuti dai missionari latini furono tali da spingere Boris a far richiesta formale perch\u00e9 uno di questi fosse eletto patriarca di Bulgaria.\nI successi della missione romana preoccuparono seriamente le autorit\u00e0 bizantine ed innescarono una nuova controversia, che si aggiunse a quella della disputa tra Fozio e Ignazio. Infatti, nelle risposte ai quesiti posti dai bulgari, i latini avevano criticato, con parole e giudizi irriguardosi, le usanze dei riti orientali, e soprattutto avevano citato l'aggiunta del \"Filioque\" al Credo.\nLa caduta di Fozio.\nLa questione bulgara diede a Fozio l'occasione di scrivere una lettera ai patriarchi orientali per un'apologia della tradizione dogmatica e disciplinare della Chiesa bizantina contro le innovazioni latine; affiora in questo momento l'accusa di eresia a proposito del \"Filioque\". In questo modo cercava di screditare la Chiesa occidentale e sollecitare la solidariet\u00e0 di tutta la Chiesa orientale. Inoltre cerc\u00f2 l'appoggio delle autorit\u00e0 bizantine e di coloro che in Occidente, per motivi politici, erano critici nei confronti della linea politica di Niccol\u00f2 I.\nForte di queste premesse, fra agosto e settembre 867, il Patriarca convoc\u00f2 a Costantinopoli un grande sinodo, presieduto dagli imperatori Michele III e Basilio I, che segn\u00f2 la rottura formale tra Costantinopoli e Roma: con un gesto che nessuno aveva mai osato fare finora, Fozio fece scomunicare e deporre Niccol\u00f2 I.\nMa le decisioni conciliari non sortirono effetti laceranti, perch\u00e9 fatte alla vigilia di importanti cambiamenti politici. Infatti, poche settimane dopo la fine del concilio, il 23 settembre 867 Basilio I fece uccidere Michele III (dopo aver fatto uccidere in precedenza Barda), diventando unico imperatore. Fin dall'inizio, per cercare legittimazione al colpo di mano che l'aveva portato al potere, cerc\u00f2 appoggio presso quegli ambienti che erano stati all'opposizione sotto il regime precedente (gli ignaziani) e cerc\u00f2 di migliorare le relazioni con Roma. Tutto questo port\u00f2 alla caduta di Fozio e al reintegro di Ignazio nei suoi antichi diritti di patriarca. Basilio I ed Ignazio, scrivendo poi al Papa per comunicargli il mutamento verificatosi, richiesero l'invio di legati pontifici per un concilio ecumenico che avrebbe dovuto tenersi a Costantinopoli.\nQuesto \u00e8 l'intricato contesto storico dei due concili svolti a Costantinopoli nell'869-870 e nell'879-880, il primo non dogmatico, ove le questioni dogmatiche (il \"Filioque\"), mischiate a quelle disciplinari (la disputa Ignazio-Fozio) e politiche (la questione bulgara) sono solo pretestuose. Infatti non verranno discusse ma solo usate.\nIl Concilio di Costantinopoli dell'869-870.\nGli antefatti.\nGli antefatti immediati al concilio lasciano intravedere elementi di tensione fra Roma e Costantinopoli. Nel giugno 869, in un sinodo tenuto da Adriano II a San Pietro in Roma, si precisava il pensiero di Roma in merito a Fozio e ai suoi sostenitori: l'ex patriarca e tutti coloro che erano stati ordinati da lui vennero deposti, mentre coloro che erano stati ordinati in precedenza da Ignazio e poi avevano aderito a Fozio potevano essere riammessi solo sottoscrivendo un \"Libellus satisfactionis\". Insomma, Roma si poneva come ultima istanza in materia di fede, disciplina e comunione ecclesiale.\nOvviamente le condizioni poste da Roma non erano fatte per piacere a Costantinopoli, e nemmeno a Basilio I, la cui politica tendeva invece ad un atteggiamento moderato e di clemenza verso i seguaci di Fozio per evitare un ulteriore irrigidimento. Invece, nell'ottica di Roma il concilio avrebbe dovuto semplicemente ratificare le decisioni prese a San Pietro.\nLa prima parte del concilio (ottobre-novembre 869).\nIl Concilio si apr\u00ec il 5 ottobre 869 alla presenza di soli 5 metropoliti e 7 vescovi (poich\u00e9 erano stati ammessi solo i vescovi rimasti fedeli a Ignazio), ma con i delegati dei patriarchi di Antiochia e Gerusalemme (quelli di Alessandria arriveranno solo alla nona sessione).\nNel suo discorso inaugurale, l'imperatore Basilio I, desideroso di giungere ad un compromesso accettabile da tutti, annunci\u00f2, contro le pretese romane, che fosse nuovamente esaminato il caso di Fozio e dei suoi sostenitori. Dopo che i presenti approvarono il \"Libellus satisfactionis\", decisero che non si poteva giudicare Fozio senza convocarlo in assemblea e sentirlo direttamente.\nDopo che nella seconda sessione (7 ottobre) furono ammessi al concilio, dietro l'accettazione del \"Libellus satisfactionis\", i vescovi ordinati da Ignazio ma poi passati dalla parte di Fozio, nella quarta sessione (18 ottobre), fu fatta richiesta formale di audizione di Fozio, dietro minaccia dei legati imperiali di non sottoscrivere gli atti sinodali. I legati papali sono costretti a cedere. Nelle sessioni del 20 e del 25 ottobre, mentre Fozio si chiude nel silenzio, i suoi sostenitori si lanciano in un'accorata difesa del suo operato e si scagliano soprattutto contro il \"Libellus satisfactionis\", ritenuto umiliante.\nQuesto per\u00f2 non cambi\u00f2 i rapporti di forza interni al concilio, cosicch\u00e9, al termine della sesta sessione (25 ottobre), Fozio e i suoi sostenitori furono condannati, conformemente ai desideri di Roma, nella sessione successiva (29 ottobre) vennero deposti e anatematizzati, e nell'ottava sessione (5 novembre) gli atti del concilio dell'867 furono bruciati, cos\u00ec come gli scritti di Fozio contro Roma.\nLa seconda parte del concilio (febbraio 870).\nDopo di che il concilio venne sospeso per tre mesi. Si ignorano i motivi, ma le tensioni suscitate dal \"Libellus satisfactionis\" ebbero la loro parte: la maggior parte dell'episcopato bizantino era a favore di Fozio e si sentiva mortificato dall'atteggiamento di Roma, a tal punto che alcuni vescovi che avevano firmato il \"Libellus\" cercarono di impadronirsene per distruggerlo.\nIl concilio si riapr\u00ec con la nona sessione il 12 febbraio 870; il numero dei partecipanti era salito a 67 e tra questi anche i legati del patriarca di Alessandria, che aderirono subito alle decisioni gi\u00e0 prese dal concilio. La sessione conclusiva (28 febbraio), con circa 103 padri conciliari, si svolse alla presenza di ospiti di rilievo: vi era un'ambasciata di Ludovico II di Germania, di cui faceva parte anche Anastasio Bibliotecario; e una legazione di Boris di Bulgaria che rimise in tavola la questione della giurisdizione ecclesiastica nel proprio territorio.\nIn questa cornice il concilio procedette ai suoi atti finali: furono approvati il tradizionale pronunciamento di fede e \"26 canoni\" di interesse dogmatico e disciplinare.\nIl Concilio di Costantinopoli dell'879-880.\nGli antefatti.\nIl Concilio dell'869-870 poggiava su basi fragili. Aveva infatti riscosso consensi troppo ristretti nell'episcopato bizantino. Inoltre all'indomani del concilio i legati dei patriarcati orientali, scelti dall'imperatore Basilio I come arbitri nella questione bulgara, assegnarono a Costantinopoli la giurisdizione sulla Chiesa bulgara, suscitando l'ira e lo smacco per i legati papali. Per cui, anche se non subito, il patriarca Ignazio procedette alla consacrazione di un arcivescovo e di una decina di vescovi per la Bulgaria.\nPapa Adriano II venne a conoscenza degli atti del concilio grazie alla traduzione latina di Anastasio Bibliotecario, poich\u00e9 gli atti in greco erano andati perduti nel viaggio marittimo di ritorno. Il papa rispose all'imperatore con una lettera del novembre 871, nella quale formalmente confermava il concilio, anche se protestava per la decisione presa circa la Bulgaria. Il concilio fu ben presto ritenuto a Roma come l'ottavo ecumenico (cos\u00ec anche in una lettera di papa Giovanni VIII dell'875), mentre a Costantinopoli la sua autorit\u00e0 cominci\u00f2 a vacillare gi\u00e0 dall'871, poich\u00e9 la causa di Fozio aveva molti sostenitori. Questo preoccup\u00f2 il governo di Bisanzio, che voleva invece una definitiva rappacificazione. Tale politica fu perseguita nel decennio seguente il concilio: cos\u00ec esponenti foziani furono inviati nella missione bulgara; lo stesso Fozio fu richiamato a corte dove divenne precettore per i figli dell'imperatore. Ci fu pure una rappacificazione fra i due antichi avversari, cos\u00ec che, alla morte di Ignazio nell'ottobre 877, su richiesta dell'imperatore, Fozio sal\u00ec al trono patriarcale di Costantinopoli, per un suo secondo mandato. Poco prima Basilio I si era rivolto a Roma pregando papa Giovanni VIII di inviare legati per un concilio di pacificazione definitiva della Chiesa bizantina.\nQuando i due legati papali giunsero a Costantinopoli si trovarono di fronte Fozio e non pi\u00f9 Ignazio. Dovettero perci\u00f2 chiedere nuove istruzioni a Roma, mentre Basilio I e Fozio chiedevano al Papa di riconoscere il patriarca ed accoglierlo nella sua comunione. Papa Giovanni VIII, che tra l'altro aveva bisogno dell'aiuto bizantino contro gli attacchi dei Saraceni, si decise nell'agosto 879 ad accettare le richieste di Costantinopoli, ma a due condizioni: Fozio avrebbe dovuto chiedere perdono per la scomunica e la sua condotta passata, e la giurisdizione sulla Bulgaria avrebbe dovuto passare a Roma. Chiaramente queste richieste non potevano essere del tutto accettate da Costantinopoli, ma nella traduzione greca delle lettere papali questi punti furono mitigati.\nSvolgimento del concilio.\nIl concilio si svolse nella chiesa di Santa Sofia tra il 17 novembre 879 e il 13 marzo 880. All'inizio vi parteciparono 378 vescovi, per la maggior parte foziani, i 2 legati del papa di Roma e quelli del patriarca di Gerusalemme. Al concilio non partecip\u00f2 l'imperatore, e la presidenza fu affidata a Fozio, cos\u00ec come al Concilio di Nicea II era spettata al patriarca Tarasio.\nNei discorsi iniziali si invitava il papa a dissociarsi da quelli che ancora mantengono un atteggiamento scismatico (gli ignaziani irriducibili) col pretesto della passata condanna di Fozio e si invitavano perci\u00f2 i legati papali a fare opera di convincimento presso questi. Pur non rifiutando il principio secondo cui Roma era il centro della comunione ecclesiale, si voleva soprattutto la restaurazione dell'unit\u00e0 all'interno della Chiesa di Costantinopoli. I legati papali a loro volta ribadirono la posizione di Roma, ossia che la riabilitazione di Fozio spettava al Papa e che sulla Bulgaria il papa avanzava giuste pretese. Su quest'ultima questione il Patriarca di Costantinopoli mostr\u00f2 la sua buona volont\u00e0 dichiarando di non aver intrapreso in quelle terre nessun'azione ufficiale.\nComunque gi\u00e0 al termine della prima sessione Fozio ricord\u00f2 come negli ultimi tempi si era riconciliato con Ignazio e sottoline\u00f2 l'insistenza con cui l'imperatore l'aveva pregato di riprendere il suo posto. In questo modo il patriarca ottenne il consenso dei legati papali alla sua reintegrazione, mentre da entrambe le parti si passava sotto silenzio il concilio di dieci anni prima.\nLe deliberazioni del concilio furono sottoscritte da tutti nella sessione del 26 gennaio 880, con la riabilitazione di Fozio. Irrisolta rimase la questione bulgara, anche perch\u00e9 ora il khan Boris, desideroso d'una Chiesa autonoma, si oppose anche all' intromissione di Roma. I legati papali furono i primi ad apporre la firma alle decisioni conciliari, che di fatto abrogavano quelle dell'869-870, ed approvarono anche il pronunciamento di fede conciliare che, dopo aver confermato tutte le definizioni precedenti, vietava ogni mutamento, aggiunta o sottrazione al Simbolo niceno-costantinopolitano. Era comunque un primo avvertimento contro il \"Filioque\", anche se Roma in quell'epoca non l'aveva ancora fatto proprio. Ma la questione dogmatica non vi veniva esaminata (lo sar\u00e0 secoli dopo nel Concilio di Firenze).\nPapa Giovanni VIII ratific\u00f2 le deliberazioni del concilio dell'879-880, anche se non poteva essere pienamente soddisfatto, soprattutto dell'operato dei suoi legati, su cui manifest\u00f2 delle riserve. Ma per la pace della Chiesa prefer\u00ec accettare il concilio; cosa che non fecero i suoi successori, che poi nel 1014 su insistenza imperiale adottarono il \"Filioque\" e non riconobbero mai la legittimit\u00e0 di Fozio. Questi comunque cadde una seconda volta in disgrazia, fu deposto dal seggio patriarcale di Costantinopoli nell'886 da Leone VI e fin\u00ec i suoi giorni in un monastero armeno nell'893.\nLe sorti dei due concili.\nDue concili con esiti non solo diversi, ma opposti fra loro; due concili che, dal punto di vista strettamente formale, alla luce dei criteri del Niceno II (vedi Concilio ecumenico) si possono entrambi qualificare come ecumenici; anzi squalificare. Due concili ecumenici che per la prima volta poi non affrontavano problemi dogmatici, ma personali: caratteristiche che creano un \"unicum\" nella storia della Chiesa.\nLa ricezione dei due concili come \"ecumenici\" fu diversa in Occidente ed in Oriente. In Occidente il concilio ecumenico rester\u00e0 quello dell'869-870, anche se la sua affermazione non \u00e8 immediata. Il perdurare, soprattutto nella Chiesa franca, delle difficolt\u00e0 a recepire come ecumenico il Concilio di Nicea II, ostacol\u00f2 il riconoscimento del successivo concilio dell'869-870. E se inizialmente a Roma questo concilio fu ritenuto ecumenico, non cos\u00ec in seguito, se \u00e8 vero che, per esempio, nella bolla di scomunica del patriarca Michele I Cerulario del 1054 non si fa alcuna menzione ad un ottavo concilio ecumenico. Il suo riconoscimento definitivo \u00e8 inevitabilmente legato alla progressiva separazione fra Chiese orientali e Chiesa romana, che trova proprio nel 1054 un suo punto decisivo.\nIn Oriente il concilio dell'869-870 cadde sotto la condanna di quello dell'879-880, e cos\u00ec i suoi atti furono distrutti e i suoi canoni non vennero accolti in nessuna collezione locale. La propensione di accettare il concilio dell'879-880 come ottavo ecumenico non \u00e8 comunque nemmeno unanime nelle Chiese orientali."}
{"id": "385191", "revid": "2220771", "url": "https://it.wikipedia.org/wiki?curid=385191", "title": "Assicurazioni Generali", "text": "Le Assicurazioni Generali (comunemente note come Gruppo Generali) sono una compagnia di assicurazione italiana. I suoi mercati principali sono l'Europa occidentale, l'America settentrionale e l'Estremo Oriente. \u00c8 la pi\u00f9 grande compagnia italiana di assicurazioni, terza europea per fatturato dopo Allianz ed AXA.\nLa societ\u00e0 \u00e8 quotata alla Borsa di Milano e rientra nell'indice FTSE MIB della stessa Borsa.\nStoria.\nSotto gli Asburgo.\nLa \"Imperial Regia Privilegiata Compagnia di Assicurazioni Generali Austro-Italiche\" \u00e8 stata fondata nella citt\u00e0 di Trieste il 26 dicembre 1831. L'aggettivo \"Generali\" indicava il fatto che la compagnia si occupasse di ogni ramo assicurativo: marittimo, incendi, vita, grandine. Promotore ne fu Giuseppe Lazzaro Morpurgo. Il capitale sociale era di due milioni di fiorini, ripartito su di un azionariato abbastanza ampio e rappresentativo dei vari gruppi economici triestini.\nIl suo simbolo fu quindi l'aquila asburgica, essendo Trieste austriaca dal 1382 al 1918.\nLa divisione di Venezia adott\u00f2 invece il Leone di San Marco. La terza direzione territoriale era a Milano.\nLa presenza in molti mercati fu fin dall'inizio una caratteristica del gruppo, vista la storica vocazione commerciale sia di Trieste che di Venezia. Nel primo decennio di vita la rete delle agenzie si espanse fino a coprire tutti gli stati italiani, le principali citt\u00e0 dell'impero ed i principali porti europei.\nFino al 1847 la figura pi\u00f9 importante della compagnia fu quella di Gianbattista de Rosmini, che era ne anche il maggior azionista.\nFra i primi eventi indennizzati vi fu l'incendio del 1836 del Teatro La Fenice di Venezia, che essendo assicurato presso le Generali, ricevette una somma con cui fu pagata la ricostruzione.\nNel 1848, in seguito ai moti risorgimentali l'aggettivo \"Austro-Italiche\" fu eliminato dalla ragione sociale e la compagnia divenne per antonomasia le Assicurazioni Generali.\nNel 1856 le Generali erano diventate la maggiore compagnia assicurativa dell'Impero austriaco. L'anno successivo furono quotate alla Borsa di Trieste.\nDopo l'Unit\u00e0 d'Italia la direzione veneziana delle Generali divenne la pi\u00f9 grande compagnia assicurativa del nuovo regno.\nAlla direzione della filiale italiana era stato dalla fondazione al 1875 Samuele Della Vida, una delle figure pi\u00f9 significative della storia aziendale.\nDal 1877 al 1920 la compagnia fu gestita dalla forte personalit\u00e0 di Marco Besso, che nel 1877 venne nominato segretario generale della societ\u00e0; nel 1885 ricevette l'incarico di direttore generale fino alla nomina di presidente quando fu ripristinata la carica nel 1909.\nSotto la sua guida la compagnia assunse una dimensione internazionale, con l'apertura di agenzie nel Mediterraneo, a San Pietroburgo e Varsavia, nelle Americhe, in Estremo Oriente, e la fondazione di consociate come la \"Erste Allgemeine Schaden- und Unfallversicherung\" di Vienna, la \"Generala\" in Romania, l\"Anonima Grandine\" (fondata dal Comm. Pio Alessandro Pontremoli) e l\"Anonima Infortuni\" a Milano.\nQuesta \u00e8 anche l'epoca della costruzione delle prestigiose sedi come il palazzo di piazza della Signoria a Firenze (1871), il palazzo in piazza Duca degli Abruzzi a Trieste (1886), il palazzo di piazza Cordusio a Milano (1899), il palazzo di piazza Venezia a Roma, quello di piazza Solferino a Torino. Nel 1914 vennero ristrutturate le Procuratie Vecchie, sede della direzione di Venezia.\nDurante la prima guerra mondiale, che oppose l'Italia all'Austria-Ungheria, la tradizionale autonomia della sede veneziana rispetto a quella triestina fece s\u00ec che la compagnia fosse divisa in due sul piano operativo, ed insieme evitasse di prendere posizioni politiche che avrebbero potuto comprometterla.\nIl periodo italiano.\nNel 1920 divenne presidente Edgardo Morpurgo. Sotto la sua guida si ha un'ulteriore espansione internazionale della compagnia: nel 1924, anche a causa della divisione dell'Impero austroungarico, ormai contava otto direzioni all'estero e sessanta succursali ed agenzie in trenta paesi; nel 1935 le consociate erano ventinove in Europa, quattro nelle Americhe, due in Africa e una in Asia. In questi anni l'immagine della societ\u00e0 \u00e8 curata da Marcello Dudovich. Fra gli acquisti di questo periodo c'\u00e8 l'Alleanza Assicurazioni, fondata nei primi del novecento da Enrico Pontremoli e Evan George Mackenzie.\nIl rapporto con il Fascismo fu costruttivo fino alla met\u00e0 degli anni trenta, mentre precipit\u00f2 con l'avvento delle leggi razziali.\nNel primo secolo di attivit\u00e0, le Assicurazioni Generali si erano consolidate ed espanse anche grazie alla presenza determinante di azionisti e dirigenti di origine ebraica, dai Morpurgo ai Maurogonato, dai Levi Della Vida ai Treves de' Bonfili.\nProprio un Morpurgo era presidente nel 1938 e fu invitato a dimettersi ancor prima delle, peraltro imminenti, \"leggi razziali\", in occasione della visita di Benito Mussolini a Trieste e a cedere la presidenza a Giuseppe Volpi di Misurata.\nDi fatto in questo periodo le Generali furono guidate dall'amministratore delegato Gino Baroncini, fascista, che permise la continuit\u00e0 gestionale senza traumi. I dipendenti ebrei furono aiutati a trovare nuove occupazioni e furono trasferiti all'estero.\nBaroncini guid\u00f2 il gruppo nei difficilissimi anni che videro la guerra, le occupazioni tedesca, jugoslava e poi l'amministrazione britannica-americana del Territorio Libero di Trieste, seguite dall'esproprio delle succursali nei paesi dell'Est, sotto le presidenze di Antonio Cosulich (1943-1948) e di Mario Abbiate (1948-1954).\nSeguiranno le presidenze di Mario Tripcovich e di Camillo Giussani. Fra il 1960 ed il 1968 fu presidente Gino Baroncini, nell'azienda dal 1937, che fu il presidente del boom. In questi anni, nel 1963, la filiale francese delle Generali, \"Concorde\", facendo propria un'intuizione di Pierre Desnos, fond\u00f2 Europ Assistance.\nDal 1968 al 1979 fu presidente Cesare Merzagora, il quale ristruttur\u00f2 l'azienda in modo pi\u00f9 efficiente e trasparente.\nGli successe, fino al 1990, Enrico Randone.\nNel 1990 fu inaugurata anche la nuova sede operativa di Mogliano Veneto.\nNel 1988 Generali si rafforz\u00f2 in Francia acquistando una partecipazione nella Compagnie du Midi.\nNel 1989 Generali diventa azionista del gruppo francese AXA Midi (nata per riunire le partecipazioni nel settore assicurativo di AXA e di Compagnie du Midi). La partecipazione si esercita grazie al possesso del 40% di Societ\u00e0 di Partecipazioni AxaGenerali, a sua volta azionista di AXA con il 40% circa.\nNel 1990 AXA Midi si fonde in AXA S.A.S. con Generali sempre azionista con il 40% del capitale sociale della holding di controllo del gruppo francese. Nel 1996, tuttavia, Generali sceglie di vendere il pacchetto azionario, per ottenere liquidit\u00e0 necessaria per l'acquisto di INA Assitalia amministrata da Roberto Pontremoli. Si crede che questa scelta sia stata presa dopo pressioni dello Stato Italiano, ma anche a causa dell'assenza di strategie comuni con i partner Mutuelle Axa, AXA S.A. e Finaxa per lo sviluppo di AXA.\nDopo l'acquisizione dell'INA Assitalia nel 2000, ci fu quella della Toro Assicurazioni nel 2006.\nNel 2010 le Assicurazioni Generali, secondo la rivista Fortune 500, si sono posizionate al terzo posto in scala globale dopo AXA e ING Group per volumi d'affari gestiti. La presenza capillare in Italia ed i grandi investimenti effettuati all'estero hanno giocato favorevolmente nella crisi finanziaria mondiale del 2008, rendendo Assicurazioni Generali uno dei gruppi assicurativi pi\u00f9 efficienti e saldi nel mondo; inoltre la capitalizzazione di borsa, al prezzo indicativo di 15 euro, rende la compagnia tra le prime al mondo per valorizzazione.\nGruppo.\nLa sede del gruppo Generali si trova a Trieste, mentre la direzione per l'Italia si trova a Mogliano Veneto, precedentemente situata in piazza San Marco a Venezia. Il top management \u00e8 formato da Gabriele Galateri di Genola (presidente da aprile 2011), Philippe Donnet (Group CEO), Luigi Lubelli (CFO).\nIl gruppo \u00e8 presente in 65 paesi e si colloca al primo posto in Italia, Austria ed Israele e fra i primi in Germania, Francia, Spagna e Cina.\nFanno parte del gruppo Generali le seguenti compagnie assicurative italiane:\nAzionariato.\nL'azionariato al 28 gennaio 2022 \u00e8 il seguente :\nThe Human Safety Net.\n\u00c8 la fondazione, creata nel 2017, che si occupa di iniziative a favore delle persone svantaggiate e la cui missione \u00e8 \"liberare il potenziale delle persone che vivono in condizioni di vulnerabilit\u00e0 affinch\u00e9 possano migliorare le condizioni di vita delle loro famiglie e comunit\u00e0\".\nCollabora con circa 50 enti, tra ONG e imprese sociali, per portare avanti i suoi programmi che operano su tre linee principali: famiglie, rifugiati e neonati.\nCuriosit\u00e0.\nNelle Assicurazioni Generali lavor\u00f2, dopo essersi laureato in Giurisprudenza nel 1906, dal 1907 al 1908 il celebre scrittore Franz Kafka, prima di ammalarsi di tubercolosi che ne caus\u00f2 la morte il 3 giugno 1924.\nMichele Besso, nipote del presidente di Assicurazioni Generali Marco Besso, fu amico intimo di Albert Einstein e venne anche citato da quest'ultimo nell'articolo in cui present\u00f2 la teoria della relativita speciale.\nNel 1988 \u00e8 stato conferito alle Assicurazioni Generali il premio San Giusto d'Oro dai cronisti del Friuli Venezia Giulia."}
{"id": "385192", "revid": "767487", "url": "https://it.wikipedia.org/wiki?curid=385192", "title": "Eccezzziunale... veramente", "text": "Eccezzziunale... veramente \u00e8 un film del 1982 di Carlo Vanzina, interpretato da Diego Abatantuono. La pellicola racconta la vita calcistica di tre tifosi: il milanista Donato, l'interista Franco e lo juventino Tirzan.\nTrama.\nLa storia vede come protagonisti Felice La Pezza, soprannominato Tirzan, un camionista pugliese tifoso della Juventus, Franco Alfano, un venditore d'autoveicoli milanese tifoso dell'Inter, e Donato Cavallo, un acceso tifoso del Milan a capo di un gruppo di ultr\u00e0.\nDurante una domenica di campionato, Tirzan viene fermato a bordo del suo camion da due poliziotti, uno romanista e l'altro fiorentino, e ne nasce subito una discussione a sfondo calcistico, mentre Donato si scontra in metropolitana con degli ultr\u00e0 interisti dopo che il Milan ha perso il derby: Sandrino, il loro capo, durante lo scontro scivola su una buccia di banana e cade a terra senza sensi; Donato pensa di essere stato lui a colpirlo. Franco \u00e8 invece molto felice dopo una notte di baldoria, ma deve tornare a casa dalla moglie e, soprattutto, da una suocera che non sopporta. Tuttavia una gradita sorpresa lo aspetta: un tredici al Totocalcio. Franco si ribella ai parenti insultando le due donne e se ne va. Il tredici da oltre ottocento milioni di lire \u00e8 in realt\u00e0 uno scherzo degli amici del bar, ma Franco intanto si d\u00e0 alla bella vita: lascia il lavoro e a suon di cambiali compra una nuova macchina.\nTirzan deve partire per un trasporto in Romania ma chiede ad un collega detto \"lo Slavo\", che deve invece andare a Parigi, di scambiarsi i camion in modo che Tirzan possa approfittare della vicinanza per fare un salto in Belgio a vedere la partita di Coppa dei Campioni della Juventus contro l'Anderlecht, e l'altro possa andare in Romania dalla sua fidanzata. Donato va all'ospedale a trovare il \"nemico\" interista, che, a seguito del trauma, ha perso la parola e la memoria. Qui il milanista conosce la fidanzata di Sandrino, Loredana, che detesta il mondo del calcio; Donato se ne innamora a prima vista, e finge di essere d'accordo con lei, riuscendo a conquistarla.\nFranco ha gi\u00e0 speso molto in alberghi e oggetti costosi, e gli amici non sanno pi\u00f9 come dirgli la verit\u00e0. Massimo grazie all'aiuto di una telecamera confessa lo scherzo \"eccezzziunale\" e Franco \u00e8 in preda al panico. Tirzan viene derubato del camion a Parigi ed \u00e8 costretto a rinunciare alla partita. Donato torna da Loredana, che \u00e8 in ospedale da Sandrino, ma la donna ha i sensi di colpa: litigano e allora Donato, credendo che la storia con Loredana sia finita, torna a fare l'ultr\u00e0, proprio nella settimana della partita con la Juventus. Loredana per\u00f2 ha seguito Donato e lo invita a casa sua, spiegandogli che con Sandrino \u00e8 una storia finita e che si \u00e8 innamorata di lui.\nTirzan e il commissario di polizia trovano fortunosamente il camion, che rimane tuttavia danneggiato. Gli amici di Franco, pentiti, cercano di farlo rappacificare con la famiglia. Franco ha bisogno di sessanta milioni per coprire i debiti, e un allibratore gli consiglia di recuperare i soldi scommettendo clandestinamente su una vittoria dell' nella prossima giornata di campionato. Franco e gli amici scommettono venti milioni, offrendo, a titolo di garanzia, il bar di Massimo ed un anno di stipendio degli altri.\nSfortunatamente l'avversario dell'Avellino \u00e8 proprio la loro amata Inter. Per facilitare le cose partono per Avellino con l'intenzione di minacciare l'arbitro della partita Micich\u00e9 (che da una foto risulta pelato). Tirzan intanto torna in Italia per ridare il camion allo Slavo e per non perdersi Milan-Juventus del giorno dopo. Donato non perderebbe la stessa partita per niente al mondo ma Loredana, sentendosi tradita, telefona a casa di lui e tenta il suicidio mediante barbiturici. Viene portata in ospedale, salvata e messa vicino a Sandrino. Loredana si sveglia e Donato, accorso al suo capezzale, cerca inutilmente una scusa per andare allo stadio.\nTirzan arriva dallo slavo, che lo perdona, ma una brutta sorpresa lo attende: il suo mezzo \u00e8 praticamente distrutto. Poco prima dell'inizio di Avellino-Inter, Franco e i suoi amici rapiscono l'arbitro, ed entrano con lui negli spogliatoi: sfortunatamente per\u00f2 sbagliano persona, e scoprono che l'uomo da loro rapito \u00e8 in realt\u00e0 il commissario Patan\u00e9, responsabile della sicurezza dello stadio. Il commissario non prende provvedimenti per non perdersi la partita, ma intima a loro di tornare immediatamente a Milano. Tirzan, sicuro di aver perso il lavoro, abbandona sull'autostrada quello che resta del camion e va in taxi allo stadio a partita gi\u00e0 iniziata: acquista un biglietto falso di tribuna numerata da un bagarino, si mette a litigare con il vero proprietario del tagliando e poi viene portato via.\nAll'ospedale Donato teme il confronto imminente con Sandrino, ma improvvisamente l'uomo inizia a parlare, affermando di aver sempre simulato lo stato di incoscienza, e smascherando Donato, che scappa finalmente allo stadio. Tirzan viene fatto sedere al posto del sindaco, proprio accanto all'Avvocato Gianni Agnelli, che riesce a conquistare con le sue battute.\nAlla fine della partita, vinta dalla Juventus con un gol di Pietro Paolo Virdis, Loredana perdona Donato e si fidanza definitivamente con lui a condizione per\u00f2 che non vada pi\u00f9 in trasferta. Franco e i suoi amici perdono la scommessa perch\u00e9 l'Inter vince 5-0 con l'Avellino, ma non si scoraggiano, e fanno una nuova scommessa giocandosi il bar e sessanta milioni sull'Inter campione d'Italia (non facendoci sapere se la scommessa andr\u00e0 a buon fine). Tirzan diventa invece il nuovo autista del pullman della Juventus.\nPersonaggi.\nDonato Cavallo.\nDonato \u00e8 un giovane che vive insieme ai genitori e ai numerosi fratelli nella periferia di Milano. \u00c8 il capo ultr\u00e0 del Milan, detto \"Ras della Fossa\". Dopo un derby perso, ha una colluttazione con Sandrino il Mazzuolatore, capo ultr\u00e0 dell', il quale finisce accidentalmente in coma. Donato, preso dal rimorso, va a trovarlo in ospedale e conosce la sua fidanzata, Loredana, che finir\u00e0 per innamorarsi di lui.\nFranco Alfano.\nFranco \u00e8 un bontempone, malsopportato da moglie e suocera, che bighellona tutto il giorno con gli inseparabili amici Massimo, Teo e Ugo. Questi, per fare uno scherzo all'apparenza innocuo, un giorno fanno credere a Franco di aver vinto al Totocalcio: preso dall'ebrezza, l'uomo scappa di casa, si licenzia dal lavoro e comincia a fare pazze spese. Quando gli amici, in preda ai sensi di colpa, gli rivelano la verit\u00e0, Franco \u00e8 distrutto oltrech\u00e9 alle prese con i tanti debiti accumulati. Per recuperare i soldi, il gruppo decide di scommettere al Totonero sull'improbabile vittoria dell' contro l'; per maggiore sicurezza provano anche a minacciare l'arbitro dell'incontro, ma uno scambio di persona vanifica i loro piani.\nTirzan.\nTirzan \u00e8 un camionista pugliese tifoso sfegatato della Juventus, che per assistere alla partita dei bianconeri contro l'Anderlecht scambia il suo camion con un collega diretto a Parigi. Nella capitale francese per\u00f2 il camion gli viene rubato e l\u00ec per lui iniziano le disavventure.\nRiferimenti calcistici.\nTre le partite del campionato 1981-1982 alle quali si fa riferimento nel film e che risultano corrette:\nAltre partite che vengono citate nel film risultano invece non rispondenti alla realt\u00e0:\nProduzione.\nIntervistato a \"Stracult\" nel 2005, il produttore Claudio Bonivento dichiar\u00f2 che il film avrebbe dovuto prevedere quattro episodi con Carlo Verdone, Massimo Troisi, Roberto Benigni e Diego Abatantuono. I primi tre rifiutarono, e cos\u00ec Enrico Vanzina decise di concentrare la trama del film in tre episodi con all'interno i personaggi di Abatantuono.\nCast.\nI tre amici interisti di Franco (Teo Teocoli, Ugo Conti e Massimo Boldi), cos\u00ec come lo stesso Diego Abatantuono, sono in realt\u00e0 tutti tifosi milanisti.\nL'attore che interpreta Sandrino (Renato D'Amore), doppiato con accento lombardo da Luigi Montini, \u00e8 in realt\u00e0 romano e tifoso giallorosso.\nDistribuzione.\nCome consuetudine per molti film comici italiani del periodo, all'epoca venne realizzata una versione televisiva pi\u00f9 lunga della pellicola, che veniva trasmessa in tre serate distinte (prevalentemente da Italia 1), ciascuna dedicata a uno dei tre personaggi, della durata di circa 40 minuti ciascuno, senza intrecciare le storie e con molte scene in pi\u00f9.\nPer celebrarne il trentennale, mercoled\u00ec 19 dicembre 2012 il film \u00e8 stato proiettato in alcune decine di cinema italiani in una nuova versione digitalizzata in alta definizione.\nSequel.\nDopo ventiquattro anni, Carlo ed Enrico Vanzina riprendono i personaggi e il tema del tifo calcistico che ebbe tanto successo negli anni 1980. Il film, uscito nel 2006, \u00e8 intitolato \"Eccezzziunale veramente - Capitolo secondo... me\", con Diego Abatantuono, Anna Maria Barbera, Sabrina Ferilli e Carlo Buccirosso.\nVersione televisiva.\nNella versione del film per la televisione, che andava in onda divisa in tre episodi distinti, ci sono diverse sequenze in pi\u00f9 o semplicemente pi\u00f9 lunghe rispetto a quanto si vede in quella cinematografica. Nel dettaglio: \nColonna sonora.\nI titoli di testa del film, la canzone \"Eccezziunale veramente\", sono cantati da Diego Abatantuono e pubblicati come singolo 7\" dalla CGD con numero di catalogo CGD 10380 nel 1982."}
{"id": "385195", "revid": "174925", "url": "https://it.wikipedia.org/wiki?curid=385195", "title": "Nazionale di calcio del Paraguay", "text": "La nazionale di calcio del Paraguay (in spagnolo \"Selecci\u00f3n de f\u00fatbol de Paraguay\") \u00e8 la rappresentativa calcistica dell'omonimo paese sudamericano ed \u00e8 posta sotto l'egida della Asociaci\u00f3n Paraguaya de F\u00fatbol.\nLa \"Albirroja\" (\"Biancorossa\", come viene chiamata per il colore della maglia) si \u00e8 aggiudicata la Coppa America nelle edizioni del 1953 e del 1979. Ai campionati mondiali vanta otto partecipazioni alla fase finale, in cui ha ottenuto come miglior piazzamento i quarti di finale, raggiunti nel 2010; nello stesso torneo, in tre occasioni (1986, 1998 e 2002) \u00e8 stata eliminata agli ottavi di finale.\nNella graduatoria mondiale della FIFA, istituita nell'agosto 1993, il miglior piazzamento del Paraguay \u00e8 l'8\u00ba posto del marzo 2001, mentre il peggiore \u00e8 il 103\u00ba posto del maggio 1995. Occupa la 43\u00aa posizione della classifica.\nStoria.\nEsordi e primo periodo (1906-1945).\nLa federazione calcistica del Paraguay (\"Asociaci\u00f3n Paraguaya de F\u00fatbol\") \u00e8 fondata ad Asunci\u00f3n nel 1906 dai rappresentanti dei 5 club allora esistenti in patria: Olimpia, Guaran\u00ed, Libertad, General D\u00edaz e Nacional, che danno vita alla \"Liga Paraguaya de Foot Ball Association\". La Nazionale paraguaiana esordisce l'11 marzo 1919 contro l' e perde per 5-1.\nLa federcalcio locale si affilia alla CONMEBOL nel 1921 e alla FIFA nel 1925. La prima partecipazione ad una competizione internazionale risale alla Copa Am\u00e9rica 1921, dove il Paraguay termina ultimo, al quarto posto. La \"Albiroja\" (biancorossa) riesce a raggiungere la finale dell'edizione seguente del torneo, ma si arrende al (3-0). Il 20 ottobre 1926 patisce la sconfitta pi\u00f9 larga, quando perde per 8-0 in terra argentina. Prende parte al campionato del mondo 1930 in Uruguay, la prima edizione della Coppa del mondo. Inserito nel gruppo D, perde contro gli (0-3) e vince contro il (1-0), non superando il turno. Il gol paraguaiano \u00e8 segnato da Delf\u00edn Ben\u00edtez C\u00e1ceres.\n1945-1979.\nIl 30 aprile 1949 il Paraguay consegue la vittoria con il maggiore scarto, battendo in casa la per 7-0. Torna ai Mondiali l'anno dopo, prendendo parte al campionato del mondo 1950 in Brasile. Anche questa volta esce al primo turno, dopo aver raccolto un punto (pareggio per 2-2) contro la . I gol portano la firma di C\u00e9sar L\u00f3pez Fretes e Atilio L\u00f3pez. Nel campionato del mondo 1958 sfiora la qualificazione ai quarti di finale. Pur perdendo la prima partita per 7-3 contro la , batte poi la per 3-2 e pareggia contro la per 3-3. Le nove reti realizzate in quell'edizione del Mondiale rappresentano un record tuttora imbattuto per il Paraguay.\nA livello continentale vince due edizioni della Copa Am\u00e9rica, nel 1953 e nel 1979, ed \u00e8 eliminata al primo turno nel 1975.\n1980-1995.\nPer rivedere il Paraguay ai Mondiali bisogna aspettare il campionato del mondo 1986 in Messico. Per la prima volta i paraguaiani superano la fase a gironi, grazie a una vittoria e a due pareggi, rispettivamente contro (1-0) e (1-1) e (2-2). Agli ottavi di finale sono eliminati dall', vincitrice con il punteggio di 3-0.\nNegative sono le prestazioni in Copa Am\u00e9rica. Il Paraguay viene eliminato al primo turno nel 1987 e nel 1991, anche se nel 1989 arriva quarto.\nLa generazione d'oro (1990-2006).\nUna nuova epoca per il calcio paraguaiano si apre agli inizi degli anni novanta. Nel 1992, alle Olimpiadi di Barcellona, la squadra viene eliminata dal ai quarti di finale, ma sulla scena internazionale inizia ad affacciarsi una generazione di giovani calciatori di qualit\u00e0, tra cui spicca un talentuoso portiere, Jos\u00e9 Luis Chilavert, abile tra i pali cos\u00ec come fuori dalla propria area di rigore. Il capitano paraguaiano, infatti, \u00e8 anche un ottimo tiratore di calci di punizione ed \u00e8 la stella di una squadra valida, imperniata, oltre che su Chilavert, su Celso Ayala, Francisco Arce, Carlos Gamarra, Denis Caniza e Roberto Acu\u00f1a. Sar\u00e0 questa generazione a guidare la Nazionale a ottimi risultati nei tornei internazionali e a consolidare la sua posizione di forza in Sudamerica, insieme con Brasile e Argentina.\nA met\u00e0 decennio il Paraguay raggiunge per due volte i quarti di finale della Copa Am\u00e9rica.\nNelle qualificazioni sudamericane al campionato del mondo 1998 la squadra si piazza seconda dietro gli argentini e torna a giocare la fase conclusiva della Coppa del mondo dopo dodici anni. In Francia \u00e8 sorteggiata nel gruppo D insieme a , e . Pareggia a reti bianche con spagnoli e bulgari, e batte i nigeriani per 3-1 (gol di Celso Ayala, Miguel \u00c1ngel Ben\u00edtez e Jos\u00e9 Cardozo). Giunge, quindi, una nuova qualificazione agli ottavi di finale. A Lens il Paraguay perde contro la padrona di casa, poi vincitrice della coppa, solo al 114\u00ba minuto dei tempi supplementari, a soli sei minuti dai rigori.\nNel campionato del mondo 2002 in Giappone e Corea del Sud i paraguaiani si ripetono. Quella biancorossa, allenata da Cesare Maldini, \u00e8 una squadra rinnovata. Dopo il pareggio all'esordio contro il (2-2 con reti di Santa Cruz e Arce), il Paraguay perde per 3-1 contro la Spagna in una riedizione della partita di quattro anni prima, ma nell'ultima giornata ha la meglio sulla debuttante (3-1, gol di Nelson Cuevas e Jorge Luis Campos) e si qualifica di nuovo per gli ottavi di finale. Qui regge per 88 minuti contro la , futura finalista perdente, ma perde per 1-0. Quello nippo-coreano \u00e8 l'ultimo Mondiale per Chilavert, Arce e Ayala.\nIn Copa Am\u00e9rica la Nazionale ha un rendimento costante e si qualifica con regolarit\u00e0 per i quarti di finale. Alle Olimpiadi di Atene 2004 la nazionale olimpica paraguaiana si aggiudica la medaglia d'argento, sconfitta in finale dall'Argentina.\nQualificatosi al campionato del mondo 2006 grazie al quarto posto nel girone sudamericano, il Paraguay esce gi\u00e0 nel girone B dopo aver ottenuto due sconfitte per 1-0 contro Inghilterra (nell'occasione l'autorete di Gamarra risulta la pi\u00f9 veloce nella storia dei mondiali) e Svezia e una sola vittoria a eliminazione ormai aritmetica (2-0 contro ). Per Carlos Gamarra \u00e8 l'ultimo mondiale prima del ritiro. Alcuni giocatori chiave sono ormai a fine carriera, perci\u00f2 il Paraguay, per mantenere la squadra sul livello dell'ultimo decennio, deve rifondare l'organico. A suggerire un atteggiamento ottimistico al riguardo sono state le vittorie ottenute dalla nazionale paraguaiana Under-19 nelle Milk Cup del 2002 e del 2003.\nDal 2006 a oggi.\nDopo la Coppa del mondo 2006 An\u00edbal Ruiz si dimette e lascia il posto a Ra\u00fal Amarilla, prima che l'incarico sia assunto, nel 2007, dall'argentino Gerardo Martino. Nella Copa Am\u00e9rica 2007 in Venezuela la selezione biancorossa supera la fase a gironi piazzandosi seconda dietro l'Argentina, ma cade in malo modo ai quarti di finale contro il Messico, che vince per 6-0.\nIl Paraguay partecipa poi al girone sudamericano di qualificazione al campionato del mondo 2010. La squadra di Martino, a lungo capolista del girone, mette in seria difficolt\u00e0 Brasile e Argentina, battendo i verdeoro in casa e costringendo la \"Selecci\u00f3n\" argentina al pareggio al Monumental di Buenos Aires, prima di sconfiggerla dopo qualche mese, in una fase molto delicata per la squadra allenata da Diego Armando Maradona. Proprio questo successo, ottenuto il 9 settembre 2009 ad Asunci\u00f3n, consente ai biancorossi di qualificarsi direttamente alla fase finale in Sudafrica.\nNella fase finale del torneo il Paraguay \u00e8 inserito nel girone con i campioni del mondo in carica dell', con la e la , esordiente in una fase finale dei Mondiali. Nella prima partita ottiene un pareggio contro l'Italia per 1-1, con rete di Antol\u00edn Alcaraz. Nelle due successive ha battuto rispettivamente la Slovacchia 2-0 (reti di Enrique Vera e Cristian Riveros) e pareggiato 0-0 con la Nuova Zelanda, chiudendo il girone al primo posto. Agli ottavi di finale ha eliminato il battendolo per 5-3 ai rigori (0-0 al termine dei supplementari) e accedendo per la prima volta nella sua storia ai quarti di finale della Coppa del mondo. Qui tiene testa alla , ma perde per 0-1.\nNel 2011 disputa la Coppa America, dove chiude il proprio girone al terzo posto, approdando ai quarti di finale. Si qualifica alla semifinale battendo il ai tiri di rigore dopo lo 0-0 dei tempi regolamentari, poi accede alla finale battendo il sempre ai rigori, dopo la partita conclusa 0-0. Perde la finale contro l' per 3-0.\nDopo i grandi risultati ottenuti sotto la guida tecnica di Gerardo Martino, culminati con il raggiungimento dei quarti di finale al mondiale del 2010 e della finale della Copa Am\u00e9rica 2011, il Paraguay subisce una netta involuzione. Con le dimissioni di Martino dopo la Coppa America, per il girone sudamericano di qualificazione al mondiale del 2014 \u00e8 ingaggiato come CT, nell'agosto 2011, il giovane paraguayano Francisco Arce, che aveva all'attivo solo poche stagioni alla guida del mediocre Rubio \u00d1u. La squadra ha un inizio altalenante e, dopo la sconfitta subita in Bolivia, nel giugno del 2012 Arce \u00e8 esonerato e sostituito dal pi\u00f9 esperto uruguaiano Gerardo Pelusso, tecnico dell'Olimpia Asunci\u00f3n.\nIl cambio di allenatore non sortisce alcun effetto e la \"Albirroja\" continua la sua parabola discendente. Nel giugno 2013 arriva la pesante sconfitta interna contro il Cile, che costa l'incarico a Pelusso, sostituito da V\u00edctor Genes, tecnico della nazionale Under-20, che a sua volta non riesce a risollevare le sorti del Paraguay nelle qualificazioni. Al suo debutto, in settembre, il Paraguay ottiene una vittoria sulla che alimenta le speranze di qualificazione, ma la successiva sconfitta interna per 5-2 con l'Argentina ed il pareggio in decretano l'esclusione della \"Albirroja\" dal mondiale brasiliano. Nell'ultima partita, persa in casa con l'emergente Colombia, viene schierata una formazioni con molti giovani e il Paraguay chiude il girone all'ultimo posto, suo peggior risultato di sempre nella storia delle qualificazioni ai mondiali.\nSotto la guida dell'argentino Ram\u00f3n D\u00edaz, nominato selezionatore il 4 dicembre 2014, nella Coppa America 2015 il Paraguay supera la fase a gruppi e nei quarti elimina a sorpresa, come quattro anni prima, il , vincendo per 4-3 ai tiri di rigore. In semifinale \u00e8 tuttavia travolto dall' con un secco 6-1.\nNella Copa Am\u00e9rica Centenario, nel giugno 2016, i paraguaiani deludono e sono eliminati gi\u00e0 al primo turno, dopo aver pareggiato contro la e perso contro e . Dopo il fallimento D\u00edaz rassegna le proprie dimissioni e lascia il posto al rientrante Francisco Arce, ingaggiato il 1\u00ba agosto.\nSotto la guida di Arce il Paraguay raccoglie 7 vittorie, 3 pareggi e 8 sconfitte nel girone di qualificazione al , non riuscendo a qualificarsi per la fase finale in Russia. A sancire l'eliminazione della nazionale \u00e8 la sconfitta nell'ultimo match del girone, nell'ottobre 2017 contro il gi\u00e0 eliminato , quando una vittoria avrebbe consentito ai paraguaiani di qualificarsi per i play-off interzona. Nel dicembre 2017 Arce \u00e8 dunque esonerato. Gli subentra, nel settembre 2018, il messicano Juan Carlos Osorio, rimasto in carica fino alle dimissioni del febbraio 2019. Il successore \u00e8 l'argentino Eduardo Berizzo.\nNella Coppa America 2019 il Paraguay supera la fase a gironi risultando seconda nella graduatoria delle tre terze classificate nei tre raggruppamenti, con un bilancio di due pareggi (2-2 contro il e 1-1 contro l') e una sconfitta (1-0) contro la ). Ai quarti di finale la nazionale biancorossa ritrova, come quattro anni prima e come nel 2011, il , che aveva eliminato in ambedue le occasioni. Pur ridotta in dieci uomini nell'ultima mezz'ora di partita, la \"Albirroja\" impone il pari (0-0) ai verde-oro e li costringe ai tiri di rigore, dove, tuttavia, perde per 4-3.\nSi ferma ai quarti di finale anche il cammino paraguaiano nella Coppa America 2021: la squadra di Berizzo vince all'esordio contro la (3-1), poi perde contro l' (1-0) e batte il (2-0), prima di perdere contro l' (1-0). Ai quarti di finale pareggia contro il (3-3), da cui viene eliminata ai tiri di rigore, a causa della sconfitta per 4-3.\nRosa attuale.\nLista dei 22 convocati per le partite di qualificazioni ai mondiali 2022 contro e del 27 gennaio e 1 febbraio 2022.\nStatistiche aggiornate al 2 febbraio 2022.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nRecord individuali.\nIn grassetto i giocatori ancora attivi in nazionale.\nDati aggiornati al 10 settembre 2021.\nTutte le rose.\nGiochi olimpici.\nNOTA: per le informazioni sulle rose successive al 1948 visionare la pagina della Nazionale olimpica."}
{"id": "385197", "revid": "289247", "url": "https://it.wikipedia.org/wiki?curid=385197", "title": "Olimpiadi estive intermedie del 1906", "text": ""}
{"id": "385199", "revid": "7", "url": "https://it.wikipedia.org/wiki?curid=385199", "title": "Palazzo Reale di Genova", "text": ""}
{"id": "385200", "revid": "92723", "url": "https://it.wikipedia.org/wiki?curid=385200", "title": "Concili sull'esicasmo", "text": "Due teologi ortodossi considerano ecumenico uno dei concili tenuti a Costantinopoli a met\u00e0 del secolo XIV per trattare le dispute teologiche riguardanti l'esicasmo. Lo considerano il nono concilio ecumenico a seguito del concilio di Costantinopoli dell'879-880, classificato come ottavo.\nTali concili, generalmente della durata di un solo giorno, sono stati tenuti negli anni 1341, 1344, 1347 e 1351.\nPer Georgios Metallinos \u00e8 ecumenico il concilio del 1341, mentre per Giovanni Romanides \u00e8 il concilio del 1351 che merita tale denominazione."}
{"id": "385201", "revid": "547992", "url": "https://it.wikipedia.org/wiki?curid=385201", "title": "Policrate", "text": "Ascesa.\nNel 537 a.C. riusc\u00ec a prendere il controllo dell'isola in qualit\u00e0 di tiranno, abbattendo il potere dell'aristocrazia dei proprietari fondiari, i cosiddetti geomori. Paiono accertati suoi contatti con Pisistrato, tiranno in Atene nei medesimi anni (561 - 527 a.C.).\nLa conquista dell'Egeo.\nPolicrate tent\u00f2 di rendere Samo una potenza regionale, instaurando alleanze con l'Egitto e altre citt\u00e0-stato greche. Fu in grado di creare dal nulla una potente flotta commerciale e bellica. Grazie a questa flotta riusc\u00ec ad ottenere l'egemonia sul mare Egeo, ponendo sotto tributo numerosi popoli e paesi (l'isola di Taso, \"in primis\"). L'egemonia di Policrate sull'Egeo fu tale da essere considerato da Erodoto (I,122) il primo dominatore dei mari che la storia ricordi.\nNumerosi furono anche gli atti di pirateria compiuti dagli ammiragli di Policrate. Questa scomoda posizione sar\u00e0 la causa della sua rovina per mano dei Persiani.\nCon le ingenti ricchezze accumulate attraverso il dominio dei mari, Policrate innalz\u00f2 possenti mura attorno alla propria capitale e, per poterla approvvigionare d'acqua in caso d'assedio, evit\u00f2 di far costruire un acquedotto, troppo vulnerabile all'uopo, optando per un condotto che attraversava un monte. Cos\u00ec venne realizzata un'opera d'ingegneria mirabile: una galleria lunga pi\u00f9 d'un chilometro attraverso un monte, nella quale venne ricavata una condotta che trasportava l'acqua captata dalle numerose fonti e la convogliava in citt\u00e0. Policrate fece costruire anche un grande porto, con due moli di 370 e 180 m, inserito nelle mura cittadine.\nNei primi tempi, mantenne comunque buoni rapporti sia con l'impero persiano che con l'Egitto (strinse un'alleanza con il faraone egiziano Amasis, 569-526 a.C.).\nL'ascesa persiana e la caduta di Samo.\nL'ascesa dell'impero persiano era per\u00f2 inarrestabile: da semplice vassallo del re Astiage di Media, il re persiano Ciro il Grande, nel 550 a.C. aveva sconfitto i re dei Medi ed assorbito il regno di quest'ultimo nel suo. Nel 547 a.C. conquist\u00f2 il regno di Lidia dopo aver battuto il re Creso, nel 538 a.C., senza combattere, una congiura apr\u00ec a Ciro le porte del regno di Babilonia e nei successivi anni riusc\u00ec a sottomettere anche tutte le colonie greche dell'Anatolia e della Tracia, rendendo vassalli sia il regno di Macedonia che il confinante regno d'Epiro. Dopo la morte di Ciro, il suo successore, Cambise, decise di attaccare l'Egitto, e Policrate fu costretto a prendere un partito: fiutando la maggiore potenza persiana, invi\u00f2 a Cambise un contingente di navi che appoggiasse la conquista persiana dell'Egitto, fatto che avvenne nel 525 a.C. con la sconfitta del faraone Psammetico III a Pelusio.\nPolicrate, sicuro di ricavare qualche vantaggio nell'aver prestato il suo aiuto, rester\u00e0 ben presto deluso dall'ingratitudine persiana. Questo fatto lo porter\u00e0 a comportarsi male anche nei loro confronti, flagellando con la sua flotta l'intera costa dominata dai persiani.\nQuesti, attraverso il satrapo Orete, attirarono Policrate con l'inganno e dopo averlo catturato, dapprima lo torturarono e infine lo giustiziarono tramite crocefissione. Samo, perduto il suo carismatico leader, venne facilmente conquistata dai persiani nel 522 a.C..\nLa tirannide di Policrate.\nLa tirannide di Policrate spinse vari cittadini di Samo a lasciare l'isola.\nNel 531 a.C. un gruppo di fuggiaschi Samii si rifugi\u00f2 in Magna Grecia. Chiesero ai cumani di potersi insediare in un loro luogo fortificato, ed ottenuto il permesso, fondarono su quel promontorio la loro citt\u00e0 che chiamarono \"Dikaiarch\u00e8ia\" (ossia \"Citt\u00e0 dal giusto governo\"), che in epoca romana divenne \"Puteoli\", l'odierna Pozzuoli.\nNel 530 a.C. anche Pitagora lasci\u00f2 Samo per trasferirsi in Magna Grecia, e precisamente a Crotone, dove fond\u00f2 la sua scuola filosofica.\nLa leggenda.\nPolicrate era famoso per la sua proverbiale ricchezza e per la sua fortuna. Ritenendo che un uomo troppo fortunato prima o poi sarebbe stato colpito da una grave sventura, Amasis, faraone d'Egitto, chiese a Policrate di rinunciare a qualcosa di veramente prezioso, in modo che tale perdita rappresentasse una grande sventura e ne scongiurasse una peggiore. Policrate decise perci\u00f2 di privarsi di un anello preziosissimo cui era molto affezionato e lo gett\u00f2 in mare. Tempo dopo, un pescatore pesc\u00f2 un pesce di dimensioni notevoli e decise di farne dono a Policrate, ma, mentre i cuochi lo cucinavano, ritrovarono nella sua pancia l'anello che il tiranno aveva gettato in mare. Quando Amasis seppe che Policrate era riuscito a recuperare l'anello, cap\u00ec che il tiranno era un uomo troppo fortunato e che prima o poi sarebbe stato colpito da una grave disgrazia. Non volendo essere travolto anch'egli dalla rovina di Policrate, decise di rompere l'alleanza. Tempo dopo, i timori di Amasis si avverarono. Nel 522 a.C., il satrapo persiano Orete attir\u00f2 con l'inganno Policrate presso di s\u00e9 e lo fece giustiziare mediante crocifissione. Da allora e per oltre un secolo i Persiani mantennero il controllo di Samo."}
{"id": "385204", "revid": "298229", "url": "https://it.wikipedia.org/wiki?curid=385204", "title": "Quarto concilio di Costantinopoli", "text": ""}
{"id": "385206", "revid": "298229", "url": "https://it.wikipedia.org/wiki?curid=385206", "title": "Quarto Concilio di Costantinopoli", "text": ""}
{"id": "385212", "revid": "6923", "url": "https://it.wikipedia.org/wiki?curid=385212", "title": "Secondo Concilio di Nicea", "text": ""}
{"id": "385214", "revid": "1717538", "url": "https://it.wikipedia.org/wiki?curid=385214", "title": "Nikolaj Ivanovi\u010d Loba\u010devskij", "text": "Biografia.\nLoba\u010devskij nacque a Ni\u017enij Novgorod, Russia, da Ivan Maksimovi\u010d Loba\u010devskij, impiegato in un ufficio del catasto agricolo, e da Praskov'ja Aleksandrovna Loba\u010devskaja. Quando nel 1800 il padre mor\u00ec, sua madre, rimasta con l'onere di tre figli, decise di trasferirsi a Kazan'. Qui Nikolaj Ivanovi\u010d frequent\u00f2 il ginnasio di Kazan', diplomandosi nel 1807 e successivamente si iscrisse all'Universit\u00e0 di Kazan che era stata fondata solo tre anni prima.\nNei suoi studi universitari egli fu influenzato dal professor Martin Bartels (1769-1833), un matematico con conoscenze enciclopediche amico di Carl Friedrich Gauss; nel 1811, all'et\u00e0 di diciotto anni, ottenne la laurea in fisica e matematica. Nel 1814 divenne lettore all'Universit\u00e0 di Kazan e nel 1822 ottenne la nomina a professore ordinario.\nOltre ai suoi corsi di matematica, egli fu incaricato dei corsi di fisica e di astronomia e ricopr\u00ec numerosi incarichi amministrativi quali per esempio il riordinamento della biblioteca dell'universit\u00e0, precedentemente in un disordine che la rendeva inutilizzabile, e la sistemazione razionale delle collezioni del museo fino allora collocate a caso.\nAlla morte dello zar Alessandro I nel 1825, fu sostituito il funzionario superiore responsabile della cattiva amministrazione dell'universit\u00e0 e Loba\u010devskij fu sollevato dagli incarichi amministrativi; nel 1827 ottenne la nomina a rettore, carica che mantenne fino al 1846.\nNel periodo in cui fu rettore, Loba\u010devskij contribu\u00ec alla costruzione di nuovi edifici, quali una biblioteca, un osservatorio astronomico e laboratori di chimica e anatomia.\nSuccessivamente, Kazan' fu colpita dal colera (1830) e pi\u00f9 tardi da un incendio (1842) che in particolare distrusse i nuovi edifici, che furono ricostruiti grazie all'attivit\u00e0 di Loba\u010devskij.\nNel 1842 fu eletto membro della Societ\u00e0 Scientifica di Gottinga su raccomandazione di Gauss che leggendo le sue opere venne a conoscenza dei contributi di Loba\u010devskij alla geometria non-euclidea anche se non volle mai riconoscerli in scritti che fossero pubblicati.\nNel 1832 spos\u00f2 Varvara Alekseevna Moiseeva e da lei ebbe sette figli.\nNel 1846 si ritir\u00f2 dall'universit\u00e0, o meglio fu costretto dallo Stato a lasciarla; successivamente la sua salute si deterior\u00f2 rapidamente.\nPoco prima della morte, nel 1855, Loba\u010devskij in occasione del cinquantesimo anniversario dell'universit\u00e0, present\u00f2 il manoscritto della sua \"Pangeometria\", che era stato scritto sotto sua dettatura in quanto era diventato cieco.\nGli \u00e8 stato dedicato un cratere sulla Luna, il Cratere Lobachevskiy.\nRisultati matematici.\nIl conseguimento principale di Loba\u010devskij \u00e8 lo sviluppo (indipendentemente da J\u00e1nos Bolyai) della geometria non-euclidea. Prima di lui, i matematici stavano tentando di dedurre il quinto postulato di Euclide dagli altri assiomi.\nLoba\u010devskij avrebbe voluto sviluppare invece una geometria nella quale il quinto postulato non fosse vero, o meglio non fosse indispensabile a qualunque geometria coerente.\nEgli, inoltre, sostenne le sue idee stabilendo un sistema di geometria basato sull'ipotesi dell'angolo acuto, secondo la quale in un piano, per un punto fisso passano due parallele ad una retta.\nIl 23 febbraio 1826 pu\u00f2 essere considerato ufficiosamente come l'inizio della sua geometria in quanto riport\u00f2 le sue idee e alcuni teoremi caratteristici della nuova disciplina alla sessione del dipartimento di fisica e matematica.\nLa sua ricerca fu pubblicata nel \"Bulletin of Kazan University\" (\u0412\u0435\u0441\u0442\u043d\u0438\u043a \u041a\u0430\u0437\u0430\u043d\u0441\u043a\u043e\u0433\u043e \u0443\u043d\u0438\u0432\u0435\u0440\u0441\u0438\u0442\u0435\u0442\u0430) nel 1829\u20131830.\nIn questo modo Loba\u010devskij abolisce il dogma della \"verit\u00e0\" assoluta della geometria euclidea e, per questo, pu\u00f2 essere definito il Niccol\u00f2 Copernico della geometria, anche se il riconoscimento delle sue idee da parte della comunit\u00e0 matematica fu piuttosto lento in quanto i matematici di quel tempo erano troppo legati alla situazione presente per poterla giudicare in modo pi\u00f9 ampio, e quindi dovette continuare a sviluppare le sue idee in solitario isolamento.\nTali idee furono accettate pienamente solamente diversi decenni dopo la sua morte.\nUn altro dei conseguimenti di Loba\u010devskij \u00e8 lo sviluppo di un metodo per l'approssimazione numerica delle radici di equazioni algebriche.\nQuesto metodo \u00e8 ora noto come il metodo di Dandelin-Gr\u00e4ffe, chiamato come gli altri due matematici che lo scoprirono indipendentemente.\nIn Russia, \u00e8 chiamato il metodo di Loba\u010devskij.\nLoba\u010devskij diede la definizione di una funzione come una corrispondenza tra due insiemi di numeri reali (Dirichlet diede indipendentemente presto la stessa definizione dopo Loba\u010devskij).\nNella cultura di massa.\nNegli anni cinquanta, l'umorista, satirico e matematico Tom Lehrer scrisse una canzone, ispirata da una routine di Danny Kaye su Stanislavskij, nella quale stimava Loba\u010devskij poich\u00e9 questi gli aveva insegnato il segreto del successo come matematico: il plagio (\"ma ricorda per favore di chiamarlo sempre, 'ricerca' \"). Lehrer fece notare di aver scelto principalmente Loba\u010devskij perch\u00e9 il suo nome era una reminiscenza di Stanislavskij, e non perch\u00e9 Loba\u010devskij fosse conosciuto particolarmente per questo.\nNel romanzo di Poul Anderson \"Operazione Caos\" (\"Operation Changeling\", in \"F&amp;SF\", 1969; Urania 1971), un gruppo di maghi naviga nell'universo non-euclideo con l'assistenza dei fantasmi di Loba\u010devskij e Bolyai (il romanzo fa anche un riferimento alla canzone di Lehrer).\nOpere.\nA questo seguirono altri due articoli pubblicati sempre a Kazan':\nInoltre,"}
{"id": "385216", "revid": "28592", "url": "https://it.wikipedia.org/wiki?curid=385216", "title": "Nikolai Ivanovich Lobacevskij", "text": ""}
{"id": "385217", "revid": "6923", "url": "https://it.wikipedia.org/wiki?curid=385217", "title": "Secondo concilio di Nicea", "text": ""}
{"id": "385226", "revid": "28592", "url": "https://it.wikipedia.org/wiki?curid=385226", "title": "Nikolay Ivanovich Lobachevsky", "text": ""}
{"id": "385247", "revid": "14806", "url": "https://it.wikipedia.org/wiki?curid=385247", "title": "Jay Z", "text": ""}
{"id": "385257", "revid": "123274527", "url": "https://it.wikipedia.org/wiki?curid=385257", "title": "Gens Fabia", "text": "La gens Fabia fu un'antichissima famiglia patrizia romana, inclusa fra le cento gentes originarie ricordate dallo storico Tito Livio.\nOrigine e territorio.\nSecondo l'illustre studioso Theodor Mommsen la loro remota origine si desume dal fatto che diedero il nome ad una delle antiche trib\u00f9 rustiche di Roma, l'omonima \"Trib\u00f9 Fabia\", che comprendeva i territori di Alba Fucens e Ascoli, Rudie nella terra dei Messapi, Lucca, Brescia e Padova. La provenienza della gens \u00e8 molto probabilmente autoctona, in quanto i \"Fabii\" non risulterebbero avere ascendenze sabine.\nStoria.\nL'antichit\u00e0 dei \"Fabii\" \u00e8 dimostrata anche dal fatto che uno dei collegi sacerdotali pi\u00f9 antichi, quello dei Luperci (anteriore al V secolo a.C. e dedicato al culto dei Lupercalia), era costituito esclusivamente da membri delle gentes \"Fabia\" e \"Quinctia\"; infatti i Luperci erano distinti in due gruppi in base alla provenienza familiare: i \"Fabiani\" ed i \"Quinctiales\".\nLa \"gens Fabia\" deve il nome alla \"faba\", cio\u00e8 le fave, legumi la cui coltivazione era assai diffusa in et\u00e0 arcaica. In proposito, Plinio il Vecchio ricorda che molte antiche famiglie romane derivarono il proprio nomen dai legumi che prediligevano, o alla cui coltivazione erano dediti maggiormente; ad esempio i Lentuli (da \"lentes\", \"lenticchie\"), ramo dei Cornelii, i Pisoni, ramo dei Calpurnii, ed ancora i Ciceri.\nLa \"gens Fabia\" comprendeva diversi rami. Il pi\u00f9 illustre fu quello dei Fabii Massimi, che presero il cognomen dall'Ara Massima di Ercole, presso la quale avevano la propria dimora (nell'area dell'attuale basilica di Santa Maria in Cosmedin). I Fabii Massimi si vantavano di discendere da un Fabius o Fabio figlio del dio Ercole, nato sotto il regno del mitico re Evandro. Si ricordano inoltre i Fabii Ambusti, i Fabii Pittori, i Fabii Vibulani.\nI membri di questa illustre gens ricoprirono durante la repubblica tutte le magistrature, e in particolare il consolato per ben 66 volte rappresentando nel senato una forza molto conservatrice, tendente ad escludere i plebei dalle magistrature. Notevole fu la loro forza ed influenza anche sul piano militare; ne \u00e8 prova il fatto che i \"Fabii\" assunsero la difesa del territorio di Roma contro la minaccia etrusca di Veio, ed in quella circostanza subirono una tremenda disfatta nella battaglia del Cremera (477 a.C.) nella quale furono quasi sterminati, restandone uccisi pi\u00f9 di trecento.\nPersonaggi illustri.\nDurante l'et\u00e0 repubblicana comunque la \"gens Fabia\" rifior\u00ec, dando origine a personaggi di primissimo piano nella storia di Roma, tra i quali:\nIn epoca medievale e moderna alcune famiglie hanno preteso di discendere dalla gens Fabia attraverso l'uso di fonti fantasiose o poco fondate. Per esempio, lo storiografo bizantino Michele Attaliate (circa 1022-1080) faceva risalire alla gens Fabia la genealogia della famiglia Foca: una verosimile falsificazione fatta a posteriori per nobilitare le origini dell'imperatore Niceforo II.\nFino al XVII secolo \u00e8 attestata in Roma la presenza di una famiglia Fabia, nota come Fabi o Fabj, oggi esistente nei cognomi Fabi e Fabiano, che vantavano la propria discendenza da quella antica romana. Inoltre la famiglia dei principi \"Massimo\", tuttora esistente a Roma, attribuiva la propria origine al ramo dei Fabii Massimi per tradizione orale familiare diffusa da Onofrio Panvinio (1529-1568) nel suo \"De gente Maxima\" del 1556, pochi decenni dopo che la famiglia Massimo, che aveva accumulato un ingente patrimonio con il commercio e con attivit\u00e0 finanziarie, avesse cominciato a stringere alleanze matrimoniali con famiglie dell'aristocrazia romana."}
{"id": "385278", "revid": "22166", "url": "https://it.wikipedia.org/wiki?curid=385278", "title": "Nf-board", "text": ""}
{"id": "385280", "revid": "124833105", "url": "https://it.wikipedia.org/wiki?curid=385280", "title": "Valerio Staffelli", "text": "Biografia.\nRisale al 1978 il battesimo radiofonico di Staffelli, a Radio Capo Nord Milano, che lavora poi in alcune emittenti radiofoniche milanesi (Radio Omega, Teleradio International, Radio Capital) mentre l'esordio come attore televisivo e cinematografico \u00e8 del 1984, con il variet\u00e0 \"Sponsor City\" (Rete 4). Sempre nello stesso anno partecipa con Diego Abatantuono alla sit-com \"Diego 100%\" (Euro TV).\nNell'edizione 1996-1997 diviene inviato per \"Striscia la notizia\". \u00c8 conosciuto soprattutto per il suo ruolo di portatore del Tapiro d'Oro, premio satirico consegnato a persone che a giudizio della redazione del programma abbiano compiuto o subito qualcosa di originale e di non propriamente positivo. Le reazioni alle sue consegne sono spesso imprevedibili: c'\u00e8 chi accetta la statuetta vantandosi di averla vinta, chi tenta di sottrarsi senza rilasciare dichiarazioni e chi manifesta reazioni violente ai danni del giornalista. . Dal 2007 si occupa anche di fare inchieste per il fortunato programma di Antonio Ricci.\nStaffelli \u00e8 stato l'ideatore e il conduttore della trasmissione \"Al vostro posto\" in onda su Radio 24 dal 2001 al 2007. \u00c8 stato anche conduttore di \"Striscia la domenica\", versione domenicale dell'omonimo programma. Ha partecipato all'episodio \"La statua di cera\" della sitcom \"Casa Vianello\", a tre edizioni di \"Scherzi a parte\" (complessivamente 70 gag) e, sempre per Mediaset, partecipa al programma \"I guastafeste\".\nHa partecipato come attore nei film di Gabriele Salvatores \"Kamikazen - Ultima notte a Milano\" e \"Nirvana\", e nel film di Jerry Cal\u00e0 \"Ragazzi della notte\". Ha inoltre partecipato all'episodio \"Un giorno di ordinaria normalit\u00e0\" della sitcom \"Camera Caf\u00e9\" e nel film \"Christmas in Love\" di Neri Parenti apparendo in una scena tagliata in cui consegna \"Il tapiro d'oro\" a Ronn Moss. Ha partecipato al film Mediaset Din Don 3 ( 2021) con Enzo Salvi. Appare inoltre nel video di \"Viva la mamma\", brano di Edoardo Bennato. \u00c8 iscritto all\u2019ordine dei giornalisti di Milano dal 1999 e ha scritto per conto di diverse testate, quali \"Gente motori\", \"Tutto moto\", \"News\", \"Il nostro budget\", \"Quotidiano Nazionale\", \"Leggo\", \"Golf Punk\", \"Oggi, Sciare Magazine e Golf e Turismo. \nScrive e produce video per la rivista ufficiale dell'Arma dei Carabinieri, da 4 anni \"Il Carabiniere\"."}
{"id": "385283", "revid": "1543377", "url": "https://it.wikipedia.org/wiki?curid=385283", "title": "Provincia di Eski\u015fehir", "text": "La provincia di Eski\u015fehir (in turco Eski\u015fehir ili) \u00e8 una provincia della Turchia.\nDal 2012 il suo territorio coincide con quello del comune metropolitano di Eski\u015fehir (\"Eski\u015fehir B\u00fcy\u00fck\u015fehir Belediyesi\").\nGeografia fisica.\nLe province confinanti sono Bilecik a nord-ovest, K\u00fctahya a ovest, Afyonkarahisar a sud-ovest, Konya a sud, Ankara a est e Bolu a nord.\nSuddivisione amministrativa.\nLa provincia \u00e8 divisa in 14 distretti:\nFanno parte della provincia 32 comuni e 431 villaggi.\nFino al 2012 il comune metropolitano di Eski\u015fehir era formato dalle aree urbane dei distretti di Odunpazar\u0131 e Tepeba\u015f\u0131."}
{"id": "385289", "revid": "1505830", "url": "https://it.wikipedia.org/wiki?curid=385289", "title": "Gambro", "text": "Gambro \u00e8 un'azienda svedese specializzata nelle tecnologie mediche fondata a Lund nel 1964 da Holger Crafoord. Il nome dell'azienda deriva da \"Gamla Brogatans Sjukv\u00e5rdsaff\u00e4r Aktiebolag\" (Societ\u00e0 attrezzature mediche di Via del Vecchio Ponte), abbreviato in \"Gambro\" nel 1953.\nTra i loro prodotti si trovano strumenti per l'emodialisi, gi\u00e0 dal 1967 con il primo rene artificiale a cilindro verticale, ideato da Nils Alwall. Prima di specializzarsi in campo medico l'azienda faceva parte di un conglomerato industriale con il nome di Incentive, di cui Gambro era una sussidiaria.\nStoria.\nNel 1987 Gambro ha acquisito l'intero pacchetto azionario della societ\u00e0 franco-svizzera HOSPAL SA, operante nel medesimo settore, incorporandone reti commerciali e strutture produttive, ed, in particolare, lo stabilimento italiano DASCO di Medolla (Modena), fondato nel 1962 dall'imprenditore Mario Veronesi. La Dasco (diventata Gambro Dasco) \u00e8 il pi\u00f9 importante sito produttivo di Gambro.\nCon l'incorporazione di Hospal, la Gambro ha acquisito le tecnologie biomediche che ne fanno uno dei maggiori produttori di sistemi per il trattamento della insufficienza renale in \"area critica\" (Rianimazione e Terapia Intensiva).\nL'acquisizione, avvenuta nel 2004, della tedesca Teraklin, fa di Gambro uno dei maggiori produttori di sistemi per il supporto della funzionalit\u00e0 epatica.\nNel giugno del 2006 una OPA \"(Offerta Pubblica di Acquisto)\" da parte del socio di maggioranza Investor AB, in \"join-venture\" con la societ\u00e0 di Venture Capital EQT, ha mutato la sua struttura societaria in privata.\nNel dicembre 2012 l'azienda viene acquisita per circa 4 miliardi di dollari dalla statunitense Baxter International. Nel settembre 2013 l'acquisizione ha l'approvazione da parte dell'Antitrust statunitense ed europeo."}
{"id": "385291", "revid": "10652", "url": "https://it.wikipedia.org/wiki?curid=385291", "title": "Daedalea confragosa", "text": ""}
{"id": "385308", "revid": "1005847", "url": "https://it.wikipedia.org/wiki?curid=385308", "title": "Drumbo", "text": "Drumbo (In irlandese: Druim Bo) \u00e8 un piccolo villaggio nella contea Down, nell'Irlanda del Nord; dista 5 km a est da Lisburn e 12 km a sud da Belfast. Secondo il censimento del 2001 possiede 401 abitanti.\nNella parte medievale del villaggio si trova la chiesa Parish e vicino ad essa il monastero normanno. Il villaggio si \u00e8 riempito di nuove costruzioni nel XX secolo.\nDrumbo funge da piccolo \"service centre\" con la chiesa presbiteriana, un ufficio postale, un negozio ed una scuola elementare. Vi \u00e8 anche un servizio di autobus dal villaggio a Belfast."}
{"id": "385325", "revid": "2039709", "url": "https://it.wikipedia.org/wiki?curid=385325", "title": "Jimmy Ghione", "text": "Biografia.\nOttenuto un diploma di geometra in Svizzera, intraprende la strada nel mondo dello spettacolo, inizialmente approdando nel mondo dei fotoromanzi. Quindi decide di partire per la Florida, dove frequenter\u00e0 per 4 anni una scuola di recitazione. Rientrato in Italia, negli anni ottanta inizia la sua primavera artistica con particine secondarie in film di poco successo, anche se in ambito internazionale, e parallelamente in teatro con le rappresentazioni di \"Sorelle Materassi\" e \"Il Ciclope\" e poi in radio, accompagnando Giorgio Bracardi e Mario Marenco.\nNel 1987 la carriera cinematografica subisce una piccola svolta e Ghione ottiene sempre ruoli secondari ma in film pi\u00f9 di successo come il comico \"Noi uomini duri\", \"La bottega dell'orefice\" e \"Le nuove comiche\". Nel 1988 inizia a giocare nella Nazionale Italiana Artisti e allo stesso tempo continuano senza troppo successo le sue partecipazioni cinematografiche, il cui culmine si ha nel 1996, quando Ghione ottiene un ruolo da protagonista nel film \"Delitti a luci rosse\", un \"thriller\" erotico che non riscuote molto successo.\nNel 1998 inizia a collaborare con \"Striscia la notizia\", dove si occupa per lo pi\u00f9 dell'area di Roma. \u00c8 preso in giro dal conduttore storico Ezio Greggio, che gli imputa di avere un volto scimmiesco ed \u00e8 stato battezzato da Nino Frassica \"Gimminghione\", quando il comico siciliano era stato chiamato alla conduzione del programma. \u00c8 un grande tifoso del Torino ed ha condotto due stagioni di \"Striscia la domenica\".\nVita privata.\nSi \u00e8 sposato nel 2003 con Tania Paganoni, dalla quale ha avuto due figli: Gabriele e Federico; la coppia si separa nel 2016 e dal 2018 Jimmy \u00e8 sentimentalmente legato all'attrice russa Daria Baykalova.\nA seguito di un servizio di \"Striscia la notizia\" del 2009 su alcuni narcotraffici in Colombia, nel 2020 ha ottenuto la cittadinanza colombiana, mantenendo anche quella italiana.\nFilmografia.\nCome Gianluigi Ghione\nCome Jimmy Ghione"}
{"id": "385333", "revid": "486946", "url": "https://it.wikipedia.org/wiki?curid=385333", "title": "Bessarabia Storica", "text": ""}
{"id": "385360", "revid": "729019", "url": "https://it.wikipedia.org/wiki?curid=385360", "title": "Venera 2", "text": "Venera 2 (russo: \"\u0412\u0435\u043d\u0435\u0440\u0430-2\") fu una sonda spaziale sovietica appartenente al programma per l'esplorazione di Venere.\nEssa fu lanciata il 12 novembre 1965 alle 05.02:00 ora di Greenwich, a bordo di un vettore Molniya, partito dal Cosmodromo di Baikonur. La missione della sonda era quello di effettuare un fly-by pi\u00f9 vicino possibile al pianeta, e di inviare dati telemetrici e fotografie della sua densa atmosfera.\nPesava 963 kg e conteneva un sistema radiotelevisivo, nonch\u00e9 una quantit\u00e0 di strumenti scientifici.\nIl 27 febbraio 1966 pass\u00f2 a circa 24.000 km da Venere, e si posizion\u00f2 in un'orbita eliocentrica per avvicinarvisi. Ben prima di raggiungere il pianeta, per\u00f2, la sonda interruppe ogni comunicazione, di fatto smettendo di funzionare."}
{"id": "385365", "revid": "767487", "url": "https://it.wikipedia.org/wiki?curid=385365", "title": "Fantozzi va in pensione", "text": "Fantozzi va in pensione \u00e8 un film del 1988 diretto da Neri Parenti, con Paolo Villaggio. \u00c8 il sesto capitolo della saga incentrata sulle vicende dell'impiegato Ugo Fantozzi, ideato ed interpretato da Paolo Villaggio., si distingue dai precedenti soprattutto per l'ambientazione di fondo: le avventure del ragioniere non si svolgono pi\u00f9 sul luogo di lavoro, dato che egli ha ormai raggiunto l'et\u00e0 pensionabile. Le gag e le imprese di Fantozzi assumono cos\u00ec una connotazione pi\u00f9 \"privata\", ma anche pi\u00f9 malinconica perch\u00e9 l'ambizione di questa pellicola \u00e8 anche quella di rappresentare gli umori, i disagi e le preoccupazioni dei neopensionati.\nIl film, che vede la partecipazione di attori che ricorrono nei vari episodi (oltre a Paolo Villaggio anche Plinio Fernando, Anna Mazzamauro e Gigi Reder), \u00e8 il primo in cui compare Bongo (qui per\u00f2 chiamato Piero), genero di Fantozzi in quanto marito della figlia Mariangela.\nInfine, rispetto ai precedenti capitoli della saga, la trama appare pi\u00f9 unitaria e diventa complesso dividere le varie fasi della pellicola in episodi.\nTrama.\nIl ragionier Fantozzi raggiunge l'et\u00e0 pensionabile: adesso \u00e8 finalmente libero dallo stress del lavoro e pu\u00f2 fare ci\u00f2 che vuole. Tuttavia la forza dell'abitudine \u00e8 cos\u00ec forte che nel primo giorno di libert\u00e0 l'ex impiegato, svegliatosi alle nove, \u00e8 convinto di essere in ritardo per il lavoro e, arrivato in azienda con una sfrenata corsa, tenta di timbrare il cartellino: un impiegato gli ricorda l'assurdit\u00e0 della situazione e che egli deve rassegnarsi alla vita da pensionato.\nFantozzi \u00e8 perci\u00f2 costretto a passare tutte le ore del giorno a casa, annoiandosi terribilmente. Prova allora a sconfiggere l'apatia in vari modi: tenta di aggiustare l'antenna e precipita dal terrazzo; prova a partecipare all'amministrazione domestica aiutando la moglie Pina nella classica spesa al mercato, con risultati disastrosi; convince la Pina ad andare al cinema la mattina, ma incappa in un film porno e i due vengono scambiati per un maniaco e una ninfomane; cerca di sfruttare una telefonata sbagliata per attaccare discorso.\nLa figlia Mariangela, diventata una giovane donna dai capelli biondi, \u00e8 impegnata col marito Piero, dai tratti scimmieschi, e quindi lascia Uga ai genitori. Ugo porter\u00e0 la nipotina al parco col passeggino, ma continuer\u00e0 a nasconderla a causa della sua bruttezza.\nPer svagarsi, Pina gli suggerisce, dietro consiglio di una psicologa della mutua, di prendere un cagnolino: Fantozzi si fa consegnare a domicilio un enorme mastino dei Pirenei che diventa in poco tempo il padrone della casa. Fantozzi scopre poi che l'animale era stato precedentemente addestrato ad aprire la porta a una banda di ladri che nottetempo gli svaligiano l'appartamento. Fantozzi tenta allora di abbandonare il cane in autostrada, spintonandolo fuori dall'auto in corsa, ma il cane lo sbatte fuori a sua volta e si mette alla guida della macchina.\nFantozzi tenta quindi l'attivit\u00e0 politica, partecipando alle manifestazioni sindacali. Come unico risultato, lui e il suo gruppo ottengono dall'INPS agevolazioni per viaggi organizzati, di cui Filini approfitta subito per organizzare una gita in aereo a Venezia. I colleghi salgono sul pullman che dovrebbe condurli all'aereo, ma il pullman, invece di portarli verso il velivolo, prende l'autostrada e si dirige direttamente verso Venezia, in quanto l'INPS ha cambiato le sue finalit\u00e0 assistenziali ed \u00e8 diventata, dietro voto segreto, Istituto Neutralizzazione Parassiti Sociali, con l'obiettivo di eliminare pensionati. Dopo diciotto ore di viaggio, Fantozzi \u00e8 in preda a tremendi dolori perch\u00e9 deve urinare e prega il conducente di fermarsi, in piena notte, in galleria, dove passano dei tir che investono le persone che sono scese dal pullman. Lasciati a Rovigo e raggiunta Venezia a piedi, vengono subito scambiati per saccopelisti dalla Polizia. Mangiano poi in un locale che si affaccia sul mare, dove un \u201cesperto\u201d di sci nautico sbanda inondando i commensali seduti a tavola.\nLa comitiva visita successivamente le Grotte di Postumia e Filini fa da guida; arrivati a una vasta grotta, i turisti camminano su uno stretto cornicione e due di loro precipitano. Fantozzi poco dopo litiga con l'eco della sua voce, che risponde all'esclamazione del suo nome con \"Merdaccia\" e \"Stramerdaccia\", e poi sviene a seguito del crollo di una stalattite rocciosa che gli cade addosso. Dopo ben 81 giorni e 14 ore Fantozzi esce finalmente dalle grotte, attraverso la tazza di un water a Bad Kleinkirchheim, nella Carinzia austriaca.\nFantozzi si mette alla ricerca di un lavoro che dia senso alle sue giornate, ma tutti gli annunci richiedono persone sotto i 35 anni; ha perci\u00f2 l'idea di falsificare la carta d'identit\u00e0 e ottenere un aspetto pi\u00f9 giovane, ma durante l'esame di assunzione per diventare aiuto vice corruttore laterale mafioso si viene a scoprire la verit\u00e0 e viene cacciato. Una volta uscito con la moglie a fare la spesa, rimasto in macchina ad aspettarla, vede dal finestrino l'aria felice della Signorina Silvani. La Silvani invita il ragioniere a casa sua a bere un drink e gli rivela la sua solitudine e le sue bugie: non ha mai visto le Maldive e non ha nessuno con cui parlare.\nPina non riesce a sopportare la vista del marito depresso, con la grande paura delle malattie e dell'infarto e col timore di essere sempre sul punto di morire, allora decide in gran segreto di mettersi a lavorare come donna delle pulizie in un hotel, a patto che il gestore inventi un'occupazione fittizia per il marito, versando a quest'ultimo il compenso che spetta a lei per il suo lavoro. Fantozzi si accorge per\u00f2 che la casa \u00e8 completamente in disordine ed esige un chiarimento dalla moglie, che invece si veste per andare a lavorare all'hotel; Fantozzi si mette a seguirla, scoprendone cos\u00ec l'impiego. Tornato a casa, il ragioniere aspetta che rientri la moglie, alla quale comunica di rinunciare al lavoro a patto che restino a casa insieme. Questo episodio \u00e8 ispirato al film \"Il comandante\" del 1963, con Tot\u00f2.\nNonostante le promesse, Fantozzi si presenta ogni giorno alla Mega-Ditta, tentando pietosamente di mischiarsi agli impiegati in uscita. Qui viene visto dal Duca Conte Francesco Maria Barambani, che gli propone un patto: in cambio della sua pensione e dell'orologio che aveva ricevuto come regalo di pensionamento all'inizio del film, egli potr\u00e0 tornare a lavorare (in nero) nella Mega Ditta. Il ragioniere accetta di buon grado l'accordo ed incontra di nuovo tutti i suoi vecchi colleghi: anch'essi, da pensionati quali erano, hanno accettato la stessa proposta."}
{"id": "385388", "revid": "163662", "url": "https://it.wikipedia.org/wiki?curid=385388", "title": "Concilio Lateranense II", "text": "Il concilio Lateranense II, tenuto dal 4 all'11 aprile 1139 sotto la presidenza di Papa Innocenzo II, \u00e8 considerato come decimo concilio ecumenico dalla Chiesa cattolica.\nContesto.\nIl concilio deve la sua convocazione allo scisma avvenuto nel 1130 alla morte di Papa Onorio II: i cardinali sono divisi sul Concordato di Worms, che nel 1122 metteva fine alla lotta per le investiture. Inoltre, si aggiunse la rivalit\u00e0 tra due famiglie romane, i Frangipane e i Pierleoni. Il 14 febbraio 1130, sedici cardinali che sostenevano la famiglia Frangipane eleggono papa Gregorio Papareschi, che prende il nome di Innocenzo II. Qualche ora pi\u00f9 tardi, Pietro Pierleoni \u00e8 eletto papa da altri cardinali e prende il nome di Anacleto II. Con l'appoggio di Bernardo di Chiaravalle, Innocenzo II alla fine ha la meglio sul rivale, che muore nel 1138.\nIl concilio.\nIl concilio, convocato nella basilica di San Giovanni in Laterano, si occupa dapprima di riparare i danni provocati dallo scisma: Innocenzo II apre la riunione deplorando l'opera di Anacleto II e depone i vescovi scismatici che avevano appoggiato lo scisma. In seguito, il papa vuole continuare l'opera di riforma del primo concilio Lateranense. Vengono emanati 30 canoni di riforma:"}
{"id": "385391", "revid": "2166030", "url": "https://it.wikipedia.org/wiki?curid=385391", "title": "Eski\u015fehir", "text": "Eski\u015fehir (significato letterale in ) \u00e8 una citt\u00e0 del nordovest della Turchia ed \u00e8 capoluogo dell'omonima provincia.\nNel censimento del 2000 la citt\u00e0 aveva 482.793 abitanti, sorge sulle rive del fiume Porsuk a 792 m s.l.m. e nelle sue vicinanze si trovano sorgenti termali.\n\u00c8 situata a latitudine 39.7\u00b0N e longitudine 30.5\u00b0E, 250\u00a0km da Ankara e circa 350\u00a0km da Istanbul. Amministrativamente costituisce un comune metropolitano, formato dalle aree urbane dei distretti di Odunpazar\u0131 e Tepeba\u015f\u0131.\nStoria.\nLa citt\u00e0 fu fondata intorno all'anno 1000 a.C. dalla popolazione del Regno di Frigia, regno che occupava parte della moderna Anatolia. Molti artefatti e sculture eseguiti da quel popolo possono essere trovati nel Museo Archeologico di Eski\u015fehir. Nella citt\u00e0 \u00e8 possibile anche visitare il museo della pietra meerschaum o schiuma di mare, una pietra bianca porosa che si estrae in giacimenti nei pressi della citt\u00e0 turca e che \u00e8 usata principalmente per costruire pipe di alta qualit\u00e0. Nel quarto secolo la citt\u00e0 si spost\u00f2 di circa dieci chilometri a nord est della sua posizione originale. Ogni qualvolta la citt\u00e0 fu menzionata dagli antichi geografi, fu descritta come una delle pi\u00f9 belle dell'Anatolia.\nCome in molte altre citt\u00e0 dell'Anatolia, il Cristianesimo vi arriv\u00f2 dopo che Teodosio I ne fece religione ufficiale dell'Impero romano.\nEsistono documenti risalenti all'inizio del quarto secolo che dimostrano come Eski\u015fehir allora fosse sede vescovile. La citt\u00e0 era chiamata Dorylaeum, e uno dei suoi vescovi, Eusebio II, nel V secolo ebbe un importante ruolo nella definizione dei dogmi della Chiesa. Nei pressi della citt\u00e0 ebbe luogo durante la Prima crociata nel 1097, uno scontro durante il quale i guerrieri cristiani sconfissero i Turchi selgiuchidi di R\u016bm comandati da Kili\u00e7 Arslan I.\nSociet\u00e0.\nEski\u015fehir ospita una significativa comunit\u00e0 di tatari di Crimea. La citt\u00e0 rappresent\u00f2, nei primi decenni del XX secolo, una destinazione popolare per i musulmani della Penisola balcanica, in particolare bosgnacchi, albanesi e turchi di Bulgaria, arrivati in occasione delle guerre balcaniche. Gli immigrati balcanici contribuirono significativamente allo sviluppo dell'attivit\u00e0 metallurgica.\nL'ambiente universitario e cosmopolita della citt\u00e0 ha fatto di Eski\u015fehir un'oasi del kemalismo e della cultura liberale in una regione tendenzialmente conservatrice e religiosa. La citt\u00e0 rappresenta una roccaforte del Partito Popolare Repubblicano.\nEconomia.\nOggi Eski\u015fehir \u00e8 una delle citt\u00e0 pi\u00f9 industrializzate della Turchia. Tradizionalmente dipendente dalla produzione di farina e dall'attivit\u00e0 delle fornaci per i mattoni, l'economia della citt\u00e0 ebbe impulso dalla produzione delle rotaie per la linea ferroviaria tra Berlino e Baghdad. Eski\u015fehir \u00e8 stata sede della prima industria aeronautica turca e la base aerea alle porte della citt\u00e0 ospita la Prima Forza Aerea Tattica turca, che ebbe ruolo fondamentale sul fronte meridionale della NATO durante la Guerra Fredda.\nOltre alla tradizionale lavorazione della pietra bianca, Eski\u015fehir ospita industrie per la produzione di autocarri, elettrodomestici, motori per aerei da combattimento, attrezzature agricole, mattoni, cemento, zucchero raffinato, nonch\u00e9 industrie chimiche e tessili. Intorno alla citt\u00e0 si trovano non solo i campus universitari, bens\u00ec anche numerose installazioni militari. Nel 2004 la citt\u00e0 si \u00e8 dotata di una rete di tram per il trasporto urbano.\nAttrazioni.\nMolte costruzioni della citt\u00e0 furono rifatte dopo la Guerra d'indipendenza turca (1912-1922), quindi il luogo non presenta edifici antichi, tranne pochi casi come la Kursunlu Camii (moschea). Vicino ad Eski\u015fehir per\u00f2 vi \u00e8 il sito della antica citt\u00e0 frigia di Dorylaeum e inoltre vi sono numerose sorgenti calde solforose.\nEducazione.\nEski\u015fehir ha due universit\u00e0, una \u00e8 l'Anadolu \u00dcniversitesi, che \u00e8 la pi\u00f9 grande della Turchia e ha una dimensione internazionale, tanto da vantare sedi in Europa. L'altro ateneo \u00e8 l'Osmangazi \u00dcniversitesi, che dispone di un ottimo dipartimento di medicina.\nSport.\nIl Eski\u015fehirspor Kul\u00fcb\u00fc che milita in TFF 1. Lig, \u00e8 il principale club calcistico cittadino."}
{"id": "385394", "revid": "438678", "url": "https://it.wikipedia.org/wiki?curid=385394", "title": "Funzioni di Scorer", "text": "In matematica, le funzioni di Scorer sono funzioni speciali indicate Gi(\"x\") e Hi(\"x\"), tali funzioni sono soluzioni dell'equazione differenziale formula_1. Possono essere definite:\nLe funzioni di Scorer possono essere definite anche in termini di funzioni di Airy."}
{"id": "385398", "revid": "1543377", "url": "https://it.wikipedia.org/wiki?curid=385398", "title": "Lattanzio", "text": "Biografia.\nNato da famiglia pagana, fu allievo di Arnobio a Sicca Veneria. Per la propria fama di retore fu chiamato da Diocleziano, su consiglio di Arnobio, a Nicomedia, in Bitinia, capitale della parte orientale dell'Impero e residenza ufficiale dell'imperatore, come insegnante di retorica (290 circa).\nFu costretto a lasciare il suo ufficio nel 303 a causa delle persecuzioni contro i cristiani, alla cui religione si era convertito. Lattanzio abbandon\u00f2 quindi la Bitinia nel 306, per farvi ritorno cinque anni dopo, in seguito all'editto di tolleranza di Galerio. Nel 317 Costantino I lo chiam\u00f2 a Treviri, in Gallia, come precettore del figlio Crispo. Probabilmente mor\u00ec a Treviri qualche tempo dopo.\nPer il suo stile elegante e il periodare articolato si guadagn\u00f2 il soprannome di \"Cicerone cristiano\" da parte dei pi\u00f9 importanti uomini del Rinascimento, come Angelo Poliziano e Pico della Mirandola.\nOpere.\nLe opere pervenute sono:\nSono perdute le opere del periodo pagano e le lettere, \u00e8 incerta l'attribuzione a Lattanzio del poemetto in ottantacinque distici \"De ave ph\u0153nice\" (L'uccello fenice), dove il mito della fenice \u00e8 assimilato alla passione, morte e resurrezione di Cristo.\nDe opificio Dei.\nIn quest'opera, composta negli anni 303-304, Lattanzio polemizza con le tesi delle filosofie ellenistiche e soprattutto con quelle degli epicurei, sostenendo la grandezza della Provvidenza divina e l'intervento di Dio anche nella costituzione fisiologica dell'uomo, che \u00e8 sufficiente gi\u00e0 di per s\u00e9 a mostrare la perfezione del disegno di Dio.\nL'opera afferma la fede di Lattanzio nel Dio onnipotente dell'Antico Testamento in modo analogo alla concezione monistica di Tertulliano, Cipriano e sant'Agostino.\nDe ira Dei.\nQuesto scritto, affine ai due precedenti per tono e argomento, fu composto intorno al 313. In esso Lattanzio, contrapponendosi alla tesi degli stoici e degli epicurei, sostiene che \u00e8 ammissibile la collera divina, come espressione di opposizione e rifiuto del male, e che Dio punisce l'uomo colpevole e peccatore dinanzi all'eterna giustizia divina, mirando attraverso ci\u00f2 a ripristinare l'ordine compromesso dall'insorgere e dal prevalere del male.\nDe mortibus persecutorum.\nDi attribuzione incerta, scritto probabilmente tra il 316 e il 321, affronta il problema delle persecuzioni da parte degli imperatori contro i Cristiani. Gli imperatori si sono rivelati malvagi e poco onorevoli anche per la storia di Roma, ma prima o poi tutti sono stati colpiti dalla punizione divina e hanno concluso in modo tragico o inglorioso la propria vita, costituendo per i posteri un monito chiaro ed esemplare.\nDe Divinis institutionibus.\nQuest'opera, composta tra il 304 e il 313 in sette libri, da cui pi\u00f9 tardi egli stesso ricav\u00f2 un'epitome in un solo libro, polemizza con i pagani, confutando i fondamenti ed il culto della loro religione ed espone in maniera sistematica la dottrina cristiana. Al primo scopo Lattanzio dedica i primi tre libri del trattato (\"De falsa religione\", \"De origine erroris\", \"De falsa sapientia\"), all'altro suo intento i rimanenti quattro (\"De vera sapientia et religione\", \"De justitia\", \"De vero cultu\", \"De vita beata\"). Lattanzio chiarisce esplicitamente la finalit\u00e0 dell'opera quando dice di scrivere:\nParticolarmente apprezzabile \u00e8 il suo tentativo di recuperare e inglobare i valori della cultura e della civilt\u00e0 antica, le stesse speculazioni filosofiche, nella nuova verit\u00e0 cristiana.\nNell'ultimo libro adotta ed espone delle convinzioni escatologiche millenariste: secondo Lattanzio la seconda venuta di Cristo coinciderebbe con l'inizio di un millennio in cui Cristo regnerebbe incontrastato sulla Terra e al cui termine il diavolo sarebbe slegato e avrebbe luogo la battaglia finale contro il male.\nStile.\nDal punto di vista letterario, \u00e8 stato osservato come Lattanzio sia essenzialmente un retore: convertitosi anche a lui, come Arnobio, in et\u00e0 adulta, al pari del suo maestro \u00e8 ancora strettamente legato a schemi argomentativi e teorici della cultura classica, in particolare neoplatonica. Il suo stile \u00e8 comunque fluente e l'argomentare \u00e8 stringente e segue sempre un preciso filo logico, come vogliono i dettami della retorica. Il tentativo di assimilazione della cultura pagana in quella cristiana emerge anche nell'imitazione stilistica di Cicerone."}
{"id": "385399", "revid": "2091899", "url": "https://it.wikipedia.org/wiki?curid=385399", "title": "Concilio Lateranense III", "text": "Il terzo Concilio Lateranense fu convocato da papa Alessandro III a Roma nel marzo 1179, in seguito alla pace di Venezia tra l'Imperatore Federico Barbarossa e la Lega Lombarda, pace sostenuta dallo stesso papa. \u00c8 riconosciuto come undicesimo Concilio ecumenico dalla Chiesa cattolica.\nDescrizione.\nIl concilio riunisce circa 300 padri conciliari e si tiene in tre sessioni: il 5, 7 e 19 marzo 1179. In esso vengono emanati 27 canoni, su argomenti vari, tra cui:\nIl Concilio promulg\u00f2 il canone \"Licet de evitanda discordia\": si stabil\u00ec che solo i cardinali avessero diritto a scegliere il papa (mentre prima partecipavano anche i laici) e che l'elezione papale dovesse avvenire con una maggioranza di almeno i due terzi affinch\u00e9 fosse considerata valida.\nInfine, in questo concilio furono annullati tutti gli emendamenti dell'antipapa Pasquale III."}
{"id": "385402", "revid": "767487", "url": "https://it.wikipedia.org/wiki?curid=385402", "title": "Fundulidae", "text": "La famiglia dei Fundulidae comprende una cinquantina di specie di pesci d'acqua dolce, appartenenti all'ordine dei Cyprinodontiformes.\nDistribuzione e habitat.\nSono pesci originari delle pianure del nord e del centroamerica, dal Canada allo Yucat\u00e1n (molto diffuso nel bacino del Mississippi), comprese le isole Bermude e Cuba.\nDescrizione.\nQuesti pesci appartengono al gruppo dei cosiddetti \"Killifish\" (pesci con di vita stagionale, diffusi in stagni e corsi d'acqua che si prosciugano nella stagione secca); presentano quindi alcune caratteristiche comuni alle altre famiglie: il corpo \u00e8 allungato, con dorso piatto, le pinne dorsale ed anale sono opposte e simmetriche, posizionate vicino al robusto peduncolo caudale.\nLe dimensioni variano dai 20 cm di \"Fundulus grandissimus\" ai 3 cm di \"Leptolucania ommata\".\nGeneri.\n \nLa famiglia dei Fundulidi contano 48 specie ripartiti in 4 generi. \nAcquariofilia.\nLa maggior parte delle specie hanno destato l'interesse dell'allevamento in acquario, per via delle colorate ed eleganti livree e per il singolare stile di vita tipico dei killifish."}
{"id": "385412", "revid": "113321304", "url": "https://it.wikipedia.org/wiki?curid=385412", "title": "Basarab I di Valacchia", "text": "Basarab: le origini del nome.\nNome di probabile origine cumana, Basarab significherebbe \"Re Padre\": deriva dalla parola \"basar\" (\"regnare\") e \"aba\" (\"padre\"). Nel tardo XIX secolo, lo storico e filologo rumeno Bogdan Petriceicu Hasdeu avanz\u00f2 l'idea che il suo nome fosse indigeno, da \"ban\" (\"colui che regna\") e dalla parola daca \"saraba\" (\"capo\") ancora esistente nel dialetto di alcune regioni della Romania nella forma \"sar\u00e2mb\". Si tratta per\u00f2 di un'analisi etimologia oggi non riconosciuta come valida.\nIl padre di Basarab I, Tocomerio, fu probabilmente il primo voivoda a regnare sull'intera regione. Basarab divenne vassallo del regno d'Ungheria, ma tra il 1324 e il 1325 si ribell\u00f2 al sovrano ungherese. In un documento emesso dal signore del regno d'Ungheria, Carlo I d'Anjou (26 luglio 1324), Basarab \u00e8 definito con il plurale majestatis \"il nostro voivode transalpino\" e circa un anno dopo, in un diploma del 18 giugno 1325, \u00e8 definito come \"Bazarab transalpino, infedele alla sacra corona regia\".\nBasarab I: la nascita di uno stato valacco.\nLa pi\u00f9 antica cronaca della Valacchia racconta che il fondatore dello stato valacco fu il Principe Nero (Negru-Vod\u0103) che giunse nella regione fuggendo dal ducato di F\u0103g\u0103ra\u0219, suo possedimento nella Transilvania meridionale. Probabilmente il feudo fu confiscato dal re Andrea III d'Ungheria per concederlo ad un nobile della sua cerchia.\nIl processo di unificazione della Valacchia termin\u00f2 con Basarab I principe della regione centrale della Valacchia. Basarab riusc\u00ec infatti ad estendere il suo dominio sulle regioni orientali della Valacchia, fino al basso Danubio, e a concludere un trattato di associazione con la regione occidentale, l'Oltenia.\nCon molto probabilit\u00e0, Basarb riusc\u00ec nel suo intento grazie all'anarchia ed alle guerre civili che scossero il regno di Ungheria, di cui era ufficialmente vassallo, a seguito dell'estinzione della dinastia Arpad.\nLa complessa situazione ungherese si risolse nel 1330 con la seconda incoronazione di Carlo Roberto d'Angi\u00f2. I rapporti tra Ungheria e Valacchia non erano certo dei migliori: gli ungheresi interpretavano infatti le conquiste di Basarab come un atto di aperta ribellione.\nL'inasprimento dei rapporti \u00e8 ben testimoniato da due documenti di poco distanti. In una lettera del 26 luglio 1324 Carlo definisce Basarab con il plurale majestatis \"il nostro voivode transalpino\" e circa un anno dopo, in un diploma del 18 giugno 1325, \u00e8 definito come \"Bazarab transalpino, infedele alla sacra corona regia\".. La situazione precipit\u00f2 nel 1330 quando Basarab travers\u00f2 con il suo esercit\u00f2 il Danubio ed occup\u00f2 la fortezza di Severino.\nPrese parte con un contingente alla battaglia di Velbu\u017ed, ma non fu menzionato per prendere parte alle negoziazioni dopo la battaglia, da cui si pu\u00f2 concludere che era basso nella gerarchia in quel momento \u2013 30 luglio 1330 sul calendario giuliano.\nIn risposta all'affronto Carlo Roberto varc\u00f2 allora il Danubio, proponendosi di invadere la Valacchia con le sue truppe. Basarab negozi\u00f2 a quel punto un trattato di pace in cui rinunciava alla conquista e si impegnava a versare 7000 marchi d'argento a titolo di risarcimento: mentre le truppe ungheresi ripiegavano il principe valacco manc\u00f2 per\u00f2 alla parola appenda data e attacc\u00f2 di sorpresa l'esercito ungherese a Posada infliggendogli grandi perdite: Carlo Roberto riusc\u00ec a salvarsi grazie al fatto di essersi scambiato l'armatura con quella di un vassallo !\nNonostante la vittoria di Basarab, che garant\u00ec alla il possesso dell'Oltenia, la Valacchia rester\u00e0 almeno formalmente uno stato vassallo dell'Ungheria.\nAlla sua morte, nel 1352, gli succeder\u00e0 il figlio Nicola Alessandro (Nicolae Alexandru)."}
{"id": "385425", "revid": "767487", "url": "https://it.wikipedia.org/wiki?curid=385425", "title": "William Congreve (inventore)", "text": "Biografia.\nStudi\u00f2 Legge al Trinity College di Cambridge.\nDopo l'adozione dei razzi di bamb\u00f9 alimentati da polvere da sparo adottati dall'India nelle guerre del Mysore, Congreve inizi\u00f2 a studiare analoghi mezzi di offesa da far adottare all'esercito britannico. Fra il 1805 ed il 1806 consider\u00f2 il suo lavoro sufficientemente avanzato da essere sperimentato in due battaglie della marina inglese contro la flotta francese a Boulogne-sur-Mer, in Francia.\nCongreve era riuscito a mettere a punto un tipo di razzo di quattordici chilogrammi di peso, con una gittata di oltre tre chilometri e costituito da un rivestimento in lamiera di ferro; conteneva una carica da tre chilogrammi di materiale incendiario e montava un'asta direzionale detta \"di coda\", lunga quattro metri, indispensabile per stabilizzarne la traiettoria.\nIl parlamento inglese autorizz\u00f2 nel 1809 Congreve a costituire due apposite compagnie militari per l'uso di razzi in battaglia, di cui una affidata direttamente al suo comando e impegnata nella battaglia di Leipzig del 1813.\nI razzi di Congreve furono adoperati anche in occasione delle guerre napoleoniche (1812) e restarono in dotazione all'arsenale del Regno Unito fino agli anni cinquanta del XIX secolo.\nCongreve fu premiato al grado di tenente colonnello nel 1811 e da allora fu conosciuto principalmente come il Colonnello Congreve. Mor\u00ec a Tolosa nel 1828."}
{"id": "385445", "revid": "125595352", "url": "https://it.wikipedia.org/wiki?curid=385445", "title": "Orto botanico di Catania", "text": "Lorto botanico di Catania \u00e8 un giardino botanico diretto dal Dipartimento di scienze biologiche, geologiche e ambientali dell'Universit\u00e0 di Catania.\nL'orto botanico \u00e8 un'istituzione membro del Botanic Gardens Conservation International, con il codice d'identificazione internazionale CAT.\nStoria.\nLa fondazione dell'orto botanico di Catania si deve al monaco bibliotecario benedettino Francesco Tornabene Roccaforte che, nominato titolare della cattedra di Botanica nel 1843, ottenne dalla Deputazione della Regia Universit\u00e0 di Catania, un terreno da destinare a tale scopo, dalla precedente propriet\u00e0 di Carmine Ferlito. All'opera di realizzazione collaborarono sia il futuro rettore Carlo Gemmellaro sia Lorenzo Maddem, al quale dal 1845 vennero affidate le problematiche tecniche.\nL'orto botanico universitario, su progetto dell'architetto Mario Di Stefano, venne inaugurato nel 1858 ed oggi si estende su una superficie di circa 16.000 m\u00b2 a 75 m s.l.m., su suoli in parte di origine vulcanica (lave di epoca romana) e in parte alluvionali.\nDescrizione.\nL'area \u00e8 suddivisa in \"Hortus Generalis\" (13.000 m\u00b2), caratterizzato dalla presenza di piante esotiche, ed \"Hortus Siculus\" (3000 m\u00b2), destinato alla coltivazione di specie spontanee siciliane.\nL\"Hortus Generalis\", in stile formale o \"all'italiana\", \u00e8 diviso da viali ortogonali in ventidue settori geometrici delimitati da larghi gradini in pietra calcarea da taglio; la regolarit\u00e0 delle forme \u00e8 accentuata dalla presenza di tre vasche circolari, utilizzate per la coltivazione delle piante acquatiche.\nL'edificio monumentale \u00e8 stato realizzato in stile neoclassico dall'architetto Di Stefano con eleganti colonne ioniche e soffitti a cassettoni. Alle rigorose linee architettoniche fanno da contrappunto due maestose \"Dracaena draco\", comunemente note come albero del drago. Nell\"Hortus Generalis\" si possono inoltre ammirare la ricca collezione di palme e l'affascinante settore delle piante succulente.\nIl Tepidarium (grande serra) custodisce oggi oltre 160 specie vegetali tra piante ornamentali e di interesse alimentare come quella del caff\u00e8 e della papaia. La vasca centrale ospita le delicate ninfee. La grande serra, voluta dallo stesso Tornabene, fu realizzata in ferro e cristalli ad imitazione della Serra Carolina dell'Orto botanico di Palermo. All'indomani della seconda guerra mondiale venne demolita (1958) a causa dei forti danni subiti durante i bombardamenti. \u00c8 stata recentemente ricostruita, con la medesima struttura architettonica dell'originaria e inaugurata nel 2008. In prossimit\u00e0 del Tepidario si trovano due piccole serre destinate alla coltivazione delle piante succulente.\nL\"Hortus Siculus\", con la sua collezione di piante spontanee dell'isola, rappresenta un'oasi di tutela e conservazione di specie rare e a rischio di estinzione come la \"Zelkova sicula\". In aree diversificate sono stati riprodotti alcuni ambienti tipici mediterranei (ambiente dunale, roccaglie, ambienti umidi, bosco, macchia) che ripropongono in piccola scala il paesaggio siciliano. Fu realizzato nel 1865, grazie al lascito del catanese Mario Coltraro, che espresse la volont\u00e0 di adibire l'area donata per la coltivazione delle specie della flora spontanea isolana. Da allora non \u00e8 stata possibile alcuna ulteriore espansione del giardino scientifico a causa del rapido sviluppo della citt\u00e0.\nCollezioni.\nLe principali collezioni dell'orto sono le seguenti:\nLa collezione, creata da Tornabene, comprende oltre 2.000 specie, principalmente Cactaceae, Euphorbiaceae e Aizoaceae. Di particolare interesse sono \"Astrophytum capricorne\", \"Blossfeldia liliputana\", \"Cereus\" spp., \"Echinocactus grusonii\", \"Leuchtenbergia principis\", \"Lophophora williamsii\", \"Mammillaria herrerae\", \"Mammillaria schiedeana\", \"Mammillaria theresae\", \"Melocatus jansenianus\", \"Roseocactus fissuratus\", e \"Toumeya papyracantha\", ma anche \"Euphorbia abyssinica\", \"Euphorbia candelabrum\", \"Euphorbia trigona\", \"Euphorbia caerulescens\", \"Euphorbia resinifera\", \"Caralluma europaea\", \"Crassula brevifolia\", \"Crassula falcata\" e \"Stapelia\" spp.\nComprende circa 50 specie dei generi \"Arecastrum\", \"Arykuryroba\", \"Butia\", \"Chamaedorea\", \"Chamaerops\", \"Erithea\", \"Howea\", \"Livistona\", \"Phoenix\", \"Sabal\", \"Trithrinax\", \"Trachycarpus\", \"Washingtonia\". Di particolare interesse \"Arecastrum romanzoffianum\", \"Butia eriospatha\", \"Brahea dulcis\", \"Dypsis onilahensis\", \"Jubaea chilensis\", \"Medemia argun\", \"Rhopalostylis sapida\", \"Pritchardia hillebreii\", \"Sabal acauli\", \"Trithrinax campestris\", \"Trithrinax brasiliensis\", \"Wallichia densiflora\" e \"Washingtonia robusta\".\nNumerose specie tra le quali \"Abies nebrodensis\", \"Anthemis ismelia\", \"Brassica\" spp., \"Celtis aetnensis\", \"Centaurea tauromenitana\", \"Cremnophyton lanfrancoi\", \"Darniella melitensis\", \"Paleocyanus crassifolius\", \"Salix gussonei\", \"Scilla cupanii\", \"Scilla dimartinoi\", \"Scilla sicula\", \"Senecio ambiguus\" e \"Zelkova sicula\".\n\"Bupleurum fruticosum\", \"Ceratonia siliqua\", \"Chamaerops humilis\", \"Cistus creticus\", \"Dracaena draco\", \"Erica multiflora\", \"Fontanesia phillyraeoides\", \"Myrtus communis\", \"Quercus ilex\", \"Phillyrea angustifolia\", \"Pinus pinea\", \"Pistacia lentiscus\", \"Populus alba\", \"Ulmus canescens\" e \"Vitex agnus-castus\".\n\"Agathis australis\", \"Agave americana\", \"Ceratozamia mexicana\", \"Eriobotrya japonica\", \"Macrozamia moorei\", \"Morus alba\" e \"Prunus armeniaca\"."}
{"id": "385459", "revid": "3115", "url": "https://it.wikipedia.org/wiki?curid=385459", "title": "L'Aura", "text": "Ha debuttato nel mondo della discografia nel 2005 con l'album \"Okumuki\", disco ripubblicato nel marzo 2006 con l'inclusione del brano \"Irraggiungibile\", con il quale la cantante ha partecipato al Festival di Sanremo nella categoria \"Giovani\". Successivamente ha pubblicato il secondo album, \"Demian\" (2007), e partecipato al Festival di Sanremo 2008 nella categoria \"Big\" con il brano \"Basta!\", incluso nel suo terzo album: \"L'Aura\".\nNel 2010 ha pubblicato l'EP \"Sei come me\".\nBiografia.\nNata a Brescia il 13 agosto 1984, figlia dell'ingegnere Gianfranco Abela, imprenditore nel settore dell'automazione meccanica con EFA Automazione nonch\u00e9 pittore, all'et\u00e0 di otto anni ha iniziato a studiare pianoforte e violino a Rezzato. Nel 2000, a sedici anni, si \u00e8 trasferita a Berkeley, in California, dove ha concluso la scuola secondaria superiore e ha studiato inglese. \u00c8 rientrata in Italia due anni dopo per cominciare a registrare il suo album di esordio, \"Okumuki\", sotto la supervisione di Enrique Gonzalez M\u00fcller, produttore dei Plant Studios di San Francisco.\nNel 2004 ha duettato con i Mistonocivo nella canzone \"In una foto\", contenuta nell'album \"Edgar\", mentre nel marzo 2005 \u00e8 uscito il suo singolo di esordio, \"Radio Star\", che ha ottenuto un discreto successo sia in termini di vendite che di passaggi radiofonici.\nIl primo album, \"Okumuki\".\nNel mese di aprile del 2005 \u00e8 stato pubblicato, per l'etichetta discografica Sony, \"Okumuki\": l'album contiene undici brani composti, suonati e cantati dall'artista. Nel corso dello stesso anno, oltre al singolo d'esordio \"Radio Star\", sono stati pubblicati due singoli tratti dallo stesso album: \"Today\" e \"Una favola\", che hanno ottenuto un buon successo di vendita.\nNel settembre 2005 \u00e8 stata chiamata da Claudio Baglioni a duettare con lui per la manifestazione O' Sci\u00e0 di Lampedusa e ha partecipato al Piazzola Music Award, dove ha interpretato il brano \"Quien\" con Aldemaro Romero al piano ed ha eseguito un live di \"Today\". A fine anno ha vinto il Premio rivelazione dell'anno al M.E.I. (\"Meeting delle Etichette Indipendenti\") di Faenza.\nLa grande svolta \u00e8 arrivata nel febbraio 2006 con la partecipazione alla 56\u00aa edizione del Festival di Sanremo, nella categoria \"Giovani\", con il brano \"Irraggiungibile\". La canzone \u00e8 stata eliminata in semifinale, ma ha ottenuto un buon successo in termini di vendite entrando in classifica al diciassettesimo posto.\nContemporaneamente al singolo sanremese \u00e8 stata pubblicata una nuova edizione di \"Okumuki\", che aggiunge tre inediti e la cover del brano \"Life on Mars?\" di David Bowie agli undici brani dell'originale. La nuova edizione conquista il disco d'oro.\nNell'estate 2006 \u00e8 stato pubblicato un ulteriore singolo estratto da \"Okumuki\" dal titolo \"Domani\". L'estate di quell'anno ha visto la cantautrice impegnata in un lungo tour estivo durato fino ad ottobre.\nIl ritorno con \"Demian\".\nDopo una breve pausa, l'8 giugno 2007 \u00e8 stato pubblicato, sempre per la Sony, il suo secondo album intitolato \"Demian\", omonimo del romanzo di Hermann Hesse. L'album \u00e8 stato anticipato dal singolo \"Non \u00e8 una favola\", pubblicato il 18 maggio e trasmesso in radio dal 4 dello stesso mese; la canzone ha riscosso un discreto successo estivo e il video ha raggiunto la finale al \"Premio Videoclip Italiano 2007\". Il secondo singolo estratto \u00e8 stata la canzone \"\u00c8 per te\" in duetto con Max Zanotti, il cantante dei Deasonika; il videoclip del brano \u00e8 entrato in rotazione sulle maggiori emittenti televisive nazionali e l'album \u00e8 rimasto per tre settimane nella classifica dei 100 dischi pi\u00f9 venduti in Italia.\n Agli arrangiamenti dell'album, alle tastiere e agli strumenti giocattolo ha partecipato Davide Arneodo (Marlene Kuntz).\nL'inverno 2007/2008 ha visto la cantante impegnata in un tour acustico dove ha proposto i brani dei due album riarrangiati in versione acustica insieme al gruppo d'archi GnuQuartet. Nel novembre 2007 ha registrato una versione di \"Bocca di rosa\" di Fabrizio De Andr\u00e9, inclusa in un disco di beneficenza dal titolo \"Il diverso sei tu\", prodotto dal GnuQuartet, e nel suo terzo album.\nLa raccolta, \"L'Aura\".\n\u00c8 stata selezionata per partecipare al Festival di Sanremo 2008 con la canzone \"Basta!\" nella categoria Big, che ha raggiunto la diciassettesima posizione della classifica dei singoli italiana. Durante il Festival, il 29 febbraio 2008, \u00e8 stato pubblicato il suo terzo album intitolato semplicemente \"L'Aura\", contenente i successi della cantante (quattro brani da \"Okumuki\" e quattro da \"Demian\"), tre inediti, la canzone sanremese, una nuova versione dal vivo del brano \"Radio Star\" registrato con gli GnuQuartet e la cover di \"Bocca di rosa\".\nDurante la primavera del 2008 ha partecipato a manifestazioni canore come \"Successo italiano\", il Concerto del Primo Maggio a Roma e l'Heineken Jammin' Festival, mentre a met\u00e0 maggio ha partecipato ad un'iniziativa di beneficenza duettando con i Malfunk nel brano \"Su di me\" per l'album \"Randagi con un cuore enorme\", il cui ricavato \u00e8 stato totalmente devoluto in beneficenza. Sempre a met\u00e0 maggio, il 16, \u00e8 stato pubblicato nei negozi virtuali il secondo singolo tratto dall'album \"L'Aura\", intitolato \"Cos'\u00e8\", uscito nelle radio il 30 dello stesso mese.\nDurante l'estate 2008 ha aperto i concerti di Ben Harper a Verona, dei R.E.M. a Milano e di Alanis Morissette a Torino. Il 12 giugno \u00e8 partito a Tione, Trentino il \"Non qui, Ma qui Tour 2008\".\nNel mese di ottobre 2008 ha duettato con Gianluca Grignani per il suo nuovo singolo \"Vuoi vedere che ti amo\", facente parte della riedizione dell'album di Grignani \"Cammina nel sole\". Oltre a questo singolo \u00e8 uscito anche il terzo estratto dall'album \"L'Aura\", \"Nell'aria\", colonna sonora del film \"Un gioco da ragazze\" dell'esordiente Matteo Rovere.\nA novembre 2008 il video di \"Basta!\" ha vinto il Premio Videoclip Italiano 2008. La cantante, sempre grazie a questo brano, si \u00e8 anche aggiudicata il Premio Lunezia per il miglior testo..\nIl 21 giugno 2009 ha partecipato al progetto di beneficenza \"Amiche per l'Abruzzo\", tenutosi allo Stadio San Siro di Milano e organizzato da Laura Pausini, durante il quale ha duettato con Chiara Canzian.\n\"Come spieghi\" e \"Sei come me\".\nNell'ottobre 2009 ha cantato per la Disney la versione italiana della canzone per i titoli di coda del film \"Trilli e il tesoro perduto\", intitolata \"L'attimo in cui\". L'anno seguente ha partecipato alla realizzazione della colonna sonora del film \"Una canzone per te\" con il brano \"Invisibile\"; il brano \u00e8 stato reso disponibile in formato digitale dal 18 maggio insieme all'intera colonna sonora della pellicola.\nDurante l'estate 2010 prende parte al Summer Music Festival. Nell'ottobre 2010, con lo pseudonimo di L'Aura Abela, \u00e8 stato pubblicato un nuovo singolo, \"Come spieghi\", che ha anticipato la pubblicazione di un nuovo lavoro discografico, l'EP \"Sei come me\", prodotto da Dado Parisini e pubblicato il 26 ottobre dello stesso anno ancora per l'etichetta discografica Sony. L'EP, che contiene anche il brano \"Invisibile\", riscuote un tiepido successo di vendite, raggiungendo la posizione numero cinquanta della classifica italiana degli album.\nIl brano che ha dato il titolo all'EP, \"Sei come me\", \u00e8 stato inserito nella colonna sonora dei film \"Maschi contro femmine - Femmine contro maschi\". Nello stesso periodo, nel febbraio 2011, \u00e8 tornata sul palco del Festival di Sanremo intervenendo al fianco di Nathalie nella serata dedicata ai duetti, interpretando con lei il brano \"Vivo sospesa\".\nA fine luglio 2011 \u00e8 entrato in rotazione radiofonica il singolo \"Gira l'estate\", scritto dalla stessa L'Aura insieme a Massimo Varini prodotto da Dado Parisini. Nel settembre successivo, l'artista ha collaborato con Dj Pandaj per la canzone \"Moonlight\", ed \u00e8 una degli artisti presenti nel disco \"Rio\", colonna sonora dell'omonimo film d'animazione, con il brano \"Ritorna l'estate\". Anche nel 2011, \u00e8 presente nel secondo album della Rezophonic, dove partecipa nel brano \"Women on the Edge\".\nNell'ottobre 2011 \u00e8 stato pubblicato un ulteriore singolo, \"Eclissi del cuore\", versione italiana di \"Total Eclipse of the Heart\" gi\u00e0 edita dell'EP \"Sei come me\" ma in questo caso pubblicata come duetto con Nek. Il brano ottiene un gran successo, venendo certificato disco di platino da FIMI per le oltre 30.000 copie vendute, e traina l'uscita di una riedizione di \"Sei come me\", contenente il duetto e il precedente singolo \"Gira l'estate\". In questa nuova versione, l'EP ha raggiunto la posizione numero 52 della classifica italiana.\nA fine anno ha collaborato inoltre con Enzo Iacchetti alla realizzazione dell'album benefico \"Acqua di Natale\".\nA gennaio 2012 \u00e8 stato pubblicato il duetto con Enrico Ruggeri nel brano \"Quello che le donne non dicono\", incluso nell'album del cantautore \"Le canzoni ai testimoni\". Nel mese successivo viene pubblicato un duetto con Bassi Maestro nella canzone \"Quello che non siamo\", presente nell'album \"Stanno tutti bene\".\nA gennaio 2014 conferma sulla sua pagina Facebook ufficiale di stare lavorando su un nuovo album di inediti.\nL'8 maggio 2014 \u00e8 stata invitata da Laura Pausini a cantare accanto a lei. Il 18 maggio canta e suona il basso nel brano \"Con la musica alla radio\", al fianco di Malika Ayane, Noemi, Emma, Paola Turci, Syria, La Pina e della stessa Laura Pausini a Taormina. Questo show viene trasmesso in TV nel 20 maggio come il one woman show \"Stasera Laura: ho creduto in un sogno\".\nIl 27 gennaio 2015 esce su iTunes la colonna sonora della seconda stagione della serie televisiva italiana \"Braccialetti rossi\", dove partecipa nel brano \"Acrobati\" insieme a Niccol\u00f2 Agliardi e Edwyn Roberts.\nNel 2015 scrive per Laura Pausini la canzone \"Lo sapevi prima tu\", presente nel disco \"Simili\" dalla stessa Pausini.\n6 anni dopo: \"Il contrario dell'amore\".\nIl 5 novembre 2015 comunica sulle sue pagine social di essere al lavoro su un nuovo album, intitolato \"Il contrario dell'amore\", la cui uscita era prevista per il 2016. Nelle parole di L'Aura, il disco \u00e8 una commedia musicale suddivisa in tre racconti brevi costituiti da quattordici capitoli, i quali narrano le vite di tre personaggi femminili ispirati agli anni '60 - '70 - '90.\nIl 2 aprile 2016 svela su YouTube un'anteprima del disco, dove suona il brano \"Be My Baby\", cover del gruppo The Ronettes e inciso in inglese, spagnolo e italiano. Il brano sar\u00e0 contenuto nell'album come bonus track. Il video del brano, girato interamente con l'iPhone della cantante, mostra le sessioni di registrazione dell'album.\nIl 19 maggio 2017 \u00e8 stato pubblicato il singolo \"I'm an Alcoholic\", che anticipa l'album \"Il contrario dell'amore\", la cui uscita \u00e8 prevista per il 22 settembre 2017: un concept album ispirato alla musica anni '60, '70 e '90.\nIl 18 agosto \u00e8 stato pubblicato il singolo \"La meccanica del cuore\" che, proponendo un sound retr\u00f2, ripropone lo stile musicale degli anni '60.\nIl 22 settembre viene pubblicato il nuovo album \"Il contrario dell'amore\". Il disco ha esordito alla prima posizione della classifica iTunes.\nIl 17 novembre 2017 esce il terzo singolo estratto dall'album dal titolo \"Unfair\".\nVita privata.\nIl 21 dicembre 2011 si \u00e8 sposata a Miami con il produttore artistico Simone Bertolotti; il 25 aprile 2013 la coppia ha un figlio, Leonardo."}
{"id": "385467", "revid": "15756", "url": "https://it.wikipedia.org/wiki?curid=385467", "title": "Ager publicus", "text": "Nel diritto romano, l'ager publicus, letteralmente \"agro pubblico\", era l'insieme ed il carattere giuridico di porzioni di territorio (terreni, fondi, latifondi, e per impropria estensione talvolta anche gli altri immobili) di propriet\u00e0 dello stato.\nStoria.\nLa prima nozione di \"ager publicus\" si ritrova gi\u00e0 nel II sec. a.C. ad opera di Cassio Emina che usa tale termine nelle proprie opere come riportato da Nonio Marcello, autore del IV secolo d.C. Della stessa epoca sono anche l'inciso \"agro poplico\" nell'Elogio di Polla e \"agrum poplicum\" nella Tavola di Polcevera del 117 a.C.. In realt\u00e0 \u00e8 molto probabile che in questa fase storica il termine \"ager publicus\" non volesse significare \"agro publico\" ma \"agro occupato\" o meglio \"devastato\". L'originale significato del termine \"publicus\" derivava dal verbo \"populare\" che come Mommsen spiega originariamente aveva il significato proprio di \"devastare\". Ci\u00f2 sarebbe confermato anche dal fatto che le stesse assemblee popolari romane erano inizialmente \"assemblee degli uomini in armi\". Ci\u00f2 sarebbe ulteriormente confermato dal fatto che alcune fonti parlano di questo ager come \"ager occupatorius\" cio\u00e8 ager nemico occupato militarmente.\nL'accezione di \"agro publico\" si avr\u00e0 solo qualche decennio dopo e principalmente in et\u00e0 gracchiana quando il termine \"ager publicus\" sar\u00e0 usato per la prima volta, nel 111 a.C. anche in un primo atto ufficiale e cio\u00e8 la \"lex agraria epigrafica\". Ad influenzare il cambio di visione e di diritto su tale termine \u00e8 sicuramente stata la politica di Tiberio Gracco con una visione dell'ager non pi\u00f9 di diritto propriamente augurale cio\u00e8 come un diritto acquisito per \"lex sacrata\" ma come un diritto laico, come sar\u00e0 poi consolidato anche dall'interpretazione del pontefice Publio Mucio Scevola. \u00c8 molto probabile che Tibero Gracco avesse usato questa nuova dizione di \"ager publicus\" per distinguerlo dall\"ager privatus\" cio\u00e8 i terreni appartenenti a privati.\nNozione.\nL\"ager publicus\", in diritto romano, \u00e8 l'insieme di porzioni di territorio (terreni, fondi, latifondi) di propriet\u00e0 dello stato romano. Lo stato acquisitiva questi territori spesso attraverso l'occupazione militare di altri territori ma non raramente anche attraverso opere di vero e proprio esproprio, come ad esempio avvenne per i territori campani con la \"deditio\" del 221 a.C..\nParte dei territorio in \"ager publicus\" veniva concessa ai privati, dopo la centurizzazione da parte dei censori, in propriet\u00e0 piena (\"ager divisus et adsignatus per limites in centuriis\") dietro il pagamento di un compenso allo stato \"vectigal\", mentre parte veniva concessa solo in godimento (la definizione precisa della nozione di \"possessio\" - godimento - dell\"ager publicus\", \u00e8 per\u00f2 ancora da chiarire in alcuni aspetti). Questi ultimi sono definiti dal Weber come ager di \"minor diritto\".\nUna parte veniva, infine, destinata a scopi religiosi, per la destinazione di templi, oppure ancora per la realizzazione di colonie.\nDiverse forme di concessione del ager publicus.\nDiverse erano le forme in cui l\"ager publicus\" veniva concesso, che peraltro denominavano l\"ager\" oggetto di tale \"adsignatio\":"}
{"id": "385468", "revid": "1543377", "url": "https://it.wikipedia.org/wiki?curid=385468", "title": "Venera 3", "text": "Venera 3 () fu una sonda spaziale sovietica del programma progettata da Sergej Pavlovi\u010d Korol\u00ebv per l'esplorazione di Venere.\nEssa fu lanciata il 16 novembre 1965 alle 04:19 ora di Greenwich dal cosmodromo di Bajkonur, a bordo di un vettore Molnija. La sua missione era l'atterraggio sulla superficie venusiana.\nLa sonda pesava 958 kg e conteneva un sistema di comunicazione radio, strumentazione scientifica, alcuni accumulatori per immagazzinare l'energia ottenuta per mezzo dei pannelli solari fotovoltaici, e due medaglioni contenenti lo stemma governativo dell'Unione Sovietica.\nLa sonda avrebbe dovuto fare un atterraggio programmato, ma si schiant\u00f2 sulla superficie del pianeta il 1\u00ba marzo del 1966, diventando il primo oggetto costruito dall'uomo ad atterrare sulla superficie di un altro pianeta. Nel punto d'impatto era notte, non lontano dal terminatore, probabilmente tra \u221220\u00b0 e 20\u00b0 N, 60\u00b0 e 80\u00b0 E. Comunque, i sistemi di comunicazione andarono in avaria ben prima dell'impatto, quindi fu in grado di mandare solo una minima quantit\u00e0 di informazioni sul pianeta."}
{"id": "385577", "revid": "287204", "url": "https://it.wikipedia.org/wiki?curid=385577", "title": "Gaetano Pugnani", "text": "Fu uno dei principali compositori attivi in Piemonte nel corso del Settecento: allievo di Giovanni Battista Somis, divenne primo violino di corte, e fu ritenuto uno dei principali violinisti d'Europa. Fu maestro di un notevole numero di musicisti, ed in particolar modo di Giovanni Battista Viotti.\nVita.\nGaetano Pugnani nacque a Torino, citt\u00e0 dove trascorse gran parte della propria vita, nel 1731, figlio di Giovanni Battista Pugnani, segretario nell'ufficio della Regia Liquidazione di Torino; i Pugnani erano originari di Cumiana, comune nel quale possedevano una cascina e dove il musicista ritornava talvolta. \nInizi\u00f2 a studiare musica sotto la guida di Giovanni Battista Somis e di Pasquale Bini: a dieci anni gi\u00e0 suonava nell'orchestra del \nTeatro Regio di Torino. Diventato membro della corte reale, venne inviato a Roma per studio; al suo ritorno divenne nel 1752 primo violino della Cappella Reale. Alcune sue tourn\u00e9e all'estero (Parigi 1754, Londra 1769) gli garantirono una certa fama di virtuoso del suo strumento.\nMolto successo riscosse con i \"Concerti Spirituali\" e con alcune sue opere, quali \"Nanetta e Lubino\", \"Adone e Venere\" e \"Demetrio a Rodi\". La fama che egli ottenne come compositore, tuttavia, non eguagli\u00f2 mai quella che si conquist\u00f2 quale virtuoso.\nCompiuti i viaggi in Europa, Pugnani venne richiamato in patria dal Re di Sardegna nel 1770: ivi venne nominato direttore della Cappella Reale. La nomina successiva, in contemporanea con l'oboista Alessandro Besozzi, fu quella di primo virtuoso di corte. Incominci\u00f2 anche ad insegnare, divenendo maestro di un gran numero di musicisti; tra i suoi allievi figurano Antonio Bartolomeo Bruni, Luigi Borghi, Felice Alessandro Radicati, Giovanni Battista Polledro e, in particolare, Giovanni Battista Viotti.\nMassone, fece parte della Loggia \"Saint-Jean de la Myst\u00e9rieuse\" di Torino\n. Si spense a Torino nel 1798. I suoi funerali furono modesti, come da sua richiesta, e la sua salma fu trasferita al Cimitero di San Pietro in Vincoli.\nComposizioni e stile.\nPugnani \u00e8 uno dei pi\u00f9 significativi rappresentanti del periodo classico in Italia a met\u00e0 del secolo. La sua musica da camera si colloca tra la produzione di Boccherini e quella di Sammartini, e nella musica sinfonica attinge allo stile italiano ricco di teatralit\u00e0, mediato dalle scuole viennese e tedesca.\nLe opere da lui scritte furono quasi tutte rappresentate a Torino, e in tre casi (Apollo e Issea, Aurora e Demetrio a Rodi) vennero scritte e messe in scena in occasione dei matrimoni reali della corte sabauda. Pugnani scrisse anche un discreto numero di composizioni cameristiche, che tuttavia sono oggi poco eseguite, anche se \u00e8 in corso una riscoperta della sua produzione. Egli scrisse inoltre una certa quantit\u00e0 di musica d'occasione, ed in particolar modo di marce militari, dal momento che nel 1786 il re Vittorio Amedeo III di Savoia confer\u00ec al compositore il titolo di direttore della musica militare dell'esercito piemontese. \nA lui furono inoltre in un primo tempo attribuiti, dall'autore stesso, alcuni lavori di Fritz Kreisler, che poi ne rivel\u00f2 la vera origine nel 1935. Al giorno d'oggi, ci si riferisce di solito a tali brani come \"nello stile di Gaetano Pugnani\" (es. il celebre \"Preludio e allegro nello stile di Gaetano Pugnani\").\nDiscografia.\nNell'ultimo ventennio l'opera di Pugnani ha iniziato ad esser riscoperta anche in campo discografico. Ci\u00f2 grazie soprattutto all'attivit\u00e0 dell'Academia Montis Regalis e dell'Ensemble Astr\u00e9e (attivo dal 1991 e dal 2005 orchestra da camera della stessa Academia)."}
{"id": "385585", "revid": "773636", "url": "https://it.wikipedia.org/wiki?curid=385585", "title": "Aleksandr Konstantinovi\u010d Glazunov", "text": "Biografia.\nFiglio di un editore, ebbe una solida formazione generale e brevi studi musicali.\nFu allievo di Rimskij-Korsakov, il pi\u00f9 moderno componente del Gruppo dei Cinque, ebbe come mecenate ed ammiratore l'editore Belaev che fond\u00f2 una casa editrice allo scopo di pubblicare le sue opere e non gli manc\u00f2 il favore della critica e del pubblico. In patria ebbe l'appoggio di Milij Balakirev che diresse la sua \"Prima sinfonia\" composta quando aveva sedici anni, all'estero la sua opera fu fatta conoscere da Franz Liszt.\nLe sue sinfonie seguono l'esempio di \u010cajkovskij, sebbene in forma pi\u00f9 europea, e costituiscono un importante elemento di transizione fra il grande sinfonista russo e la nuova scuola sinfonica del Novecento sovietico, i cui principali compositori furono direttamente o indirettamente suoi allievi.\nFu prima insegnante (dal 1899) e poi direttore (dal 1905) del conservatorio di San Pietroburgo. Dopo il 1918 si adoper\u00f2 per la ricostruzione del conservatorio. Nel 1928 abbandon\u00f2 l'Unione Sovietica per stabilirsi a Parigi.\nCome insegnante form\u00f2 molti musicisti russi tra cui Dmitrij \u0160ostakovi\u010d; fu un apprezzato direttore d'orchestra. Oggi viene considerato un maestro della strumentazione, secondo solo a Rimskij-Korsakov. Compose prevalentemente musiche per orchestra e da balletto, tra le quali campeggia \"Raymonda\" in tre atti. Le sue sinfonie pi\u00f9 note, anche a causa di giudizi dell'epoca, sono la n.5 e la n.6. Nonostante ci\u00f2 la fresca e scattante n.7 e la malinconica e meditativa n.8 sono senza dubbio due capolavori."}
{"id": "385622", "revid": "124981347", "url": "https://it.wikipedia.org/wiki?curid=385622", "title": "Fanny Cadeo", "text": "Biografia.\nPrima di entrare nel mondo dello spettacolo, consegue il diploma al liceo linguistico \"Santa Marta\" di Chiavari, e frequenta vari corsi di canto e di danza jazz e moderna. Esordisce in televisione come velina di \"Striscia la notizia\" nel 1992 (edizioni 1992, 1994) e negli stessi anni posa, anche nuda, per numerose riviste. Partecipa a diversi programmi all'estero, per esempio balla e canta in \"Hola Raffaella\", un programma di Raffaella Carr\u00e0 trasmesso in Spagna da TVE. Compare frequentemente come ospite di Thomas Gottschalk in Germania (1993 e 1994). Realizza diverse canzoni uscite su CD singoli, come la cover di \"Mambo italiano\" (1993), prodotta da Joe T Vannelli, e altri brani come \"I want your love\" (1994) e \"Living in the night\" (2000), prodotto da Max Moroldo e Roberto Santini.\nNel 1995 ha il suo primo ruolo da coprotagonista nel film western \"Trinit\u00e0 &amp; Bambino... e adesso tocca a noi!\", per la regia di E.B. Clucher, girato in Spagna. Sempre nel 1995, interpreta il ruolo di una cantante francese nel film di Luciano De Crescenzo, \"Croce e delizia\". Nello stesso periodo \u00e8 protagonista di puntata della fiction \"Racket\" con Michele Placido per la regia di Luigi Perelli. Nel 1996 \u00e8 una delle protagoniste del film di Jerry Cal\u00e0 \"Gli inaffidabili\". Nel 1997 \u00e8 impegnata sul set della fiction \"Agenzia fantasma\" di Vittorio De Sisti e poi della fiction \"Tutti gli uomini sono uguali\" per la regia di Alessandro Capone. Appare in alcuni episodi di \"Un posto al sole\" e de \"La squadra\" su Rai 3. Continua ad alternare impegni come cinematografici a quelli televisivi (e successivamente a quelli teatrali e radiofonici) e nel 2000 \u00e8 una delle conduttrici inviate nel programma \"Viaggi e donne\", realizzato a Cuba per Rete 4; successivamente ricopre il ruolo di showgirl da Paolo Limiti per un breve periodo a \"Ci vediamo su Rai 1\".\nNel 2001 partecipa al film, diretto da Diego Febbraro, \"Una milanese a Roma\", e nel 2002 partecipa come protagonista al programma \"Stupido hotel\" su Rai 1. Nel 2003 entra a far parte del cast fisso di \"Buona Domenica\"; l'anno successivo \u00e8 protagonista insieme a Laura Freddi e Claudio Lippi della sitcom \"Condominio\" per la regia di Beppe Recchia. Nel 2005 partecipa alle fiction per Rai 1 \"Il Grande Torino\" per la regia di Claudio Bonivento e \"Grandi domani\" per la regia di Vincenzo Terraciano. Sempre nel 2005 \u00e8 impegnata a teatro accanto a Platinette in \"Passerelle polvere di stelle\", per la regia di Mino Bellei (dopo la prima esperienza nel 1998 in \"Gocce di luna\", per la regia di Armando Marra). Nel 2006, con una lunga tourn\u00e9e, \u00e8 parte del cast \"Sex in the City\", per la regia di Fabio Crisafi.\nUn ruolo importante le viene affidato pure nella fiction \"Io e mamma\", dove per la prima volta recitano insieme Amanda e Stefania Sandrelli per Canale 5 per la regia di Andrea Barzini (2007). Nel 2007 conduce con Raffaello Tonon \"Sos Notte\", un programma sperimentale sul digitale e web, sotto la direzione di Maurizio Costanzo. Nel 2009 e nel 2010 \u00e8 conduttrice del \"Cercasapori\" su Rai 2, un programma di gastronomia. Nello stesso periodo \u00e8 impegnata con i ragazzi di \"Amici di Maria De Filippi\". Nel 2010 recita accanto a Antonio Giuliani in \"Rimanga tra noi\", per la regia dello stesso Giuliani. \u00c8 ancora protagonista a teatro nel musical \"Mi ritorni in mente\" accanto a Franco Oppini per la regia di Renato Giordano (2011). Nel 2012 torna a teatro nel ruolo di Porzia ne \"Il mercante di Venezia\" di Shakespeare, per la regia di Andrea Buscemi. Dal 2012 al 2014 ha lavorato per Radio 1 con \"L'Italia che va\" con Daniel Della Seta.\nVita privata.\nParla correntemente inglese, francese e tedesco.\nDal 2011 \u00e8 impegnata con l'imprenditore immobiliare Stefano Caviglia dopo aver avuto un momento di crisi superato, nel 2014, grazie alla nascita della loro primogenita."}
{"id": "385627", "revid": "1428919", "url": "https://it.wikipedia.org/wiki?curid=385627", "title": "Holger Crafoord", "text": "Ha donato i fondi iniziali per la creazione del Premio Crafoord per la ricerca scientifica."}
{"id": "385645", "revid": "22475", "url": "https://it.wikipedia.org/wiki?curid=385645", "title": "Meteorine", "text": ""}
{"id": "385647", "revid": "287204", "url": "https://it.wikipedia.org/wiki?curid=385647", "title": "Trametes", "text": "I funghi appartenenti al genere Trametes Fr. (1836) sono generalmente bianchi, con corpo fruttifero da pileato a sessile, con pori grandi e piccoli.\nTutte le specie sono da considerarsi non commestibili."}
{"id": "385653", "revid": "1762097", "url": "https://it.wikipedia.org/wiki?curid=385653", "title": "Postura", "text": "La postura \u00e8 la posizione del corpo umano nello spazio e la relativa relazione tra i suoi segmenti corporei. La postura pu\u00f2 essere: in stazione eretta (monopodalica o bipodalica), da seduto, in decubito (prono, supino, laterale destro e laterale sinistro).\nDescrizione.\nLa corretta postura pu\u00f2 definirsi sinteticamente come la \"deformazione coerente della gravit\u00e0\", in altre parole la corretta postura altro non \u00e8 che la posizione pi\u00f9 idonea del nostro corpo nello spazio per attuare le funzioni antigravitarie con il minor dispendio energetico sia in deambulazione che in stazionamento; ad essa vengono a concorrere vari fattori (neurofisiologici, biomeccanici, emotivi, psicologici e relazionali).\nContribuiscono a problemi di postura un terreno piano che offre un numero ridotto e poco variabile (nel tempo e nello spazio) di messaggi di ritorno tramite il nostro piede, cos\u00ec come l'uso di scarpe con tacco alto che non fanno arrivare le informazioni dal terreno alla pianta del piede. Pertanto, la peggiore combinazione si ha con l'uso di scarpe alte su un terreno piano; la migliore, invece, con scarpe basse (al limite a piedi nudi) su terreno non uniforme, come camminare a piedi nudi sulla battigia o indossare scarpe basse durante un trekking.\nNell'ambiente oggi utilizzato nei paesi sviluppati, il terreno, ossia la superficie sulla quale si sviluppa l'antigravitariet\u00e0 posturale, \u00e8 piano. La postura \u00e8 inquinata dal terreno piano e per conseguenza si rendono necessarie interfacce uomo/ambiente che consentano il riposizionamento spaziale corporeo con le caratteristiche di correttezza antigravitaria.\nImportanti sono i concetti di spazialit\u00e0, antigravit\u00e0 ed equilibrio che derivano da questa definizione.\nIl concetto di spazialit\u00e0 \u00e8 immediatamente successivo a quello di postura; infatti la postura altro non \u00e8 che il rapporto del corpo nei tre assi dello spazio.\nPer quanto riguarda l'equilibrio esso va definito come il miglior rapporto tra il soggetto e l'ambiente circostante; ne deriva che il corpo, sia in statica che in dinamica, assume un equilibrio ottimale a seconda degli stimoli ambientali che riceve e del programma motorio che adotta.\nLa postura di un individuo \u00e8 frutto del vissuto della persona stessa nell'ambiente in cui vive, determinato anche da stress, traumi fisici ed emotivi, posture professionali scorrette ripetute e mantenute nel tempo, respirazione scorretta, squilibrii biochimici derivati da una scorretta alimentazione, ecc..\nDa quanto detto si evince che la postura dell'uomo \u00e8 in costante e progressiva modificazione.\nI fattori precedentemente elencati incidono a livello muscolare determinando un aumento dello stato di contrazione che si aggiunge al tono basale preesistente.\nQuesto permanente stato di eccitazione con il passare del tempo crea stati di accorciamento muscolare permanente, tecnicamente definiti retrazione muscolare.\nLa retrazione muscolare \u00e8 reversibile solo attraverso tecniche di fibrolisi del tessuto connettivale che avvolge i muscoli e con applicazioni di \"stretching\" globale attivo.\nGli effetti di una postura inquinata e quindi della retrazione muscolare si manifestano a livello articolare sotto forma di compressione, rotazione assiale e traslazione, determinando modificazioni della struttura scheletrica (scoliosi, iperlordosi, ipercifosi, valgismo e varismo delle ginocchia, ecc.) e possono evolvere in disordini posturali importanti fino a vere e proprie patologie.\nLa postura umana attualmente viene misurata con vari strumenti ed in vari modi.\nRicordiamo le pedane baropodometriche, stabilometriche, i sistemi di rilevamento fotografico e gli scanner di vario tipo. La Gait analysis consente di vedere su un computer l'andatura di una persona e studiarla. \nIl riequilibrio della postura \u00e8 al centro dell'attenzione preventiva compensatoria \"su misura\" propria dell'ergomotricit\u00e0."}
{"id": "385661", "revid": "287204", "url": "https://it.wikipedia.org/wiki?curid=385661", "title": "Evgenij Aleksandrovic Evtusenko", "text": ""}
{"id": "385669", "revid": "599013", "url": "https://it.wikipedia.org/wiki?curid=385669", "title": "Evgenij Aleksandrovi\u010d Evtus\u011bnko", "text": ""}
{"id": "385681", "revid": "767487", "url": "https://it.wikipedia.org/wiki?curid=385681", "title": "Polyporus", "text": "Polyporus \u00e8 un genere di funghi basidiomiceti della famiglia Polyporaceae.\nDescrizione.\nI funghi appartenenti a questo genere sono lignicoli o terricoli, con le seguenti caratteristiche:\nTassonomia.\nSpecie.\nLa specie tipo \u00e8 \"Polyporus tuberaster\" , altre specie sono:"}
{"id": "385683", "revid": "1632387", "url": "https://it.wikipedia.org/wiki?curid=385683", "title": "Iniquity", "text": "Gli Iniquity erano un gruppo Brutal death metal Danese.\nStoria degli Iniquity.\nFormatisi nel 1989, la band ha pubblicato tre full-length fino allo scioglimento avvenuto nel 2004. Da molti sono conosciuti come la band che fa da colonna sonora a un famoso mainstream su internet chiamato \"Growl Karaoke\", una satirica animazione flash, con un loro famoso brano, \"The Bullet's Breath\", facente parte dell'album \"Grime\" (2001).\nSound.\nIl loro sound \u00e8 un brutal death metal abbastanza tecnico, hanno attinto sonorit\u00e0 prettamente brutal da band quali Cannibal Corpse, Morbid Angel, inserendo per\u00f2 poco di personale. Da notare la produzione cristallina, che fa diventare il suono molto potente, e l'uso eccelso della doppia cassa, che attribuisce al loro sound ancor pi\u00f9 pesantezza."}
{"id": "385686", "revid": "709565", "url": "https://it.wikipedia.org/wiki?curid=385686", "title": "Popetown", "text": "Popetown \u00e8 una sitcom animata britannica del 2005.\nAmbientato nella Citt\u00e0 del Vaticano, narra le vicende di Padre Nicholas e di un papa di appena otto anni, capriccioso, dispettoso, combinaguai. \nCommissionata originariamente dalla BBC per il mercato britannico, non \u00e8 mai stata messa in programmazione nel Regno Unito a causa delle proteste della Chiesa cattolica, andando in onda invece dall'8 giugno 2005 in Nuova Zelanda a seguito dell'acquisto dei diritti da parte della rete televisiva C4.\nDopo il doppiaggio in lingua tedesca la rete televisiva MTV ne ha acquistato i diritti per Svizzera, Austria e Germania mandando in onda la prima puntata il 4 maggio 2006, la messa in onda \u00e8 stata eseguita dopo il pronunciamento del tribunale di Monaco di Baviera, il quale ha respinto il ricorso dell'episcopato locale, che aveva chiesto la sospensione del programma ritenuto offensivo nei confronti della Chiesa.\nIn Italia i diritti esclusivi del cartone animato sono stati acquistati dal canale satellitare Jimmy che per\u00f2 non ha mai annunciato la sua messa in onda."}
{"id": "385687", "revid": "95524509", "url": "https://it.wikipedia.org/wiki?curid=385687", "title": "Sigle nelle telecomunicazioni", "text": "Elenco in ordine alfabetico delle sigle usate nella terminologia delle telecomunicazioni."}
{"id": "385709", "revid": "767487", "url": "https://it.wikipedia.org/wiki?curid=385709", "title": "Once Sent from the Golden Hall", "text": "Once Sent from the Golden Hall \u00e8 il primo album della band melodic death metal svedese Amon Amarth pubblicato nel 1998 dalla Metal Blade."}
{"id": "385745", "revid": "1318658", "url": "https://it.wikipedia.org/wiki?curid=385745", "title": "Opposto", "text": ""}
{"id": "385758", "revid": "729019", "url": "https://it.wikipedia.org/wiki?curid=385758", "title": "Venera 4", "text": "Venera 4 (russo: \"\u0412\u0435\u043d\u0435\u0440\u0430-4\") fu una sonda spaziale sovietica del programma per l'esplorazione del pianeta Venere.\nEssa fu lanciata il 12 giugno 1967 alle 2:40 ora di Greenwich, a bordo di un vettore Molniya dal cosmodromo di Baikonur, con la missione di effettuare studi diretti all'interno dell'atmosfera venusiana.\nLa sonda pesava , ed era composta di una strumentazione fissa e di una capsula-laboratorio da sganciare nell'atmosfera. Nella sonda si trovava un magnetometro, sensori di raggi cosmici, spettrometri per il rilevamento di idrogeno e ossigeno e trappole per particelle ionizzate elettricamente cariche (vento solare); nella capsula vi erano due termometri, un barometro, un altimetro radio, un misuratore di densit\u00e0 atmosferica, 11 analizzatori per gas e due radiotrasmittenti a onde corte.\nIl 18 ottobre 1967 la capsula fu sganciata nell'atmosfera venusiana: il modulo rispose correttamente durante l'ingresso, la frenata in caduta (per mezzo un paracadute), fino a che raggiunse un'altezza di . Da quel momento in poi, si considera che il piccolo laboratorio in caduta fosse irrimediabilmente danneggiato dai gas e dalla pressione.\nIl punto stimato d'impatto \u00e8 vicino a 19\u00b0 N, 38\u00b0 E.\nIl \"Venera 4\" fu la prima sonda capace di effettuare analisi dirette di un ambiente extraterrestre. Ne risult\u00f2 una stratigrafia chimica dell'atmosfera venusiana, che sappiamo composta in gran parte di anidride carbonica con una piccola percentuale di azoto. Nonostante la capsula non fosse pi\u00f9 in grado di funzionare al momento in cui tocc\u00f2 il suolo, rilevazioni mostrarono l'altissima temperatura del pianeta e che la densit\u00e0 dei gas era molto pi\u00f9 alta di quanto ci si aspettava.\nCollegamenti esterni.\nCompendio di risultati delle analisi effettuate da \"Venera 4, 5, 6, 7\" e \"8\""}
{"id": "385759", "revid": "599013", "url": "https://it.wikipedia.org/wiki?curid=385759", "title": "Iam", "text": ""}
