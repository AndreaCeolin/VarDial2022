{"id": "451664", "revid": "57342", "url": "https://it.wikipedia.org/wiki?curid=451664", "title": "Pom Poko", "text": " \u00e8 un film di animazione giapponese del 1994 diretto da Isao Takahata, tratto dal racconto \"Futago no hoshi\" di Kenji Miyazawa.\nIl lungometraggio narra della lotta dei \"tanuki\" per riconquistare la collina di Tama, nei pressi di Tokyo, strappata agli animali per farne un quartiere residenziale.\nIl film \u00e8 uscito per l'home video in Italia il 13 febbraio 2011 distribuito dalla Lucky Red, con il doppiaggio curato da Gualtiero Cannarsi.\nTrama.\nVerso la fine degli anni sessanta, in Giappone, l'eccessivo sviluppo urbano causato dal progetto Tama New Town sta portando a un disboscamento intensivo della collina di Tama, nei pressi di Tokyo, mettendo a rischio le terre dei tanuki. Nei primi anni novanta, all'inizio dell'era Heisei, i tanuki di tutte le colline di Tama, spronati dalla matriarca Oroku decidono di impegnarsi per fermare lo sviluppo urbano condotto dagli umani.\nIl consiglio patriarcale decide di studiare la natura degli umani e di insegnare ai giovani tanuki l'arte del \"trasformismo\", un'arte magica perduta nel tempo che permette ai tanuki di cambiare il proprio aspetto, mentre a guidare la resistenza ci sono l'aggressivo Gonta, il vecchio Seizaemon, la saggia Oroku e il giovane Shoukichi. Il gruppo di tanuki quindi sfrutta le proprie capacit\u00e0 illusorie per sabotare i lavori degli umani, ferendo e addirittura causando la morte involontaria di alcuni di essi, e spingendo alcuni lavoratori spaventati ad abbandonare il lavoro. Tuttavia, il progetto urbanistico degli umani non si interrompe, e i disperati \"tanuki\" mandano dei messaggeri in spedizione per chiedere aiuto ai patriarchi di altre regioni.\nUno dei messaggeri torna a Tama insieme a tre anziani tanuki della lontana isola di Shikoku, dove i tanuki ancora prosperano e vengono venerati dagli umani: Kincho IV, il pelato di Yashima e Inugami Gyobu. I tre patriarchi annunciano di volere organizzare una grande parata di spettri per le strade della citt\u00e0, per far credere agli umani che la citt\u00e0 sia infestata dagli spiriti. Durante la parata, tuttavia, Gyobu muore a causa dello sforzo eccessivo, e il giorno successivo un ricco imprenditore rivendica pubblicamente la parata come una propria manifestazione pubblicitaria in favore del suo parco dei divertimenti, rendendo di fatto vani gli sforzi dei tanuki.\nIn seguito al fallimento, i tanuki rimasti, in preda alla rabbia e allo sconforto, cominciano a dividersi in vari gruppi indipendenti. Gonta, alla guida del suo gruppo, decide di fronteggiare direttamente gli umani dandosi all'ecoterrorismo, rimane ucciso insieme agli altri tanuki in uno degli scontri. Un altro gruppo cerca di ottenere l'attenzione dei media per implorare la salvaguardia della collina. L'anziano pelato di Yashima, per la disfatta subita, perde la ragione, crea un culto buddhista insieme ai tanuki incapaci di trasformarsi, per poi imbarcarsi in una nave dorata insieme a loro per dirigersi verso la morte. Kincho IV, invece, dietro consiglio di una volpe trasformista, considera l'idea di prendere con s\u00e9 un gruppo di tanuki e di andare a vivere insieme agli umani sotto mentite spoglie. Prima di questo per\u00f2 Kincho IV, si vendica dell'odioso direttore che si era preso il merito della parata degli spettri. Attirandolo con l'inganno in un ristorante magico lo deruba dei milioni di yen che voleva usare per assumere i tanuki nel parco.\nCompreso ormai che ogni sforzo di contrastare gli umani \u00e8 inutile, Shoukichi e i tanuki rimasti uniscono le ultime forze per creare una grande illusione e mostrare agli umani l'aspetto che la collina aveva prima dell'inizio dello sviluppo urbanistico. Gli umani, colpiti, decidono finalmente di trasformare parte dei terreni rimasti in dei parchi dedicati alla convivenza con i tanuki, ma ormai \u00e8 troppo tardi. Alla fine, i tanuki capaci di trasformarsi decidono di seguire l'esempio delle volpi e iniziano una nuova vita in citt\u00e0 in mezzo agli umani. Gli altri tanuki, inadatti al trasformismo, cercano invece di sopravvivere nei parchi della citt\u00e0 o spostandosi in altre regioni.\nUna notte, Shoukichi, ormai inserito nel mondo umano, segue un tanuki fuori dalla citt\u00e0 e ritrova in un'area erbosa molti dei suoi amici. Shoukichi, colmo di gioia, si trasforma nuovamente in tanuki per unirsi al resto del gruppo e festeggiare al chiaro di luna.\nAmbientazione e ispirazione.\nQuesto lungometraggio presenta moltissimi tratti caratteristici della cultura, religione e folklore giapponese.\nIl film si svolge nell'era Heisei (1989-2019), con protagonisti degli animali chiamati \"tanuki\", cio\u00e8 cane procione, un canide molto simile fisicamente al procione e al tasso e piuttosto diffusi in Giappone, dove le leggende locali lo vogliono in possesso di straordinari poteri da mutaforma, al pari di un'altra creatura famosa della mitologia nipponica, le \"kitsune\" (volpi). In \"Heisei \"tanuki\" gassen ponpoko\", quindi, la capacit\u00e0 di trasformazione dei tanuki \u00e8 la trasposizione cinematografica di una leggenda millenaria.\nLa parola \"Pompoko\" che troviamo nel titolo non \u00e8 traducibile invece in italiano; si tratterebbe infatti d'una trascrizione onomatopeica giapponese del suono che producono i tanuki quando usano i loro stomaci (o i loro testicoli) come tamburi, credenza assai diffusa in Giappone.\nRappresentazione dei tanuki.\nAlcune delle trasformazioni effettuate dai tanuki durante il film richiamano in maniera diretta molte famose leggende giapponesi. In una sequenza del film ad esempio i tanuki si esercitano nelle trasformazioni cambiando la loro forma in quella di una teiera di ferro. Questa teiera richiama la leggenda \"Bunbuku Chagama\", nella quale un tanuki, per ripagare un debito d'onore contratto con un umano poverissimo che l'ha salvato da morte certa, si trasforma in una teiera (il \"chagama\") per poter essere venduto a un monaco, finendo per\u00f2 per darsela subito a zampe levate non appena lo stesso lo mette sul fuoco.\nVerso la fine del film poi l'anziano Yashimano Hage costruisce una barca che richiama nell'immaginario giapponese la barca fatta di fango con cui i tanuki vanno verso la morte. Questo episodio \u00e8 basato sulla credenza di Fudaraku, un antico culto buddista. Il culto di Fudaraku credeva in un'isola nei mari occidentali, chiamata appunto Fudaraku, dove ci si poteva liberare delle sofferenze e dolori e raggiungere il nirvana.\nAlcuni tanuki, come quelli che nel film vivono nel tempio di Awa, sono inoltre considerati divinit\u00e0 nell'Olimpo giapponese, considerati forti e potenti e vengono per questo venerati. Oltre ai tanuki anche le volpi vengono venerate e sono considerate i messaggeri terrestri del dio Inari, divinit\u00e0 legata allo shintoismo. Alcune scene del film sono ambientate proprio davanti a un tempio scintoista dove viene venerata la volpe; l'apparizione del tanuki trasformato in volpe bianca provoca quindi un forte spavento poich\u00e9 equivale all'apparizione del dio Inari.\nIl disegno di questo lungometraggio presenta diverse scelte grafiche nella rappresentazione dei tanuki. Questo animale ci viene presentato innanzitutto con un aspetto realistico, e lo vediamo in questa forma ogni volta che deve interagire con esseri umani, o con il loro mondo.\nLa seconda forma in cui vediamo il tanuki \u00e8 la forma antropomorfa. Il narratore ci spiega che i tanuki sono soliti assumere questa forma quando si trovano lontano da occhi umani.\nLa terza rappresentazione del tanuki \u00e8 molto stilizzata, e fortemente voluta da Hayao Miyazaki per rendere un omaggio a Shigeru Sugiura, anziano mangaka molto amato da Miyazaki, che era solito rappresentare i tanuki in modo stilizzato. Takahata, sebbene volesse anch'esso usare i disegni di Sugiura, immaginava il film disegnato in altri modi, e quindi us\u00f2 questi disegni per rappresentare i momenti i cui i tanuki erano abbattuti o distratti, ad esempio durante un combattimento o una festa, e quindi incapaci di mantenere una forma completa e precisa.\nSi pu\u00f2 notare una piccola curiosit\u00e0 durante la strategia degli Spettri: vi compaiono infatti altri personaggi dello studio Ghibli come Kiki, la protagonista di \"Kiki - Consegne a domicilio\", Taeko di \"Pioggia di ricordi\", Totoro da \"Il mio vicino Totoro\" e l'aereo presente nel lungometraggio \"Porco Rosso\" (\"Kurenai no buta\").\nAccoglienza.\n\"Pom Poko\" \u00e8 stato il film di maggior successo in Giappone nel 1994, incassando 2,63 miliardi di yen."}
{"id": "451666", "revid": "647919", "url": "https://it.wikipedia.org/wiki?curid=451666", "title": "Biblioteca Vaticana", "text": ""}
{"id": "451667", "revid": "2045688", "url": "https://it.wikipedia.org/wiki?curid=451667", "title": "Partito Liberale del Canada", "text": "Il Partito Liberale del Canada (inglese: \"Liberal Party of Canada\"; francese: \"Parti Lib\u00e9ral du Canada\") \u00e8 un partito politico canadese. \u00c8 storicamente considerato in Canada come il \"partito naturale di governo\", i cui vari leader del passato hanno tutti ricoperto almeno una volta l'incarico di primo ministro, anche grazie alla capacit\u00e0 del partito di apparire come l'unico in grado di mediare tra le diverse componenti della societ\u00e0 canadese. Dal punto di vista ideologico, ha cercato di mantenere un equilibrio tra la componente riformista e sociale e quella pi\u00f9 favorevole al libero mercato.\nStoria.\nOrigini.\nUn Partito Liberale unitario sia dei canadesi francofoni, che di quelli anglofoni venne fondato nel 1861. In precedenza avevano operato movimenti riformisti anglofoni, spesso detti \"liberal\" nel Nord America Inglese, i \"Clear Grits\" (\"sabbia pulita\", senza sporcizia) in Ontario, opposti ai conservatori di \"Famiglia unita\", e il \"Partito rosso\" (o \"Rouges\"), erede del Partito patriottico, nel Basso Canada, quasi corrispondente all'attuale Quebec. I Clear Grits ed il Partito Rosso si presentarono uniti alla legislative della Provincia del Canada del 1854, in un'epoca in cui comunque le organizzazioni di partito erano piuttosto labili.\nNel periodo della Confederazione canadese, i liberal furono quasi sempre all'opposizione grazie all'attivit\u00e0 politica dei conservatori guidati da Sir John A. Macdonald. In questo periodo, l'unico governo liberale, per di pi\u00f9 poco coeso, fu quello di Alexander Mackenzie tra il 1873 ed il 1878, quando cadde per le sue contestate scelte in materia di libero commercio internazionale.\nEgemonia.\nNel 1887, divenne leader del partito il francofono Wilfrid Laurier, il quale seppe organizzare il partito al di l\u00e0 delle divisioni linguistiche, e nel 1896 port\u00f2 i liberal alla vittoria. I Liberal in questo periodo si caratterizzarono come sostenitori del libero commercio con gli Stati Uniti e della nascita di una marina canadese, il tutto in opposizione all'imperialismo inglese. Inoltre, Laurier cerc\u00f2 di attenuare le posizioni anti-clericali del partito per migliorare le posizioni del partito nella parte francofona, a maggioranza cattolica. I liberali persero il governo dopo la sconfitta alle elezioni del 1911. La Prima guerra mondiale determin\u00f2 la spaccatura in seno ai liberali tra favorevoli e contrari alla leva obbligatoria. Infatti, nelle elezioni successive i liberal filo-coscrizione diedero vita ai Liberal-Unionisti che sostennero il governo unionista del conservatore Sir Robert Borden. Con la fine della guerra alcuni liberal-unionisti, per\u00f2, ritornarono nelle file del partito.\nIl successore di Laurier quale leader del partito fu, a partire dal 1919, William Lyon Mackenzie King, primo ministro dal 1921 al 1948 (salvo brevi periodi di governo dei conservatori). In questo periodo i Liberal si caratterizzarono per una politica sociale progressista, attraverso l'assistenza alla maternit\u00e0 con sussidi mensili alle madri con prole numerosa, e riuscirono a mediare tra le varie zone del Paese, in particolare tra la maggioranza anglofona e la minoranza francofona. Inoltre con il sostegno del \"Co-operative Commonwealth Federation\", oggi Nuovo Partito Democratico (socialdemocratici), vennero introdotte le pensioni di anzianit\u00e0. Nel 1948 divenne leader del Partito Liberale, e Primo Ministro, Louis Saint-Laurent, che mantenne tali cariche fino alla sconfitta elettorale del 1957. Saint-Laurent allarg\u00f2 il campo di intervento del welfare state mantenendosi comunque favorevole al libero mercato e a una maggiore integrazione economica con gli Stati Uniti.\nIn seguito, durante i due governi di minoranza capeggiati da Lester Pearson (Premio Nobel per la Pace nel 1957), primo ministro tra il 1963 ed il 1968, vennero istituzionalizzati il sistema sanitario pubblico federale \"Medicare\", il sistema pensionistico federale, i prestiti agli studenti, il bilinguismo ufficiale (mentre in Qu\u00e9bec montavano agitazioni secessionistiche) e la bandiera canadese.\nDal 1968 in poi.\nI liberali continuarono a detenere il governo anche con Pierre Trudeau, che fu primo ministro dal 1968 al 1979, e poi ancora dal 1980 al 1984. In questi anni furono approvati l\"'Official Languages Act\", che rese il bilinguismo obbligatorio, e la \"Carta dei diritti e delle libert\u00e0\", la costituzione canadese tuttora in vigore (1982). I governi di Trudeau si caratterizzarono per un forte impegno sociale e per la creazione di un forte stato centrale, in opposizione al separatismo del Qu\u00e9bec, pur garantendo una diversit\u00e0 di status allo stato francofono.\nAlle elezioni del 1984 il nuovo leader, John Turner, non riusc\u00ec a contenere l'emorragia di consensi, al punto che il LPC si ritrov\u00f2 con appena 41 seggi, tanti quanti i socialisti del Nuovo Partito Democratico (NDP), storicamente il terzo partito federale del Canada. Alle elezioni del 1988, grazie all'opposizione al Trattato di libero scambio \"NAFTA\" tra USA e Canada il LPC ottenne 83 seggi, non riuscendo, per\u00f2, a tornare al governo e sottraendo seggi quasi unicamente al NDP.\nCon Jean Chr\u00e9tien il LPC \u00e8 tornato al governo dal 1993 al 2003, sfruttando, soprattutto negli anni '90, le divisioni all'interno dei conservatori progressisti (PC) ed i buoni risultati del populista Partito Riformatore e degli indipendentisti del Bloc Qu\u00e9b\u00e9cois, che raccoglievano consensi soprattutto nell'elettorato conservatore. Chr\u00e9tien ridusse comunque il tradizionale interventismo statale in economia dei liberali canadesi, e ridusse i trasferimenti alle province per le spese sociali.\nNel 2003, l'allora ministro delle finanze Paul Martin rimpiazz\u00f2 il dimissionario Chr\u00e9tien alla guida del partito e del governo. Martin guid\u00f2 il partito liberale alle elezioni anticipate del 2004, quando si trov\u00f2 davanti le forze di destra riunite nel Partito Conservatore e riusc\u00ec a formare solo un governo di minoranza. Nel 2006, con il 30,6% dei voti, il LPC torn\u00f2 all'opposizione dopo tredici anni. Successivamente a tale sconfitta, Martin rassegn\u00f2 le dimissioni dalla guida del partito liberale; in occasione di un combattutissimo congresso nazionale a Montr\u00e9al, lo LPC elesse St\u00e9phane Dion, ex ministro dell'ambiente del governo Martin e fervente ecologista, come nuovo leader.\nIl cambiamento di rotta di LPC non serv\u00ec comunque a contenere l'emorragia di consensi. Alle elezioni del 2008, i liberali ottennero il 26,2% dei voti (-3,9%), loro minimo storico, e 76 seggi (-27). Ad avvantaggiarsene sono stati il Partito Conservatore del Canada ed il Nuovo Partito Democratico. Dimessosi Dion, venne scelto come nuovo leader Michael Ignatieff, noto intellettuale e commentatore politico, il quale assunse posizioni pi\u00f9 liberiste rispetto alle tradizioni del partito.\nLe elezioni del 2011 hanno segnato il tracollo per i liberali, che sono ulteriormente calati al 18,9%, ottenendo 34 seggi, pari all'11% dell'assemblea parlamentare, scendendo per la prima volta nella storia al terzo posto tra i partiti canadesi e perdendo perfino il ruolo di Opposizione ufficiale. Ignatieff si \u00e8 dimesso in conseguenza di questi risultati.\nDal 2013 il partito \u00e8 guidato da Justin Trudeau, che a ottobre 2015 \u00e8 stato eletto premier.\nIdeologia.\nI liberali possono essere considerati, dopo lo scioglimento del Partito Conservatore Progressista e la nascita del Partito Conservatore del Canada, il pi\u00f9 antico partito del Canada e . Il LPC \u00e8 un partito di centro, che coniuga, per\u00f2, una visione centrista in campo economico con una visione sociale particolarmente progressista (ad es. sui diritti degli omosessuali), cercando di presentarsi come partito di mediazione tra le diverse componenti economiche ed etniche del Paese. Il partito ha assunto posizioni favorevoli all'intervento dello Stato nell'economia soprattutto negli anni '60 e '70, mentre negli anni '90 \u00e8 apparso maggiormente favorevole al libero mercato. \u00c8 membro dell'Internazionale liberale.\nPolitiche.\nAlle Elezioni federali in Canada del 2015 il Partito Liberale ha proposto le seguenti politiche:\nStruttura.\nCome \u00e8 tipico dei partiti canadesi, il Partito Liberale ha una struttura particolarmente \"leggera\", che si attiva a livello locale solo in occasione delle campagne elettorali e della scelta dei delegati ai Congressi nazionali, nei quali il partito sceglie il proprio leader. L'organizzazione di base non ha in pratica alcun potere di indirizzo nei confronti del gruppo parlamentare, che a sua volta \u00e8 soggetto a una disciplina di partito piuttosto ferrea da parte del leader. Il Partito Liberale ha il suo tradizionale bacino di voti in Ontario, e in parte in Qu\u00e9bec e nelle province atlantiche, mentre ha meno consensi nel Canada occidentale, dove viene percepito come un partito centralista e lontano dai bisogni delle comunit\u00e0 locali.\nVa anche notato che esistono partiti Liberali in tutte le province del Canada, ma si tratta di partiti organizzativamente e ideologicamente autonomi rispetto al Partito Liberale federale. Questa separazione tra partiti federali e partiti provinciali \u00e8 caratteristica del sistema politico canadese."}
{"id": "451670", "revid": "1543377", "url": "https://it.wikipedia.org/wiki?curid=451670", "title": "Pioggia di ricordi", "text": " \u00e8 un film d'animazione del 1991 diretto da Isao Takahata.\nIl soggetto \u00e8 basato sul manga omonimo di Hotaru Okamoto e Y\u016bko Tone. Prodotto da Toshio Suzuki e animato dallo Studio Ghibli, \u00e8 stato proiettato per la prima volta in Giappone il 20 luglio 1991. L'edizione italiana \u00e8 stata curata da Lucky Red, proiettata in anteprima al Lucca Comics &amp; Games e distribuita direttamente per il mercato home video in DVD e Blu-ray a partire dal 2 dicembre 2015.\nIl film \u00e8 ritenuto una tappa importante per i lungometraggi anime soprattutto per l'originalit\u00e0 della tematica proposta, dal momento che la vita sentimentale di una \"office lady\" di trent'anni \u00e8 un soggetto piuttosto insolito per un film di animazione. \"Pioggia di ricordi\" esplora un genere che all'epoca si pensava tradizionalmente non adatto all'animazione: un dramma realistico scritto per gli adulti, indirizzato soprattutto alle donne. Il lungometraggio tuttavia ha avuto un buon successo ai botteghini giapponesi, risultando il film giapponese campione d'incassi del 1991.\nTrama.\nNel 1982, Taeko \u00e8 una donna di 27 anni, single, che ha vissuto tutta la sua vita a Tokyo, dove lavora come impiegata di un'azienda. Decide di fare, come l'anno precedente, un altro viaggio in campagna, per visitare la famiglia del fratello del cognato e aiutare nella raccolta del cartamo, fuggendo cos\u00ec alla vita di citt\u00e0. Mentre viaggia di notte in treno verso Yamagata, inizia a ricordare la sua infanzia, della scolaretta che era nel 1966 e del suo intenso desiderio di andare in vacanza come le sue compagne, che avevano tutte dei parenti fuori dalla grande citt\u00e0.\nAll'arrivo in stazione, scopre che \u00e8 venuta a prenderla il secondo cugino di suo cognato, Toshio, che conosce appena. Durante il suo soggiorno a Yamagata, comincia a crescere in lei la nostalgia per la sua infanzia, mentre contemporaneamente deve lottare con problemi da adulti, come la carriera e l'amore. Quest'esperienza porta a galla ricordi dimenticati: la prima cotta, la pubert\u00e0, i problemi con i ragazzi e la frustrazione con la matematica. In bilico tra il presente e i ricordi del passato, Taeko si chiede se sia rimasta fedele ai suoi sogni d'infanzia e nel chiederselo, inizia a capire quanto Toshio la stia aiutando in questo suo percorso di consapevolezza.\nAlla fine, Taeko riesce a guardarsi dentro, riscopre il suo vero io, comprende la sua vera visione del mondo e delle persone che le stanno attorno e sceglie di restare in campagna invece di ritornare a Tokyo. Alla fine del film, \u00e8 implicito che lei e Toshio inizieranno una relazione.\nProduzione.\n\"Pioggia di ricordi\" \u00e8 stato tratto dal manga \"Omohide poro poro\", scritto da Hotaru Okamoto, illustrato da Y\u016bko Tone e pubblicato nel 1988 dalla casa editrice Seirind\u014d in due volumi. L'opera, riedita da Tokuma Shoten in tre albi nel 1990, \u00e8 strutturata come una raccolta di storie tratte dalla vita quotidiana della piccola Taeko nel 1966, in cui gli autori hanno ripreso episodi della propria infanzia. L'idea di adattare il fumetto esisteva in seno allo Studio Ghibli gi\u00e0 dalla fine degli anni Ottanta, ma Isao Takahata riteneva che l'opera non fosse indicata per trarne un lungometraggio cinematografico nello stato in cui si trovava, mancando di una qualsivoglia trama; il regista ebbe quindi l'idea di incorporare nella storia un ulteriore tempo narrativo, presentando Taeko da adulta nel 1982 e utilizzando le scene da bambina come ricordi flashback. La realizzazione del film venne facilitata dal successo della precedente opera dello Studio Ghibli, \"Kiki - Consegne a domicilio\", che permise allo studio di animazione di avviare progetti pi\u00f9 ambiziosi.\nA livello artistico, il film \u00e8 costruito su un'opposizione stilistica tra il passato e il presente. I ricordi degli anni Sessanta sono illustrati in maniera piuttosto stilizzata, a pastello, con colori chiari e sfondi spogli o vagamente schizzati, ricalcando in questo modo i personaggi e le atmosfere del manga originale. Lo stile adottato per le scene degli anni Ottanta, invece, presenta un marcato realismo, caratteristico del cinema di Takahata. I dettagli sono resi con grande minuzia, come ad esempio i tratti facciali, animati a partire da attori in carne ed ossa, o le ambientazioni. L'animatrice responsabile dei colori, Michiyo Yasuda, ha rivelato che per alcune scene vennero esaminati pi\u00f9 di 450 colori prima di scegliere il pi\u00f9 adatto. Altri dettagli permettono inoltre di aumentare il senso di realismo: da una parte la musica, i manifesti, le pubblicit\u00e0 e i programmi televisivi che riaffiorano dai ricordi del Giappone degli anni Sessanta; dall'altra la precisione quasi documentaristica con cui vengono riprodotti gli anni Ottanta.\nLa storia \u00e8 ambientata nel distretto di Takase, nella prefettura di Yamagata Nel film appaiono le stazioni di Takase e di Yamadera, lungo la linea Senzan; sebbene oggi ricostruiti, gli scenari per larga parte non sono cambiati. In totale per il film sono stati realizzati pi\u00f9 di 73.000 rodovetri durante i due anni di realizzazione. Il character design \u00e8 stato svolto da Yoshifumi Kond\u014d, mentre il supervisore artistico \u00e8 Kazuo Oga.\nColonna sonora.\nComposta da Katsu Hoshi, la colonna sonora ospita musiche originarie dell'Europa orientale, che tracciano un parallelo tra il mondo contadino di quella zona e la vita rurale giapponese. Nel film sono presenti molte canzoni folk, come \"Frunzuli\u021b\u0103 Lemn Adus C\u00e2ntec De Nunt\u0103\", una canzone rumena scritta da Gheorghe Zamfir e utilizzata ripetutamente durante le scene panoramiche come l'arrivo alla fattoria. Gli strumenti utilizzati in questo brano sono il nai suonato dallo stesso Zamfir, i cimbalom e i violini. Anche la musica ungherese \u00e8 ben rappresentata: si possono ascoltare brani dalla \"Danza ungherese n.5\" di Brahms e citazioni di musicisti ungheresi (\"Teremt\u00e9s\", adattamento di una canzone folk). La musica di M\u00e1rta Sebesty\u00e9n coi Muzsik\u00e1s \u00e8 usata in parecchie scene. Della colonna sonora fa parte anche la musica folcloristica bulgara: quando Taeko \u00e8 sui campi, si pu\u00f2 udire \"Dilmano, Dilbero\", seguito da \"Malka Moma Dvori Mete\". I testi di queste ultime due canzoni sono connessi alle tematiche menzionate nel film: la vita dei contadini ed il matrimonio. Tra i tanti brani utilizzati, trova posto anche una canzone folk italiana, \"Stornelli\", tratta dall'album \"Italie Eternelle - Chant &amp; Danses\".\nChiude il film, la canzone , traduzione giapponese di \"The Rose\" della cantautrice Amanda McBroom; cantata da Harumi Miyako, la canzone \u00e8 stata tradotta dal regista e arrangiata da Hoshi.\nDistribuzione.\nLe date di uscita cinematografiche internazionali sono state:\nDivieti.\nLe commissioni di censura di alcuni Paesi hanno stabilito alcune limitazioni per la visione della pellicola:\nAccoglienza.\nIncassi.\nSebbene il film mancasse di un target preciso, rendendo incerta l'accoglienza presso il pubblico, \"Omohide poro poro\" si rivel\u00f2 un successo al botteghino: fu infatti il film giapponese a guadagnare di pi\u00f9 sul mercato domestico nel 1991, con incassi derivati dalla distribuzione pari a 1,87 miliardi di yen.\nCritica.\nIl film ha ricevuto ampi consensi presso la critica cinematografica; sul sito Rotten Tomatoes ha ottenuto un apprezzamento del 100% con una media voto di 8,5/10 su un totale di 42 recensioni; su Metacritic ha una valutazione di 90/100, che identifica \"plauso universale\", basata sulle recensioni di 18 critici specializzati. Anche l'apprezzamento presso il pubblico \u00e8 consistente; sull'Internet Movie Database il film ha una valutazione pari a 7,7/10, media ponderata dei voti di oltre 12.000 utenti.\nLa scrittrice e esperta di anime Dani Cavallaro, del film scrive:"}
{"id": "451672", "revid": "287204", "url": "https://it.wikipedia.org/wiki?curid=451672", "title": "Carmelitane", "text": "Le carmelitane sono le religiose dei monasteri \"sui iuris\" legati a uno dei due rami dell'ordine carmelitano (dell'antica osservanza e scalzo), o appartenenti a una delle numerose congregazioni a essi aggregate.\nStoria.\nLe prime comunit\u00e0 di vergini o vedove che conducevano una vita religiosa sotto la direzione dei frati carmelitani e che vivevano secondo lo spirito dell'ordine risalgono al XIII secolo: esse prendevano il nome di mantellate, pinzochere o beghine. Da queste comunit\u00e0 ebbero origine i primi monasteri di carmelitane, riconosciuti nel 1452.\nLa nascita delle monache carmelitane scalze precede quella del ramo maschile della riforma: il primo monastero femminile, quello di San Giuseppe ad Avila, fu fondato da santa Teresa di Ges\u00f9 nel 1562; il convento maschile di Duruelo fu fondato solo nel 1568.\nCongregazioni carmelitane.\nPer ottenere l'aggregazione a uno degli ordini carmelitani, una congregazione femminile deve essere animata dallo spirito del Carmelo (vita di orazione, devozione mariana). Non \u00e8 indispensabile che l'istituto adotti una parte tipica dell'abito (lo scapolare bruno, il mantello bianco) o la regola (se non nella sua dottrina spirituale) dell'ordine.\nIstituti aggregati all'Ordine della Beata Vergine del Monte Carmelo (tra parentesi, la data di aggregazione):\nIstituti aggregati all'Ordine dei carmelitani scalzi:"}
{"id": "451675", "revid": "154893", "url": "https://it.wikipedia.org/wiki?curid=451675", "title": "Carmelitano", "text": ""}
{"id": "451676", "revid": "36426", "url": "https://it.wikipedia.org/wiki?curid=451676", "title": "Carmelitana", "text": ""}
{"id": "451677", "revid": "767487", "url": "https://it.wikipedia.org/wiki?curid=451677", "title": "Pod\u00e0rgoni", "text": "Podargoni (\"Pod\u00e0rghoni\" in greco-calabro), insieme ad Ort\u00ec e Terreti, forma la XI circoscrizione del comune di Reggio Calabria.\nPiccolo centro pre-aspromontano, sorge a 500 metri s.l.m., ai piedi del monte \"Marrap\u00e0\" e sulla sponda sinistra del torrente \"Gallico\". Dalla sua posizione geografica deriva anche il nome del paese, che ha origine dall'espressione greca \"podos ergon\" che significa \"ai piedi del monte\".\nStoria.\nLe prime testimonianze dell'esistenza del paese si hanno da documenti contabili vaticani del XIV secolo, ma non \u00e8 escluso che il paese fosse precedentemente abitato.\nNel XVII secolo Podargoni, come le altre zone limitrofe, ebbe una notevole espansione demografica dovuta allo spostamento verso le montagne degli abitanti delle zone costiere, ripetutamente sottoposte alle incursioni turche. Il Borgo fu danneggiato dal terremoto del 1783.\" Nella seconda classe de' luoghi,ne' quali i casamenti sono o rovinevoli, o lesi, si annoverano Cannav\u00f2, Ceraso (sic), PODARGONE(sic), Terreti...\" .\nNel 1811, in seguito alla ristrutturazione amministrativa del Regno di Napoli voluta da Gioacchino Murat, Podargoni divenne comune autonomo, status che mantenne fino al 1927 quando fu inglobato nella Grande Reggio.\nNell'ultimo secolo il paese ha subito un forte spopolamento in seguito all'emigrazione verso gli Stati Uniti d'America e,nel Secondo Dopoguerra, verso il Canada e Paesi europei (Francia-Belgio). A parte,i trasferimenti nell'area dello Stretto.\nDa pochi anni Podargoni \u00e8 stato dichiarato Borgo Medievale di particolare rilevanza storico-ambientale, ma il relativo programma di recupero architettonico, avviato negli anni Novanta, \u00e8 in fase stagnante.\ndeterminante incentivo alla rinascita di Podargoni, e di tutta la Vallata, si prospetta nella nuova strada a scorrimento veloce \"Gallico-Gambarie\", in fase di costruzione, e gi\u00e0 agibile tra lo svincolo autostradale di Gallico e Mulini di Calanna (Ponte di Calanna). Il progetto del prossimo tratto, elaborato dalla Provincia e approvato definitivamente dalla Commissione Europea nei primi giorni di dicembre 2012, prevede l'arrivo nella zona di Podargoni."}
{"id": "451678", "revid": "1543377", "url": "https://it.wikipedia.org/wiki?curid=451678", "title": "Nazionale di calcio di Andorra", "text": "La nazionale di calcio andorrana (in catalano: \"Selecci\u00f3 de futbol d'Andorra\") \u00e8 la rappresentativa calcistica nazionale di Andorra ed \u00e8 posta sotto l'egida della Federazione calcistica andorrana. Rappresentando uno degli Stati pi\u00f9 piccoli e meno popolosi d'Europa e del mondo, essa pu\u00f2 contare quasi esclusivamente su giocatori di club non professionistici.\nNon \u00e8 mai riuscita a qualificarsi alla fase finale di un Europeo o di un Mondiale. Nel corso della sua storia ha vinto otto partite: quattro amichevoli, contro la , l', e il , tre partite di qualificazione ai campionati mondiali, contro la , l' e , e una partita di qualificazione ai campionati europei, contro la .\nIl commissario tecnico \u00e8 dal 2010 l'ex portiere della nazionale Koldo. Il capitano, oltre che il primatista di presenze e di reti, \u00e8 il difensore Ildefons Lima, che ha militato in Serie B con la maglia della Triestina.\nNel Ranking FIFA, il miglior posizionamento \u00e8 il 125\u00ba posto raggiunto nel settembre 2005, mentre il peggior posizionamento \u00e8 il 206\u00ba posto raggiunto nel dicembre 2011. Occupa attualmente la 158\u00aa posizione della graduatoria.\nStoria.\nBench\u00e9 la Federazione calcistica andorrana sia stata fondata nel 1994, la Nazionale non ha potuto disputare incontri ufficiali fino al 1996, anno in cui ha ottenuto l'affiliazione alla FIFA e alla UEFA. L'esordio internazionale \u00e8 avvenuto il 13 novembre 1996 ad Andorra la Vella: i \"Tricolors\" furono sconfitti dall' per 1-6.\nLa prima partita valida per le qualificazioni ad un torneo internazionale fu disputata dalla Nazionale andorrana il 5 settembre 1998, e si concluse con una sconfitta per 1-3 contro l' nelle qualificazioni al Campionato europeo del 2000, durante le quali Andorra perse tutte le dieci partite giocate, segn\u00f2 3 gol (di cui 2 su rigore) e ne sub\u00ec 28; i migliori risultati furono le sconfitte casalinghe contro la campione del mondo (0-1, con gol su rigore di Frank Leb\u0153uf a cinque minuti dal termine) e contro la (1-2), mentre la peggior sconfitta fu per 1-6 in trasferta di nuovo contro la . Il 26 aprile 2000, in un'amichevole contro la , arriv\u00f2 la prima vittoria della storia della Nazionale, per 2-0.\nNelle qualificazioni al Campionato mondiale del 2002 perse di nuovo tutte le dieci partite del proprio girone, in cui segn\u00f2 5 reti (record per la Nazionale nelle qualificazioni ad un torneo internazionale) e ne sub\u00ec 36. I migliori risultati furono due sconfitte contro l' per 0-1 e 1-2 e una sconfitta contro per 2-3. La peggior sconfitta fu per 1-7 sul campo neutro di Lleida (Spagna) contro il . Il 17 aprile 2002, in un'amichevole contro l', ottenne la sua seconda vittoria, con il risultato di 2-0.\nNelle qualificazioni al Campionato europeo del 2004 perse tutte le otto partite del proprio raggruppamento, segnando una sola rete nella sconfitta esterna per 1-2 contro la e subendone 18.Nelle qualificazioni al Campionato mondiale del 2006 ottenne la sua prima vittoria in competizioni ufficiali: il 13 ottobre 2004 sconfisse 1-0 in casa la , grazie ad un gol al 60\u00ba minuto di gioco del terzino dell'Elche (Seconda Divisione spagnola) Marc Bernaus, che gir\u00f2 in rete di destro un pallone recapitatogli al limite dell'area di rigore. Andorra riusc\u00ec a pareggiare altre due partite del girone per 0-0, contro la Macedonia e la , concludendo con un totale di 4 reti fatte e 34 subite. Si tratta della campagna di qualificazione ad un torneo internazionale in cui Andorra ha raccolto pi\u00f9 punti (5).\nNelle qualificazioni al Campionato europeo del 2008 perse tutte le dodici partite del proprio raggruppamento, segnando due gol e subendone 42. Il risultato migliore fu la sconfitta casalinga per 0-1 contro la , il peggiore la sconfitta esterna per 0-7 contro la .Nelle qualificazioni al Campionato mondiale del 2010 Andorra perse nuovamente tutte le partite del girone, nel quale segn\u00f2 3 gol, contro Bielorussia e , e ne sub\u00ec 39, di cui sei nella sconfitta esterna per 0-6 contro l'.\nAnche nelle qualificazioni al Campionato europeo del 2012 perse tutte le partite del raggruppamento, segnando una rete e subendone 25. I migliori risultati furono le due sconfitte per 1-0 contro la e quella, sempre per 1-0, in Macedonia.\nNelle qualificazioni al Campionato mondiale del 2014 Andorra non segn\u00f2 alcun gol e ne sub\u00ec 30, perdendo tutte le partite in cui fu impegnata, di cui due per 0-5 contro e . Il miglior risultato fu la sconfitta interna per 0-1 contro l'.\nNelle qualificazioni al Campionato europeo del 2016 perse nuovamente tutte le partite del proprio girone, con 4 reti segnate (record per la Nazionale nelle qualificazioni ad un Campionato europeo) e 36 subite. Il miglior risultato fu la sconfitta interna per 1-2 contro il , il peggiore fu la sconfitta esterna per 0-6 contro il .\nIl 22 febbraio 2017, dopo oltre 12 anni e 86 partite senza vittorie, Andorra torn\u00f2 a vincere una partita battendo per 2-0 in amichevole a Serravalle. Nelle qualificazioni al Campionato mondiale del 2018 torn\u00f2 a conquistare punti in competizioni ufficiali, come non succedeva dalle qualificazioni al Campionato mondiale del 2006, grazie al pareggio casalingo per 0-0 contro le del 25 marzo 2017. Il 9 giugno 2017, nella sesta giornata del girone di qualificazione, sconfisse ad Andorra la Vella l' per 1-0, grazie alla rete di testa di Marc Reb\u00e9s al 26\u00ba minuto di gioco: fu questa la seconda vittoria in competizioni ufficiali nella storia della nazionale, a pi\u00f9 di 12 anni di distanza dalla prima. Concluse cos\u00ec il girone di qualificazione con 4 punti. Il 21 marzo 2018 sconfisse in amichevole il per 1-0 con rete di Marc Reb\u00e9s, cogliendo la sesta vittoria della sua storia, la terza nell'arco di tredici mesi.\nNel 2018 Andorra ha partecipato alla Lega D della neonata UEFA Nations League. Inserita nel girone con , e , ha terminato all'ultimo posto con quattro pareggi e due sconfitte, a pari punti con i lettoni, ma con una differenza reti peggiore, conservando comunque l'imbattibilit\u00e0 interna. Nelle qualificazioni al Campionato europeo del 2020 ottenne per la prima volta punti in una campagna di qualificazione ad un campionato europeo: l'11 ottobre 2019 all'Estadi Nacional sconfisse 1-0 la , grazie alla rete di Marc Vales al 63\u00ba minuto, cogliendo la settima vittoria della propria storia, la terza in competizioni ufficiali; ottenne inoltre un pareggio (2-2) contro l' in trasferta. Concluse cos\u00ec il proprio girone di qualificazione con 4 punti (con 3 reti fatte e 20 subite), che le permisero di concludere per la prima volta un girone di qualificazione ad un torneo internazionale non all'ultimo posto (fin\u00ec davanti alla Moldavia, distanziata di un punto).\nStadio.\nDal 1996 al 2014 la nazionale di Andorra ha giocato le partite casalinghe all'Estadi Comunal d'Andorra la Vella, impianto che ha una capienza di circa 1.300 posti a sedere ed ospita le partite dell'FC Andorra e del campionato andorrano. A partire dal 9 settembre 2014 la selezione gioca le proprie partite all'Estadi Nacional, situato anch'esso nella capitale e avente una capienza di 3.306 posti a sedere.\nLa nazionale di Andorra ha occasionalmente giocato alcune partite casalinghe fuori dai confini nazionali: per esempio, ha ospitato la Francia durante le qualificazioni al Campionato europeo del 2000 e l'Inghilterra nelle qualificazioni al Campionato europeo del 2008 e al Campionato mondiale del 2010 all'Estadio Olimpico Lluis Companys di Barcellona, che \u00e8 stato la casa del RCD Espanyol dal 1997 al 2009.\nConfronti con le altre nazionali.\nPartite ufficiali.\nStatistiche aggiornate al 19 novembre 2018.\nRosa attuale.\nLista dei giocatori convocati per le partite di qualificazione al campionato mondiale di calcio 2022 contro e del 12 e 15 novembre 2021.\nPresenze e reti aggiornate al 15 novembre 2021.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nRecord individuali.\nDati aggiornati al 15 novembre 2021.\nIl grassetto indica giocatori ancora in attivit\u00e0 in Nazionale."}
{"id": "451680", "revid": "287204", "url": "https://it.wikipedia.org/wiki?curid=451680", "title": "Podargoni", "text": ""}
{"id": "451681", "revid": "36426", "url": "https://it.wikipedia.org/wiki?curid=451681", "title": "Chiesa di Santa Maria Maddalena de' Pazzi", "text": ""}
{"id": "451682", "revid": "61024", "url": "https://it.wikipedia.org/wiki?curid=451682", "title": "Diritto germanico", "text": ""}
{"id": "451683", "revid": "1745361", "url": "https://it.wikipedia.org/wiki?curid=451683", "title": "Derby", "text": ""}
{"id": "451688", "revid": "767487", "url": "https://it.wikipedia.org/wiki?curid=451688", "title": "Le pietre di Montseg\u00f9r", "text": "Le pietre di Montseg\u00f9r \u00e8 un album di Pippo Pollina.\nInfo.\nTesti e musiche di Pippo Pollina; tranne: \"Insieme\" e \"Terra\" (testi di Pippo Pollina e Linard Bardill), \"Lo sparviero\" (musica di Pippo Pollina, Markus K\u00fchne e Santino Famulari), \"Ne pas se pencher au dehors\" (musica di Pippo Pollina e Markus K\u00fchne).\nArrangiamenti di Stefano Neri. Produzione artistica di Pippo Pollina e Stefano Neri.\nRegistrazioni e missaggi effettuati nel dicembre 1992 negli Hardstudios Winterthur da Klaus Strazicky; tranne \"Terra\" registrata all'Arco-Studio di Monaco di Baviera da Stefan Bock."}
{"id": "451689", "revid": "88740", "url": "https://it.wikipedia.org/wiki?curid=451689", "title": "Scio", "text": ""}
{"id": "451690", "revid": "1745361", "url": "https://it.wikipedia.org/wiki?curid=451690", "title": "Derby (sport)", "text": "Il derby \u00e8 un evento sportivo di particolare rilevanza, generalmente con protagoniste squadre tra le quali sussiste una forte rivalit\u00e0.\nStoria.\nBench\u00e9 comunemente ricondotta all'ambito ippico, l'origine storica del termine \u00e8 controversa: nel XVI secolo la citt\u00e0 inglese dall'omonimo nome fu teatro non solamente di corse tra cavalli, ma anche di esibizioni calcistiche cui quartieri tra loro rivali davano vita il marted\u00ec grasso.\nDefinizione.\nL'evolversi della terminologia sportiva port\u00f2 a definire il derby come un confronto tra compagini \u2014 spesso provenienti dalla medesima citt\u00e0 o zona geografica \u2014 separate da un'accesa rivalit\u00e0 di carattere agonistico. Un evento sportivo in cui si affrontano formazioni che condividono la provenienza \u00e8 anche chiamato \u00abstracittadina\u00bb.\nAll'insorgere del dualismo possono concorrere anche fattori di natura sociale o politica."}
{"id": "451691", "revid": "45951", "url": "https://it.wikipedia.org/wiki?curid=451691", "title": "Cuius regio eius et religio", "text": ""}
{"id": "451700", "revid": "11959", "url": "https://it.wikipedia.org/wiki?curid=451700", "title": "Sawm Ramadan", "text": ""}
{"id": "451709", "revid": "404338", "url": "https://it.wikipedia.org/wiki?curid=451709", "title": "Sankhtawy", "text": ""}
{"id": "451711", "revid": "123263960", "url": "https://it.wikipedia.org/wiki?curid=451711", "title": "Leandro Castellani", "text": "Biografia.\n\u00c8 stato uno dei principali creatori dell'inchiesta storica televisiva e dei programmi di testimonianze, per i quali ha ricevuto numerosi riconoscimenti internazionali, dal Leone d'oro di Venezia al \"Premio Marconi\", dal \"Premio Montecarlo\" al \"Prix Italia\" e diversi altri.\nFra le inchieste-tv da lui curate e realizzate: \"L'enigma Oppenheimer\", i cicli \"Mille non pi\u00f9 mille\" (1979), \"La bomba prima e dopo\" (1984), \"Norimberga: processo al processo\" (1985), \"Le mille e una Italia\" (1987), \"Vaticano segreto\" (1997). Ha diretto e spesso anche scritto numerosi sceneggiati, telefilm e film per la tv, fra i quali \"L'affare Dreyfus\" (1968), \"Il processo Slansky\" (1968), \"Le cinque giornate di Milano\" (1970), \"Orfeo in paradiso\" (1971), \"Ipotesi sulla scomparsa di un fisico atomico\" (1972), \"Delitto di regime - Il caso Don Minzoni\" (1973), \"Ladri &amp; Quadri\", (1973), \"Quaranta giorni di libert\u00e0\" (1974), \"La gatta\" (1978), \"Il sottoscritto Giuseppe Donati\" (1983), \"Se non avessi l'amore\" (1991) e molti altri.\nSi \u00e8 cimentato, sempre con successo, in quasi tutti i generi televisivi, dal teatro reinventato per la tv (\"Il Faust di Marlowe\", 1977), allo spettacolo musicale (\"Vai col liscio!\", 1974), al giallo (\"Sul filo della memoria\", 1972) al film-tv d'impegno culturale (\"Tommaso d'Aquino\", 1975), alla \"docu-fiction\" come le quindici biografie risorgimentali di \"Italia chiam\u00f2\" (1992). Ha inoltre curato la regia della quarta e quinta serie della fiction televisiva \"Incantesimo\" (2000-2002).\nPer la radio ha scritto e diretto importanti sceneggiati: \"Oganga Schweitzer\" (12 puntate), \"Le voci dell'aria\" (65 puntate), \"Raccontare Antonio\" (5 puntate). Per il cinema ha diretto \"Il coraggio di parlare\" (1987) e \"Don Bosco\" (1988).\nLaureato in filosofia all'Universit\u00e0 di Urbino e diplomato al Corso superiore di giornalismo presso la stessa universit\u00e0, ha dato alle stampe volumi storici, saggi giornalistici e opere di narrativa. Ha anche dedicato alcuni volumi al linguaggio audiovisivo ed \u00e8 stato redattore per le voci di cinema e televisione per il dizionario di scienze e tecniche \"La comunicazione\" (2002).\n\u00c8 stato docente di teoria e tecnica della televisione presso la facolt\u00e0 di Scienze della comunicazione dell'U.P.S. a Roma. \u00c8 membro dell'Accademia marchigiana di scienze lettere ed arti, sodale del Pio Sodalizio dei Piceni di Roma, socio della Fondazione Carifano, Commendatore al merito della Repubblica Italiana."}
{"id": "451715", "revid": "1318658", "url": "https://it.wikipedia.org/wiki?curid=451715", "title": "Louis Armand", "text": "Personaggio chiave per il perfezionamento della rete ferroviaria francese. Dal 1943, organizz\u00f2 il gruppo di resistenza all'occupazione nazista chiamato \"R\u00e9sistance-Fer\" composto prevalentemente da ferrovieri, il 25 giugno del 1944 viene arrestato dalla Gestapo e rilasciato in occasione della liberazione di Parigi. \nDopo la liberazione divenne Direttore della SNCF. Primo presidente della Comunit\u00e0 europea dell'energia atomica (Euratom). \nViene dichiarato cittadino onorario di Annecy nel 1960 e diventa in seguito membro dell'Acad\u00e9mie Fran\u00e7aise nel 1963."}
{"id": "451720", "revid": "400694", "url": "https://it.wikipedia.org/wiki?curid=451720", "title": "Setti", "text": ""}
{"id": "451722", "revid": "585241", "url": "https://it.wikipedia.org/wiki?curid=451722", "title": "Muro di Grammont", "text": "Il Muur van Geraardsbergen (\"Muro di Grammont\" in italiano (desueto), anche chiamato \"Muur-Kapelmuur\" o semplicemente \"Muur\" in neerlandese) \u00e8 una salita breve, ma molto ripida, che si trova a Geraardsbergen in Belgio nella regione delle Fiandre, famosa tra gli appassionati di ciclismo su strada in quanto \u00e8 il principale tra i \"muri\" inseriti nel percorso del Giro delle Fiandre, una delle pi\u00f9 importanti classiche del Nord.\nDescrizione.\nLa salita \u00e8 lunga circa 1\u00a0km per un dislivello di circa 90\u00a0m; la pendenza media \u00e8 quindi del 9%, ma vi sono tratti fino al 20%: le caratteristiche della strada, stretta e pavimentata in pav\u00e9 con ciottoli tondi, rendono ancora pi\u00f9 difficile l'ascesa, sulla quale molti corridori si \"piantano\" (la parte finale della salita, che termina in corrispondenza di una cappella in cima alla collina, \u00e8 chiamata anche \"Kapelmuur\" (\"muro della cappella\")). \nInserito per la prima volta nel percorso del Giro della Fiandre nel 1950, per poi rimanervi stabilmente dal 1970 al 2011, nel 1973 e 1974 fu l'ultima salita prima del traguardo di Meerbeke, mentre dal 1988 \u00e8 sempre stato collocato prima del pi\u00f9 facile Bosberg; a causa della durezza delle sue rampe e della vicinanza al traguardo, il Muro di Grammont \u00e8 tuttora la salita simbolo del Giro delle Fiandre, dove spesso si \u00e8 deciso il risultato della corsa. \nTuttavia lo spostamento dell'arrivo da Ninove a Oudenaarde ha escluso il Muro dal passaggio della corsa nelle edizioni dal 2012 al 2016. Il Muur \u00e8 stato inserito pure nell'edizione del 1960 della Gent-Wevelgem e in 49 edizioni dell'Omloop Het Nieuwsblad. Inoltre la sua esclusione dal 2011 dal Giro delle Fiandre ha portato gli organizzatori dell'E3 Prijs Vlaanderen e dell'Eneco Tour ad inserirlo nelle proprie edizioni 2013 e a confermarlo fino al 2014 per la seconda."}
{"id": "451723", "revid": "767487", "url": "https://it.wikipedia.org/wiki?curid=451723", "title": "Tommy Bolin", "text": "Biografia.\nL'infanzia, l'adolescenza e i gusti musicali.\nLa figura di Tommy Bolin \u00e8 nota per essere stata legata a gruppi hard rock come Zephyr (dal 1969 al 1971), James Gang (dal 1973 al 1974), e Deep Purple (dal 1975 al 1976) oltre che per aver pubblicato alcuni album solisti in veste di chitarrista e cantante (col fratello Johnny Bolin alla batteria), e per essere stato chitarrista solista per artisti come Billy Cobham e Alphonse Mouzon dei Weather Report.\nBolin inizi\u00f2 a suonare giovanissimo dopo aver visto con suo padre Elvis Presley in un concerto. Dopo una serie di esperienze con varie band quali American Standard ed Energy, Bolin migr\u00f2 a Denver, Colorado dove form\u00f2 il gruppo Zephyr, con i quali incise due LP. Il pubblico che interveniva ai loro concerti era pi\u00f9 interessato alla musica che a bere birra, come i gestori dei locali invece si aspettavano. Cos\u00ec, dopo uno o due concerti, il gruppo veniva regolarmente silurato per via del fiacco consumo di alcolici da parte del pubblico.\nCon Billy Cobham prima e con i James Gang poi.\nTommy Bolin cattur\u00f2 l'attenzione di Billy Cobham durante un concerto in un club di New York. \"\"He wasn't playing many notes, he was playing the right notes!\", ebbe a dire Cobham in seguito.\nCobham rimase cos\u00ec colpito che lo volle per il suo primo disco solista, \"Spectrum\". Quando Bolin ricevette la telefonata di Cobham, pens\u00f2 ad uno scherzo. Incredulo e stordito, accett\u00f2 confessando per\u00f2 a Cobham che non sapeva leggere la musica; Cobham replic\u00f2 che non importava.\nIl suo talento era totalmente naturale, non suonava mai le stesse cose due volte, diceva di percepire le note una frazione di secondo prima di suonarle, quasi per magia.\n\"Spectrum\" venne registrato in due giorni e Bolin fece solamente un paio di prove con Jan Hammer (tastierista) per imparare le linee base. Tutto il resto venne da s\u00e9, con grande soddisfazione di Billy Cobham stesso e di tutti i membri del gruppo. La registrazione mette in mostra le capacit\u00e0 di inventiva ed innovazione stilistica apportate da Bolin. Colpiscono i suoni generati con la chitarra modificata dall'Echoplex (un delay a nastro) che Bolin sapeva usare con grande maestria, con stile personale e che in molti cercarono poi di imitare (\u00e8 quel suono modulato che apre il disco \"Come Taste the Band\").\nLa grande cassa di risonanza rappresentata dal disco di Cobham, unitamente alla grande performance di Bolin allora solo ventunenne, diedero a Tommy grande risalto su stampa, radio e TV. Alcuni lo paragonarono al giovane McLaughlin, altri a Jimi Hendrix. Fu cos\u00ec che quando Joe Walsh lasci\u00f2 il gruppo The James Gang, lo raccomand\u00f2 come suo sostituto, e cos\u00ec fu. Con la James Gang, Bolin registr\u00f2 due dischi (\"Miami\" e \"Bang\"), improntati a quell\"'American style\" che contraddistingueva la band.\nL'inizio con i Deep Purple.\nDopo la partenza di Ritchie Blackmore dai Deep Purple, il gruppo cercava un degno sostituto. La ricerca non era facile, alle audizioni si presentava di tutto. Vennero reclutati chitarristi importanti ma solo alcuni ebbero accesso ad una prova col gruppo. Uno di questi fu Clem Clempson che, nonostante un buon provino, non cattur\u00f2 il gusto del gruppo (Jon Lord disse...\"Clem played beautifully, but the magic wasn't there\"). Una notte Dave Coverdale buss\u00f2 insistentemente alla porta della villa di Jon Lord invitandolo a sentire un disco di Cobham. Lord gli apr\u00ec nonostante l'ora e Coverdale, fortemente eccitato, gli fece sentire ripetutamente alcuni brani di \"Spectrum\" nei quali Bolin aveva suonato alla grande. Dopo alcuni ascolti la scelta era fatta, quello sarebbe stato il chitarrista per loro.\nLa ricerca \"fisica\" di Bolin non fu facile, ma alla fine, con l'aiuto di un roadie, i Deep Purple riuscirono a scovarlo a Los Angeles. Bolin ignorava il materiale dei Purple e ammise di aver sentito solo qualche volta \"Smoke on the water\" e \"Hush\". Il gruppo gli invi\u00f2 una serie di nastri ma sembra che Bolin nemmeno apr\u00ec il pacco. Venne cos\u00ec invitato ad un concerto di prova presso il Pirate Studios di Los Angeles. Si present\u00f2 con la sua chioma a ciuffi in parte azzurri e verdi, la stessa cosa per la quale era stato radiato dalle scuole anni prima. All'inizio le cose sembravano non andare bene poich\u00e9 le sue apparecchiature non funzionavano correttamente. Ma appena risolti i problemi tecnici bastarono un paio di minuti col gruppo per trovare un'intesa perfetta. Una testimonianza pregevole di questo incontro \u00e8 contenuta nel CD \"Days May Come and Days May Go\", registrato al Pirate Studios durante queste prove.\nTommy fu reclutato, gli erano bastate poche note per mostrare al resto del gruppo cosa sapeva fare. L'attivit\u00e0 di Bolin coi Purple inizi\u00f2 pochi giorni dopo, nonostante lui stesse registrando del materiale suo per due dischi. Il gruppo si trasfer\u00ec dopo poche settimane a Monaco dove iniziarono le registrazioni di \"Come Taste the Band\", splendido esempio delle potenzialit\u00e0 del gruppo rinnovato. In due mesi, Bolin compose 33 pezzi, tutti quelli del disco coi Deep Purple pi\u00f9 i suoi. Finite le registrazioni vol\u00f2 a Londra per terminare il missaggio del suo primo singolo \"Teaser\" che usc\u00ec quasi in contemporanea col disco dei Deep Purple.\n\"Come Taste the Band\" era molto atteso, si voleva capire chi poteva essere all'altezza di rimpiazzare un mito come Blackmore nel gruppo, ed ebbe grande successo. Seppur molti paladini di Blackmore stentassero ad accettare il nuovo arrivato (era americano in un gruppo storico inglese, aveva un'impronta funky mentre il gruppo era storicamente rock), alla fine Bolin convinse per la sua vena rinnovatrice piena di energia ed inventiva. Ora la prova del nove sarebbero state le esibizioni dal vivo.\nIl tour inizi\u00f2 l'8 novembre 1975 con un concerto ad Honolulu, Hawaii. Seguirono concerti in Nuova Zelanda, Australia, Indonesia, Giappone e Hong Kong. Il tour asiatico termin\u00f2 il 19 dicembre 1975 e frutt\u00f2 al gruppo 150.000 sterline di allora. Il concerto del 15 dicembre 1975 al Budokan di Tokyo fornir\u00e0 anni dopo i pezzi per il disco \"Last Concert in Japan\".\nIl tour riprese il 14 gennaio 1976 negli Stati Uniti, con date in Carolina del Nord, Maryland, Pennsylvania, Rhode Island, New York, Massachusetts, Tennessee, Ohio, Georgia, Alabama, Florida, Michigan, Wisconsin, Oklahoma, Texas, California, Utah, Colorado fruttando 280.000 sterline in 32 date. Segu\u00ec il brevissimo tour inglese che inizi\u00f2 l'11 marzo 1976 a Leicester e fin\u00ec con l'ultimo concerto a Liverpool il 15 marzo 1976 (altre due date a Wembley ed una a Glasgow), che frutt\u00f2 23.500 sterline. In sei mesi il gruppo guadagn\u00f2 pi\u00f9 di 400.000 sterline.\nAlcuni dei membri dei Deep Purple furono colpiti dalla novit\u00e0 rappresentata da Tommy Bolin all'interno del gruppo. Ian Gillan (ex-vocalist) ammise in un'intervista di essere rimasto estasiato dalla vena funk nei brani di \"Come Taste the Band\" mentre, per sua ammissione, non aveva nemmeno sentito pezzi tipo \"Burn\" o \"Stormbringer\", precedenti all'arrivo del chitarrista statunitense sponsorizzato da David Coverdale.\nI problemi nei Deep Purple.\nBolin, tipo amichevole e spontaneo, si faceva avvicinare facilmente dalla gente, al contrario di quanto accade per molte rockstar acclamate. Ma questa disponibilit\u00e0 caratteriale, unitamente alla sua crescente agiatezza, fin\u00ec per attirare anche personaggi discutibili, e Bolin si ritrov\u00f2 circondato da figuri che erano diventati suoi amici solo per sfruttarne le debolezze.\nBolin e Hughes avevano gi\u00e0 cominciato ad avere esperienze con l'eroina, e nel periodo Purple ci\u00f2 divenne ancora pi\u00f9 frequente. I due vennero per questo in parte emarginati dal resto del gruppo (Lord, Paice e Coverdale) che temeva le possibili conseguenze di tali abitudini negative.\nDurante il fitto \"tour\" mondiale con i Deep Purple, in una data in Giappone, accadde che Bolin si fosse procurato una semiparalisi del braccio sinistro a causa di un'iniezione di eroina riuscita male, con gli spettacoli susseguenti portati avanti dalla formazione con grave difficolt\u00e0 ed imbarazzo anche se dalle registrazioni dei concerti in Giappone appare accettabile; l'interpretazione di pezzi come \"Owed to G\" o l'assolo di \"Wild dogs\" apparentemente non lasciavano trasparire i problemi di Bolin, mascherati dalla band con autentici \"salti mortali\"; \"Last Concert in Japan\" che raggruppa tutto il materiale migliore \u00e8 stato recentemente rimixato dando pi\u00f9 risalto alla chitarra \"ripulita\" rispetto alla prima edizione, e le esecuzioni del chitarrista statunitense appaiono rivalutate e meno imperfette.\nMa le incomprensioni col resto del gruppo a causa dell'abuso di droghe crebbero e alla fine prevalsero; durante l'esibizione, in un momento in cui era in preda agli effetti dell'eroina, e gi\u00e0 non riusciva a suonare in maniera accettabile, Bolin si accasci\u00f2 sulla \"scena\", ed a quel punto il cantante David Coverdale furibondo lasci\u00f2 il palco nel bel mezzo del concerto di Liverpool il 15 marzo 1976, rifiutandosi di tornare sui suoi passi. Quella fu l'inizio della sua fine e la separazione dai Deep Purple.\nGli ex-Purple, Coverdale, Lord e Paice, si ritrovarono insieme nel gruppo Whitesnake, fondato da Coverdale stesso, per proseguire la strada musicale tracciata dal \"singer\" rock blues e non produssero mai pi\u00f9 un rock con sofisticati riff funky come quelli che contraddistinguevano gli ultimi Deep Purple.\nLa carriera solista e la morte.\nDopo lo scioglimento dei Deep Purple, Tommy prosegu\u00ec la sua carriera solista cominciando con la sua Tommy Bolin Band una serie di tour con musicisti di primaria importanza come Norma Jean Bell (ex-Frank Zappa), Narada Michael Walden (Santana), Mark Stein (Vanilla Fudge), Jimmy Haslip (Yellowjackets, Allan Holdsworth). Tommy presto riusc\u00ec ad ottenere un nuovo contratto con la CBS per dedicarsi alla ripresa della sua carriera solista incidendo un nuovo album (\"Private Eyes\") ed aprendo gli spettacoli di Jeff Beck.\nIl primo (ed ultimo) concerto come gruppo spalla di Beck si tenne a Miami il 3 dicembre 1976 al Jay Alai Fronton e durante l'esecuzione dell'ultimo brano \"Post Toastee\" le luci dell'audience si accesero proprio mentre Bolin era impegnato nel suo assolo principale. Lui grid\u00f2 nel microfono \"TURN THE LIGHTS DOWN!\", e questo \u00e8 perfettamente udibile nella registrazione del concerto \"Last concert in Miami\". Bolin riprese a suonare terminando con il crashing finale col resto della band. Furono le ultime sue note. Trasferitosi nel suo Hotel Newport di Miami si intrattenne in un party after-concert con vari amici. Era in camera sua quando, durante una telefonata, perse conoscenza per aver abusato di whisky, champagne, cocaina ed eroina; per evitare pubblicit\u00e0 negativa, i suoi manager e la sua ragazza di allora, la svizzera Valeria Monzeglio, lo misero a letto sperando che potesse riprendersi. Ma Bolin non riacquist\u00f2 pi\u00f9 conoscenza e quando, alle 7 del mattino dopo, i suoi si decisero a chiamare un'ambulanza ormai non c'era pi\u00f9 nulla da fare. Bolin giunse all'ospedale privo di vita. Scompariva cos\u00ec dalla scena musicale un ragazzo di 25 anni che stava diventando una leggenda nel cuore di molti ammiratori, non solo chitarristi.\nI funerali si svolsero il 10 dicembre 1976 alla presenza di molti amici e musicisti che lo accompagnarono per il suo ultimo viaggio al Calvary Cemetery di Sioux City, dove \u00e8 tuttora sepolto.\nIn molti si chiedono dove sarebbe potuto arrivare se fosse sopravvissuto quella notte a Miami.\nLa rivista Guitar Player usc\u00ec la settimana dopo il decesso con un'intervista pregressa dal titolo \"A talent so bright, a life so short\"\". Questo bene illustra il senso della perdita di Tommy Bolin dalla scena musicale.\nAl NAMM 2007 di Detroit viene presentata dalla Dean Guitars una chitarra \"Tommy Bolin Tribute\", basata sul tipo Stratocaster '74 che Bolin usava con il suo volto rappresentato sulla cassa come grafica."}
{"id": "451725", "revid": "287204", "url": "https://it.wikipedia.org/wiki?curid=451725", "title": "Yangchuanosaurus shangyouensis", "text": "Yangchuanosaurus (il cui nome significa \"lucertola di Yongchuan\") \u00e8 un genere estinto di dinosauro teropode metriacantosauride vissuto nel Giurassico medio, circa 168.3-163.5 milioni di anni fa (Bathoniano-Calloviano), in Cina. Il genere contiene due specie: la specie tipo \"Y. shangyouensis\" e \"Y. zigongensis\". L'animale \u00e8 originario della Formazione Shaximiao, di cui all'epoca era il predatore dominante, predando sauropodi, come \"Mamenchisaurus\" e \"Omeisaurus\", e stegosauri, come \"Chialingosaurus\", \"Tuojiangosaurus\" e \"Chungkingosaurus\". L'animale prende il nome dall'area in cui sono stati scoperti i suoi fossili, nello Yongchuan, in Cina.\nDescrizione.\nL'esemplare tipo di \"Y. shangyouensis\" possedeva un cranio lungo di 82 centimetri (2,7 piedi), mentre l'intera lunghezza dell'animale raggiungeva gli 8 metri circa (26 piedi). Un altro esemplare, assegnato alla specie \"Y. magnus\" (oggi sinonimo di \"Y. shangyouensis\"), era ancora pi\u00f9 grande, con una lunghezza del cranio di 1,11 metri (3,6 piedi), e che potrebbe aver raggiunto anche i 10,8 metri (35,4 piedi) di lunghezza totale, per un peso di 3,4 tonnellate (3,7 tonnellate corte). Contrariamente ad altri teropodi giurassici, il cranio del \"Yangchuanosaurus\" era relativamente corto e alto, e presentava due voluminose creste parallele sul muso, e due creste pi\u00f9 piccole sugli occhi, simili a quelle di \"Ceratosaurus\" o di \"Allosaurus\".\nCaratteristiche.\nUn'analisi filogenetica di Carrano \"et al.\" (2012) ha dimostrato che \"Yangchuanosaurus\" \u00e8 il metriacanthosauride pi\u00f9 basale della sua famiglia, nonch\u00e9 l'unico metriacantosauride non-metriacantosaurino. Il cladogramma presentato di seguito mostra il loro studio:\nIl cladogramma presentato di seguito segue invece gli studi di Zanno &amp; Makovicky (2013):\nScoperta e specie.\nDong \"et al.\" (1978) nomin\u00f2 \"Yangchuanosaurus shangyouensis\" sulla base dell'esemplare CV 00215, composto da un cranio completo e uno scheletro raccolto nella Formazione Shangshaximiao, vicino a Yongchuan, nel distretto di Yongchuan, nel Sichuan. L formazione risale alla fase Bathoniano-Calloviano del Giurassico medio, circa 161.2-154 milioni di anni fa. L'esemplare fu scoperto nel giugno 1977 da un operaio edile durante la costruzione della diga del bacino di Shangyou. Una seconda specie proveniente dalla stessa localit\u00e0, \"Y. magnus\", venne nominata da Dong \"et al.\" (1983) sulla base dell'esemplare CV 00216, un altro cranio e scheletro quasi completi. Tuttavia, una revisione dettagliata della filogenesi dei tetanuri di Carrano, Benson &amp; Sampson (2012) ha rivelato che entrambi gli esemplari appartenevano in realt\u00e0 alla stessa specie, il che port\u00f2 alla sinonimizzazione di \"Y. magnus\". Dong \"et al.\" (1978) e Dong \"et al.\" (1983) differenziarono queste specie principalmente in base alle dimensioni. Inoltre, Dong \"et al.\" (1983) notarono che la mascella di \"Y. magnus\" presentava una fenestra aggiuntiva all'interno della fossa antorbitale, mentre \"Y. shangyouensis\" possedeva solo una fossa in quella posizione. Tuttavia, \u00e8 considerata una variazione intraspecifica, possibilmente ontogenetica. Inoltre, l'apparente differenza nella morfologia vertebrale cervicale poteva essere spiegata confrontando diverse posizioni all'interno della colonna vertebrale. Quindi, gli olotipi delle due specie di \"Yangchuanosaurus\" sono effettivamente identici e le loro codificazioni sono identiche nella matrice Carrano \"et al.\" (2012). Originariamente, Gao (1992) classific\u00f2 una terza specie di \"Yangchuanosaurus\", ossia \"Y. hepingensis\", che venne poi per\u00f2 riclassificata al genere affine \"Sinraptor\", come \"S. hepingensis\". Gregory S. Paul, noto per le sue classificazioni controverse, rifer\u00ec nuovamente la specie \"hepingensis\" a \"Yangchuanosaurus\", ritenendola, inoltre, lo stadio adulto della specie. Per tale motivo, molte ricostruzioni di \"Yangchuanosaurus\" rappresentano in realt\u00e0 \"Sinraptor hepingensis\". Nel loro studio Carrano \"et al.\" (2012) trovarono la specie \"hepingensis\" pi\u00f9 vicina a \"Sinraptor dongi\", \"Siamotyrannus\", \"Shidaisaurus\" e \"Metriacanthosaurus\", piuttosto che a \"Yangchuanosaurus\", pertanto ricolloc\u00f2 la specie all'interno del genere \"Sinraptor\". Gregory S. Paul (1988) consider\u00f2 anche \"Yangchuanosaurus\" come una specie cinese di \"Metriacanthosaurus\", ma tale identificazione non \u00e8 stata sostenuta da altri paleontologi.\nCarrano \"et al.\" (2012) assegnarono un terzo esemplare alla specie \"Y. shangyouensis\". L'esemplare CV 00214 \u00e8 rappresentato da uno scheletro postcraniale parziale privo di cranio. L'esemplare \u00e8 stato raccolto nella cava di Wujiaba, vicino alla citt\u00e0 di Zigong, nel Sichuan, nella parte inferiore della Formazione Shangshaximiao. CV 00214 \u00e8 stato inizialmente elencato da Dong \"et al.\" (1978) in una lista faunistica come una nuova specie di \"Szechuanosaurus\", \"Szechuanosaurus\" \"\"yandonensis\". Non c'\u00e8 descrizione o illustrazione dell'esemplare, rendendo \"S.\" \"yandonensis\"\" un \"nomen nudum\". In seguito, Dong \"et al.\" (1983) lo descrisse e lo assegn\u00f2 a \"Szechuanosaurus campi\", una specie dubbia conosciuta solo da quattro denti. Carrano \"et al.\" (2012) ha osservato che CV 00214 non pu\u00f2 essere assegnato a \"S. campi\" poich\u00e9 i materiali olotipici di \"S. campi\" (IVPP V.235, V.236, V.238, V.239, denti) non sono diagnostici e non vi sono denti conservati nell'esemplare CV 00214. Un recente restauro di CV 00214 di Daniel Chure (2001) ha concluso che rappresentava un nuovo taxon, chiamato in modo informale \"Szechuanoraptor dongi\", nel quale dovrebbe essere incluso anche \"Szechuanosaurus zigongensis\". Tuttavia, la revisione pi\u00f9 recente (di Carrano \"et al.\" (2012)) ha suggerito che CV 00214 e \"S.\" \"zigongensis\" non pu\u00f2 essere conspecifico in quanto non ci sono autapomorfie condivise tra loro, e il secondo deriva dalla sottostante Formazione Xiashaximiao. Un'analisi filogenetica ha trovato che il CV 00214 \u00e8 strettamente correlato a \"Y. shangyouensis\", e quindi il primo \u00e8 assegnabile ad esso. Inoltre, \"Szechuanosaurus zigongensis\" \u00e8 risultato essere strettamente correlato a \"Y. shangyouensis\" e quindi \u00e8 stato designato come la seconda specie di \"Yangchuanosaurus\".\nLa specie \"Yangchuanosaurus zigongensis\" \u00e8 nota da quattro esemplari tra cui ZDM 9011 (olotipo), uno scheletro postcraniale parziale; ZDM 9012, una mascella sinistra ; ZDM 9013, due denti e ZDM 9014, un arto posteriore destro. Fu descritta per la prima volta da Gao (1993), e tutti gli esemplari furono raccolti dalla Formazione Xiashaximiao nella Cava Dinosaur Dashanpu di Zigong, nel Sichuan, risalente al Giurassico medio."}
{"id": "451726", "revid": "1522738", "url": "https://it.wikipedia.org/wiki?curid=451726", "title": "Partito delle Croci Frecciate", "text": "Il Partito delle Croci Frecciate (in ungherese: Nyilaskeresztes P\u00e1rt\u00a0\u2013 Hungarista Mozgalom, letteralmente \"Partito delle Croci Frecciate - Movimento Ungarista\") fu il partito filonazista e antisemita, che con la guida di Ferenc Sz\u00e1lasi, govern\u00f2 l'Ungheria dal 15 ottobre 1944 al gennaio 1945. \nDurante questo breve lasso di tempo, svariate decine di migliaia di ebrei, tra cui molte donne, bambini e anziani vennero deportati dall'Ungheria verso i campi di sterminio. Dopo la guerra, Sz\u00e1lasi e altri leader delle Croci Frecciate vennero giudicati criminali di guerra dalle corti di giustizia ungheresi.\nStoria.\nDagli inizi al bando.\nIl partito venne fondato da Sz\u00e1lasi nel 1935 con la denominazione di Partito della Volont\u00e0 Nazionale (\"Nemzet Akarat\u00e1nak P\u00e1rtja\" - NAP, acronimo corrispondente al termine \"sole\" o \"giorno\"), ma fu messo fuorilegge due anni dopo a causa della sua radicalit\u00e0 e violenza. Fu ricostituito nel 1939 come Partito delle Croci Frecciate, ispirandosi esplicitamente al Partito Nazionalsocialista Tedesco dei Lavoratori. Pure nell'iconografia mutu\u00f2 ampiamente dalla Germania nazista: l'emblema delle croci frecciate era un antico simbolo delle trib\u00f9 magiare che si erano stabilite in Ungheria, e quindi rappresentava la purezza razziale degli ungheresi nella stessa misura in cui la svastica nazista intendeva alludere alla superiorit\u00e0 e purezza della cosiddetta razza ariana.\nL'ideologia del partito assomigliava per certi versi al nazismo: nazionalismo, promozione dell'agricoltura, anticapitalismo, anticomunismo e antisemitismo militante. Recepiva l'ideologia nazista delle \"razze superiori\" che, secondo l'opinione di Sz\u00e1lasi, includeva gli ungheresi, i tedeschi e i giapponesi, e sosteneva inoltre il concetto di un ordine basato sul potere del pi\u00f9 forte. Tuttavia, le sue ambizioni di una Grande Ungheria e di promozione dei valori ungheresi (per le quali Sz\u00e1lasi coni\u00f2 il termine di \"hungarizmus\", ungarismo) si scontrarono con le mire naziste sull'Europa centrale, ritardando di molti anni l'appoggio ufficiale di Hitler al partito. Il ministero degli esteri tedesco approv\u00f2 invece subito il Partito Nazionalsocialista Ungherese, di impostazione filotedesca, che godeva oltretutto di vasti consensi presso le minoranze tedesche in Ungheria. Prima della seconda guerra mondiale, il Partito delle Croci Frecciate non propugn\u00f2 la politica razziale antisemita dei nazisti, servendosi invece di stereotipi e pregiudizi pi\u00f9 tradizionali per raccogliere voti.\nIl Partito delle Croci Frecciate ottenne la maggior parte del suo sostegno da una coalizione disparata di ufficiali, studenti, nazionalisti, lavoratori in citt\u00e0 e in campagna. Pur non essendo l'unico movimento nazista in Ungheria, si distinse ben presto come il pi\u00f9 prominente. Nel maggio 1939 le Croci Frecciate si presentarono alle elezioni per la prima (e unica) volta, ottenendo pi\u00f9 del 25% dei voti e 30 seggi in parlamento, diventando uno dei partiti pi\u00f9 forti dell'Ungheria; ciononostante il partito contest\u00f2 gli esiti del voto. Allo scoppio della seconda guerra mondiale le Croci Frecciate vennero per\u00f2 bandite e furono costrette ad operare clandestinamente.\nLa salita al potere.\nNel 1944 il partito aveva ottenuto l'appoggio esplicito della Germania e del primo ministro filotedesco D\u00f6me Szt\u00f3jay, che rilegalizz\u00f2 il partito nel marzo dello stesso anno. Nell'ottobre 1944 il reggente ungherese, l'ammiraglio Horthy, fu costretto alle dimissioni dai tedeschi, che misero le Croci Frecciate al governo e nominarono Sz\u00e1lasi primo ministro e capo di Stato. Il suo governo fu breve (ma comunque estremamente sanguinoso), in quanto gi\u00e0 prima della sua nomina le forze sovietiche e rumene stavano avanzando sul suolo ungherese. Budapest cadde nel dicembre 1944 e il governo delle Croci Frecciate cadde nel mese successivo, ma le forze armate tedesche continuarono a combattere assieme ad elementi del partito lungo il fronte dell'Ungheria occidentale fino alla fine della guerra, nell'aprile del 1945.\nIn poche settimane il governo collaborazionista di Sz\u00e1lasi si macchi\u00f2 di innumerevoli delitti e atrocit\u00e0, in primo luogo la deportazione in massa di migliaia di cittadini di religione ebraica. Fu in questo periodo che si distinsero Giorgio Perlasca, Raoul Wallenberg, Carl Lutz e Francesco Tirelli, che a rischio della loro stessa vita riuscirono a porre in salvo migliaia di ebrei dalla furia delle Croci Frecciate.\nDopo la guerra, molti gerarchi delle Croci Frecciate vennero catturati e processati per crimini di guerra; molti di questi, tra cui lo stesso Sz\u00e1lasi, vennero giustiziati.\nReviviscenza.\nL'ideologia delle Croci Frecciate e del \"hungarizmus\" \u00e8 riaffiorata parzialmente negli anni recenti, con la promozione di un mensile nazionalista (\"Magyartudat\", \"Coscienza Ungherese\") da parte di un movimento nazionalpopolare ungherese, il \"Magyar N\u00e9pj\u00f3l\u00e9ti Sz\u00f6vets\u00e9g\" (it. Associazione del Bene Pubblico Ungherese). Si tratta comunque di un movimento estremamente marginale nella realt\u00e0 politica ungherese odierna.\nEsiste un gruppo musicale chiamato Arrow Cross, che nei testi si ispira alle idee del partito omonimo."}
{"id": "451727", "revid": "339392", "url": "https://it.wikipedia.org/wiki?curid=451727", "title": "Croci frecciate", "text": ""}
{"id": "451728", "revid": "8596", "url": "https://it.wikipedia.org/wiki?curid=451728", "title": "Achille van Acker", "text": ""}
{"id": "451729", "revid": "154893", "url": "https://it.wikipedia.org/wiki?curid=451729", "title": "Unione Cristiano-Democratica", "text": ""}
{"id": "451732", "revid": "8596", "url": "https://it.wikipedia.org/wiki?curid=451732", "title": "Th\u00e9o Lef\u00e8vre", "text": ""}
{"id": "451735", "revid": "212348", "url": "https://it.wikipedia.org/wiki?curid=451735", "title": "Gambetto lettone", "text": "Il gambetto lettone conosciuto anche come gambetto Greco o controgambetto lettone \u00e8 un'apertura di scacchi, considerata dubbia, derivante dalle mosse:\nIl primo giocatore ad utilizzarla con successo fu Gioacchino Greco, dopodich\u00e9 quest'apertura cadde in disuso fino agli studi del lettone Karl Behting nei primi anni del '900, che scopr\u00ec interessanti varianti per il Nero. Il nome \"gambetto lettone\" (\"Latvian gambit\") fu reso ufficiale dalla FIDE nel congresso del 1937. \nAd alto livello quest'apertura non compare pressoch\u00e9 mai, dato che una sufficiente preparazione teorica pu\u00f2 sventare gli attacchi portati da questo gambetto.\nAnalisi.\nLa continuazione pi\u00f9 analizzata \u00e8:\ncon grande vantaggio del Bianco che non dovrebbe avere problemi a vincere.\nNaturalmente il nero pu\u00f2 giocare meglio con 3.. Cf6 (invece che fxe4) 4.d4 fxe4 5.Cxe5 d5 6. Ab3 Ae6 7. Ag5 Ae7 8. 0-0 0-0 9. f3 exf3 10. Txf3 Cbd7 11.De1 Cxe5 12. Dxe5 Dd7 13. Te3 Rf7 14.Tf3 Rg6! 15 Te3 Tae8 16 Dxe6 Dxe6 17. Txe6 Rxg5 con parit\u00e0\nCiononostante questo non \u00e8 il seguito pi\u00f9 giocato, dato che solitamente si propende per la serie di mosse:\nche risulta pi\u00f9 tranquilla ma porta comunque il Nero alla sconfitta.\nRecentemente \u00e8 anche stato studiato il seguito 3.Cc3 che sembra anch'esso refutare questa apertura."}
{"id": "451736", "revid": "1958640", "url": "https://it.wikipedia.org/wiki?curid=451736", "title": "Adolph Wilhelm Hermann Kolbe", "text": "Biografia.\nDopo aver seguito il corso di studi in chimica con Friedrich W\u00f6hlerl, nel 1842 divenne assistente di Robert Wilhelm Bunsen all'Universit\u00e0 di Marburgo. Successivamente divenne assistente di Lyon Playfair all'Universit\u00e0 di Londra, e fra il 1847 e il 1851 diede il suo contributo all'edizione di \"Handw\u00f6rterbuch der reinen und angewandten Chemie\" (Dizionario di Chimica Pura ed Applicata), scritto fa Friedrich W\u00f6hler e Justus von Liebig.\nFu il successore di Bunsen all'Universit\u00e0 di Marburgo, e nel 1865 ottenne la cattedra all'Universit\u00e0 di Lipsia. \nIn questo periodo si pensava che i composti organici e i composti inorganici fossero indipendenti gli uni dagli altri, e che i composti organici non potessereo essere creati che dagli organismi viventi.\nKolbe teorizz\u00f2 che i composti organici potessero essere ottenuti direttamente o indirettamente a partire da quelli inorganici attraverso reazioni di sostituzione. Conferm\u00f2 questa teoria fra il 1843 e il 1845 con la conversione (in tappe successive) del solfuro di carbonio (CS2) in acido acetico.\nIntrodusse una nuova rappresentazione dei radicali, contribuendo in questo modo ad un riordino delle teorie strutturali in chimica organica. Svilupp\u00f2 una serie di ricerche sugli alcoli che gli valsero la Medaglia Davy nel 1884, riuscendo a prevedere l'esistenza degli alcoli secondari e terziari. Lavor\u00f2 anche sull'elettrolisi degli acidi grassi mettendo a punto un processo che porta il suo nome (elettrolisi di Kolbe).\nRiusc\u00ec a sintetizzare acido salicilico (componente principale dell'aspirina) attraverso un procedimento chiamato poi sintesi di Kolbe o reazione di Kolbe-Schmitt. Scopr\u00ec con Edward Frankland che i nitrili possono venire idrolizzati con formazione dei corrispondenti acidi carbossilici."}
{"id": "451738", "revid": "965226", "url": "https://it.wikipedia.org/wiki?curid=451738", "title": "Ministri per gli affari europei della Repubblica Italiana", "text": "I ministri per gli affari europei della Repubblica Italiana si sono avvicendati dal 1987 in poi, con diverse denominazioni e competenze."}
{"id": "451742", "revid": "709565", "url": "https://it.wikipedia.org/wiki?curid=451742", "title": "Difesa Greco", "text": "La difesa Greco \u00e8 un'apertura di scacchi, che prende il nome da Gioacchino Greco.\nDeriva dalle mosse:\nQuesto modo di difendere il pedone \u00e8 considerato tra i peggiori esistenti, dato che la donna esce prematuramente e blocca lo sviluppo del cavallo di re. L'apertura \u00e8 usata solo dai principianti in quanto la regina prematuramente esposta pu\u00f2 essere ripetutamente attaccata dai pezzi avversari durante lo sviluppo. Invece di 2...Df6 sono usate generalmente le mosse 2...Cc6 (che porta, tra le altre, alla partita spagnola, alla partita scozzese e alla partita italiana), 2...Cf6 (difesa russa) o 2...d6 (difesa Philidor)."}
{"id": "451743", "revid": "713168", "url": "https://it.wikipedia.org/wiki?curid=451743", "title": "Contea di Sarno", "text": " \nFondata nel 970 dal longobardo Gisulfo I, principe di Salerno, la contea di Sarno ebbe come primo conte il cugino di questi, Indolfo. Il feudo \u00e8 passato di mano in mano a molti reggenti per oltre ottocento anni, seguendo una successione che le fonti storiche a disposizione non consentono sempre di chiarire al meglio. Fra le famiglie che ne hanno disposto nei secoli, le pi\u00f9 famose e illustri sono quelle dei d'Aquino, degli Orsini, degli Alagno, dei Tuttavilla, dei Colonna, dei Barberini e dei Medici di Ottajano, oltre alle case regnanti che l'hanno avuta nei propri domini diretti. Dal 1693 ha assunto la dignit\u00e0 di ducato, mantenuta fino al 1810, anno dell'abolizione del feudalesimo nel Regno delle Due Sicilie. Il titolo ducale \u00e8 ancora oggi formalmente detenuto da un ramo della famiglia de' Medici di Ottajano.\nDuchi di Sarno.\nNel 1810 re Gioacchino Murat decret\u00f2 l'abolizione del feudalesimo nel regno. Il titolo si tramanda ancora (insieme a quello di Principe di Ottaiano) solo formalmente."}
{"id": "451744", "revid": "33689", "url": "https://it.wikipedia.org/wiki?curid=451744", "title": "Golfo di Termini Imerese", "text": "Il Golfo di Termini Imerese \u00e8 un'insenatura situata vicino alla citt\u00e0 omonima, e limitata a est dalla Rocca di Cefal\u00f9 e a ovest da Capo Zafferano. Esso prende il nome da Termini Imerese, nella citt\u00e0 metropolitana di Palermo.\nLa costa si presenta articolata con sporgenze (da ovest ad est, rispettivamente: Capo Zafferano, S\u00f2lanto, Capo Grosso, Punta Petrarella o Cala Secca, Capo Plaia, Capo Santa Lucia e la Rocca di Cefal\u00f9) e rientranze (cale e rade). Le rade hanno spesso sub\u00ecto nel corso dei secoli fenomeni di progressivo interrimento costiero con vistosi fenomeni di aggradazione-progradazione. Emblematico \u00e8 il caso della rada di Termini Imerese, recentemente studiato da Contino (2005). Questo studioso ha ricostruito, a partire dal I secolo d.C. e utilizzando dati storici, geologici e geoarcheologici, le progressive fasi di interrimento costiero dapprima dell'area portuale romana e successivamente del porto attuale."}
{"id": "451745", "revid": "1942768", "url": "https://it.wikipedia.org/wiki?curid=451745", "title": "Pav\u00e9", "text": "Il pav\u00e9 \u00e8 un tradizionale tipo di pavimentazione stradale formato da cubetti di pietra o di porfido, utilizzato per la pavimentazione da esterni, sia privata che pubblica, perlopi\u00f9 urbana, o per la realizzazione di selciati. \u00c8 apprezzato per la sua lunga durata e resistenza all'abrasione e perch\u00e9, se ben posato, richiede poca manutenzione. Veniva usato sin nell'antica Roma per la realizzazione di strade.\nDescrizione.\nLa dimensione dei cubetti del pav\u00e9 \u00e8 dell'ordine della decina di centimetri: quando invece si usano grandi lastre di pietra, si parla di \"lastricato\".\nVi sono due tipi di pav\u00e9: quello realizzato con cubetti di pietra, generalmente di porfido (i cosiddetti bolognini) o di basalto (i cosiddetti sampietrini) e quello realizzato con ciottoli arrotondati (detto anche acciottolato). Le fughe vengono normalmente sigillate con sabbia o sabbia e cemento; pi\u00f9 raramente, solitamente per lavori di rappezzo, vengono sigillate con comune asfalto.\nOggi il pav\u00e9 rimane una delle tipologie di pavimentazioni pi\u00f9 apprezzate nella realizzazione di viali privati o pubblici, sia carrabili sia pedonali. Fra i principali punti di forza di questo tipo di pavimentazione vi sono la sua elevata resistenza ai carichi (correlata alla dimensione del cubetto), la sua durabilit\u00e0, la sua versatilit\u00e0 di posa, la sua capacit\u00e0 di seguire armoniosamente le pendenze del terreno, la bassa scivolosit\u00e0 della sua superficie, la possibilit\u00e0 di realizzare disegni geometrici (e.g. posa ad archi) e non da ultimo il suo tradizionale fascino. Le pavimentazioni in pav\u00e9 risultano solitamente meno costose di lastricati di uguale spessore.\nAl fine di ottenere un'adeguata qualit\u00e0 e durabilit\u00e0 della pavimentazione, \u00e8 opportuno che il pav\u00e9 venga posato da selciatori preparati e con materiali di qualit\u00e0.\nCiclismo.\nAlcune importanti corse ciclistiche di rilievo internazionale, come per esempio la Parigi-Roubaix, sono famose anche per il fatto per presentare tratti di strada in pav\u00e9, che costituiscono un elemento di difficolt\u00e0 per i corridori, in quanto le irregolarit\u00e0 del manto stradale causano vibrazioni, sobbalzi e dispersione di energia. Particolarmente faticoso da affrontare \u00e8 il pav\u00e9 in ciottoli, tanto che spesso i ciclisti preferiscono pedalare nei sentieri sterrati ai bordi della strada (ma questo diventa impossibile in caso di pioggia, quando essi si riempiono di fango), mentre quello in cubi di porfido presenta un piano stradale pi\u00f9 liscio.\nIn alcune corse ci sono tratti molto lunghi di pavimentazione di questo tipo, tanto che i corridori utilizzano biciclette costruite appositamente per questa gara, alcune dotate anche di ammortizzatori."}
{"id": "451746", "revid": "1543377", "url": "https://it.wikipedia.org/wiki?curid=451746", "title": "Star Wreck", "text": "Star Wreck \u00e8 una serie di film parodie di \"Star Trek\" ideati dal finlandese Samuli Torssonen a partire dal 1992. Il primo film, chiamato semplicemente \"Star Wreck\", era una semplice animazione bidimensionale con tre navi stellari che si sparavano tra di loro e delle voci fuori campo. I successivi film sono stati implementati con grafica tridimensionale pi\u00f9 complessa e pi\u00f9 realistica, le durate si sono allungate, sono apparsi i personaggi dapprima come semplici animazioni e negli ultimi film come attori in carne e ossa.\n\"Star Wreck\" narra le avventure di James B. Pirk (il cui nome riprende il personaggio James T. Kirk della serie Star Trek, ed \u00e8 interpretato da Samuli Torssonen stesso), capitano della nave stellare C.P.P Potkustart (in italiano \"C.P.P. Avvio a pedale\"). Altri personaggi sono Fukov, Spook, Dwarf e Info (ispirati rispettivamente a Pavel Chekov, Mr. Spock, Worf, e Data). Tutti i film sono girati in finlandese e sottotitolati in inglese.\nIn the Pirkinning.\n\"\" \u00e8 stato girato nel 2005 con finanziamento indipendente e mostra, rispetto ai film precedenti della serie, effetti speciali di alta qualit\u00e0 sia nelle riprese dal vivo che nelle battaglie spaziali: nella trama si rivela essere una parodia umoristica sia di \"Star Trek\" sia della serie di fantascienza \"Babylon 5\".\nIl film inizia con Pirk e altri due della Potkustart sulla terra dei nostri giorni dopo gli eventi del film precedente (in cui la nave \u00e8 andata distrutta). Per togliersi da tale situazione e salvare l'umanit\u00e0 da future minacce interstellari, Pirk decide di offrire il proprio aiuto diventando imperatore della Terra e costruendo una flotta di navi stellari. Un'esplorazione alla ricerca di nuovi mondi da colonizzare li porta al di l\u00e0 di un tunnel spaziale in un universo alternativo dove trovano la stazione spaziale \"Babel-13\" comandata dal capitano Sherrypie. L'imperatore Pirk intraprende una battaglia con il Capitano Sherrypie, colma di colpi di scena.\nLa produzione di questo film \u00e8 iniziata nel 1999, ed \u00e8 stato presentato per la prima volta il 20 agosto 2005. \u00c8 stato possibile prenotare il DVD del film dal 5 settembre, mentre l'intero film \u00e8 stato diffuso gratuitamente su internet dal 1\u00ba ottobre 2005. Del film sono disponibili vari formati, con l'aggiunta di vari sottotitoli.\nPopolarit\u00e0.\n\"Star Wreck\" ha avuto un gruppo di affezionati tra i fan del genere fantascientifico, ma \u00e8 stato solo dopo l'uscita di \"\" che \u00e8 balzato agli onori della cronaca internazionale: \u00e8 stato scaricato pi\u00f9 di 700.000 volte durante la prima settimana dopo il rilascio.\n\"Star Wreck: In the Pirkinning\" \u00e8 stato anche trasmesso sulla televisione nazionale finlandese YLE. Il 12 giugno 2006 il film \u00e8 andato in onda in prima serata, doppiato in italiano, sul canale satellitare Jimmy."}
{"id": "451750", "revid": "36426", "url": "https://it.wikipedia.org/wiki?curid=451750", "title": "Museo Bargello", "text": ""}
{"id": "451751", "revid": "1805897", "url": "https://it.wikipedia.org/wiki?curid=451751", "title": "Magnum, P.I.", "text": "Magnum, P.I. \u00e8 una serie televisiva statunitense, di genere poliziesco, creata da Donald P. Bellisario e Glen A. Larson, e prodotta dal 1980 al 1988.\nLa serie \u00e8 stata trasmessa in prima visione negli Stati Uniti dalla CBS dall'11 dicembre 1980. Fuori dagli Stati Uniti \u00e8 stata trasmessa a partire dal 1981; in particolare, in Italia la serie \u00e8 stata trasmessa da sabato 13 marzo 1982 al 1990, dapprima da Canale 5 e successivamente da Italia 1.\nProduzione.\nLa serie \u00e8 stata prodotta dalla CBS utilizzando la stessa \"location\" e lo stesso materiale di scena gi\u00e0 utilizzati per la serie \"Hawaii Squadra Cinque Zero\", terminata nel 1980 dopo 12 anni di programmazione.\nGlen A. Larson venne incaricato dalla CBS di produrre una nuova serie ambientata nell'arcipelago del Pacifico, il quale scrisse una prima versione della storia, che vedeva come protagonista un ex agente della CIA, Thomas Magnum, che lavorava sotto copertura e aveva alle Hawaii la sua base operativa, ma Donald P. Bellisario nuovo socio nella produzione, anche su consiglio di Tom Selleck, decise di stravolgere radicalmente il primo copione. Non pi\u00f9 un agente segreto, ma un veterano della guerra del Vietnam.\nCaratteristica di questa serie TV, sin dai primi episodi, \u00e8 il racconto in soggettiva del protagonista, in stile \"hard boiled\". Gli episodi sono accompagnati dalla voce fuori campo di Magnum, attraverso la quale vengono espresse le sue idee\u00a0\u2013 una frase tipica del protagonista, ad esempio \u00e8 \u00abuna regola del buon investigatore che inserir\u00f2 nel mio manuale...\u00bb \u2013, ragiona sui casi che gli si presentano \u2013 \u00abla mia vocina mi diceva che...\u00bb \u2013 e, alle volte, elargisce pillole di saggezza.\nIn \"Magnum, P.I.\" sia il protagonista, sia i comprimari fanno utilizzo della tecnica \"camera-look\" inventata da Oliver Hardy, che consiste nel rivolgere lo sguardo dell'attore verso la telecamera cercando la complicit\u00e0 del pubblico, usando espressioni facciali che indicano ad esempio perplessit\u00e0 o gioia per essere riusciti in un intento. Nella serie si trovano inoltre molti riferimenti alla letteratura poliziesca, da Conan Doyle a Raymond Chandler fino a Dashiell Hammett.\nTrama.\nThomas Sullivan Magnum IV, pi\u00f9 semplicemente Magnum, \u00e8 un ufficiale di Marina decorato nella guerra del Vietnam dove combatt\u00e9 prima con i Navy SEAL e poi con il servizio segreto della Marina, cosa che gli sar\u00e0 utile in molte delle sue indagini (vedi i rapporti con il suo grande amico Mac Reynolds), congedandosi dopo una decina d'anni di servizio. Nella vita civile ha intrapreso l'attivit\u00e0 di investigatore privato (da cui il \"P.I.\", sigla del termine inglese \"Private Investigator\"), che lui preferisce di gran lunga a quello di detective. Magnum vive nella d\u00e9pendance di una lussuosa villa in riva al mare sull'isola hawaiiana di Oahu su invito del padrone di casa, l'eccentrico scrittore di gialli Robin Masters (personaggio che non appare mai integralmente nella serie), la cui ospitalit\u00e0 \u00e8 ricambiata con l'attivit\u00e0 di responsabile della sicurezza che Magnum fornisce alla propriet\u00e0.\nLa serie segue quindi le investigazioni di Magnum che, anche grazie all'aiuto dei vecchi commilitoni T.C. e Rick, si imbatte in rapimenti, furti o, pi\u00f9 spesso, in omicidi. Alcuni episodi presentano caratteristiche decisamente drammatiche e trattano di temi importanti come l'antisemitismo, il razzismo, la condizione dei reduci del Vietnam (tema questo ricorrente anche in altre serie dello stesso periodo come \"A-Team\" e \"Riptide\") o la corruzione militare. Altri episodi invece hanno una caratteristica meno seriosa, pur trattandosi sempre di un poliziesco con un caso da risolvere. \nIn alcuni episodi i protagonisti recitano \"in costume\", come se le vicende fossero ambientate in decenni differenti da quelli all'epoca odierni, in particolare negli anni 1930 e 1940.\nIl rapporto con Higgins.\nA mandare avanti la casa di Robin Masters \u00e8 il maggiordomo e factotum inglese Jonathan Quayle Higgins III, ex sergente maggiore della British Army, che si avvale anche dell'aiuto dei suoi \"ragazzi\", due dobermann bene addestrati, Zeus e Apollo. Per il personaggio di Higgins, Donald P. Bellisario si ispir\u00f2 al Richard Attenborough del film \"Cannoni a Batasi\" (1964) di John Guillermin.\nRiguardo la carriera militare, in realt\u00e0 Higgins, precedentemente sembrerebbe aver frequentato la Royal Military Academy Sandhurst della British Army, da cui sarebbe stato espulso, o si sarebbe dimesso, a seguito di un non meglio specificato \"incidente\": in un episodio infatti, in uno dei non rari momenti di nostalgia, scambiando con Magnum aneddoti sulle rispettive esperienze in guerra, racconta dei giorni \"spensierati\" prima della guerra e dell'amarezza dopo l'uscita appunto dall'Accademia, dice testualmente \"...a causa di quel malaugurato incidente\".\nMagnum conduce spesso una vita invidiabile: vive in un posto che egli stesso definisce un \"paradiso terrestre\", esce e rincasa quando vuole; lavora solo quando ne ha voglia; ha il quasi illimitato uso di una Ferrari 308 GTS; nell'appartamento in cui alloggia ha un frigobar sempre fornito di birra; i suoi clienti sono frequentemente donne belle e benestanti, il tutto a spese del ricco scrittore. Gli unici \"paletti\" che ha sono quelli imposti da Higgins che tende a preservare quasi maniacalmente e in modo tirannico le propriet\u00e0 di Robin Masters, tanto da creare un rapporto di amore/odio tra i due personaggi nonch\u00e9 una sorta di contrasto tra un padre severo e ligio alle regole e un figlio irresponsabile e giocherellone.\nSpesso Magnum e Higgins scendono a compromessi come limiti di tempo per utilizzare la Ferrari, l'accesso ai campi da tennis o alla cantina, salvo poi l'infrazione di tali patti da parte dello stesso Magnum. L'ex sergente maggiore pi\u00f9 volte rimprovera Magnum di essere rozzo e disordinato risultando provocatore e pungente, allo stesso modo reagisce l'investigatore che cerca di fare ci\u00f2 che vuole trovando sempre il modo per raggirare Higgins. Le situazioni che si vengono a creare divertono il pubblico e rappresentano uno dei fulcri della comicit\u00e0 insita nella serie che culmina per\u00f2 anche nel sentimento di affetto e nella stima reciproca che si evidenzia nei momenti di difficolt\u00e0.\nIl rapporto con gli amici.\nQuesto aspetto coinvolge poi anche gli amici di Magnum, due ex commilitoni dei Marine conosciuti durante il servizio in Vietnam e giunti, per diversi motivi, alle Hawaii. Essi sono:\nNon di rado questi manifestano scarsa stima e fiducia nelle capacit\u00e0 investigative di Magnum che si evidenzia nelle prese in giro a discapito dell'amico. Nonostante questo provano per\u00f2 affetto per la sua persona e condividono un legame dovuto alle esperienze condivise in Vietnam, per questo motivo anche se inizialmente contrariati, alla fine aiutano sempre Magnum a trarsi fuori dagli impicci quando le sue investigazioni lo mettono in situazioni troppo rischiose per uscirne da solo, collaborando sotto copertura come autisti, factotum, ricchi compratori, ecc. Come Magnum, sia Rick che T.C. portano all'anulare destro un anello con la Croce di Lorena, simbolo del reparto nel quale i tre hanno combattuto in Vietnam.\nL'identit\u00e0 di Robin Masters.\nNon si sa mai chi sia Robin Masters, sebbene verso la fine dell'ultima stagione Higgins si diverta a prendere in giro Magnum e gli spettatori sostenendo di essere lui Masters e successivamente, con tono ironico, sostenere di aver mentito su Masters. Agli spettatori spetta capire in che senso Higgins avesse mentito: ovvero, se avesse mentito su Robin Masters oppure sul fatto di essere Robin Masters. A tal riguardo, Donald P. Bellisario si \u00e8 espresso direttamente ai giornalisti dopo una cena con il cast di \"JAG - Avvocati in divisa\": egli ha affermato infatti che Robin Masters e Higgins sono due persone distinte.\nNel 17\u00ba episodio della prima stagione, intitolato \"J. \"Digger\" Doyle\", \u00e8 chiaramente visibile, anche se ripreso di spalle, Robin Masters, in compagnia di Higgins. Nello stesso episodio Magnum e Higgins si mettono in comunicazione con il celebre scrittore in volo sul suo jet privato, mediante il telefono rosso installato nella lussuosa villa di propriet\u00e0 di Robin. Robin Masters \u00e8 anche ripreso di fronte (a esclusione del viso), nel finale del 7\u00ba episodio della quarta stagione, intitolato \"La scommessa\". Non ha senso quindi dubitare n\u00e9 della sua esistenza, seppur contraddistinta da un velo di mistero, n\u00e9 del fatto che non sia Higgins.\nLa voce di Robin Masters \u00e8 di Orson Welles. Nell'ultimo episodio avrebbe dovuto mostrare il suo volto e l'identit\u00e0 del misterioso scrittore sarebbe stata rivelata, ma Welles mor\u00ec per arresto cardiaco a poche settimane dalle riprese.\nI veicoli della serie.\nMagnum P.I. \u00e8 nota anche per le autovetture utilizzate dai protagonisti. In particolare Thomas Magnum ha guidato tre modelli di Ferrari dei quali si conoscono anche i numeri di telaio. Nella prima stagione si trattava di una 308 GTS del 1979 (telaio 29109), dalla seconda alla sesta stagione di una 308 GTSi del 1981 (telaio 34567) e nella settima e ottava stagione di una 308 GTS Quattrovalvole del 1984 (telaio 57685). La targa della vettura era \"ROBIN 1\", anche se nella sigla di testa la si vede con una targa non personalizzata. La Ferrari modello 308 \u00e8 talmente iconica della serie che viene spesso definita come \"l'automobile di Magnum\".\nNel corso delle riprese furono usati vari modelli della stessa vettura, facendo ricorso a esemplari differenti per diverse inquadrature e scene. Tuttavia, per le scene pi\u00f9 ardite e spericolate non vennero mai usate Ferrari, ma delle Pontiac, che per la conformazione del telaio potevano essere facilmente modificate per assomigliare nell'aspetto alle Ferrari. Le vetture furono sottoposte a modifiche per permettere a Tom Selleck di entrarvi e uscirvi agevolmente, in ragione della sua statura e del suo fisico (motivo per cui Magnum viaggiava sempre con il tettuccio aperto). Gli interventi pi\u00f9 rilevanti riguardarono l'imbottitura dei sedili e il meccanismo di scorrimento degli stessi.\nAltre vetture tuttavia sono iconiche della serie. Famoso \u00e8 il furgoncino guidato da T.C. un Volkswagen Transporter T25 dipinto con gli stessi colori utilizzati per l'elicottero di sua propriet\u00e0. \nHiggins guidava una Audi 200 serie C2 targata \"ROBIN 2\" nelle prime 4 stagioni e in seguito utilizz\u00f2 la serie C3. Saltuariamente Magnum guidava anche un fuoristrada GMC Jimmy targato \"ROBIN 3\", quando erano previste scene in campagna o su strade sterrate.\nL'automobile di Rick era una Mercedes-Benz R107 a partire dalla seconda stagione in poi. In una puntata si vede Magnum nel 1979 che guida un Maggiolino, prima di andare a vivere nella tenuta di Masters, quando \u00e8 appena diventato un investigatore privato. \nPersonaggi secondari.\nOltre al protagonista e ai suoi amici vi sono alcuni personaggi ricorrenti nella serie, alcuni anche importanti:\nAlla serie hanno anche partecipato come guest star molti attori, alcuni gi\u00e0 famosi all'epoca, altri che lo sarebbero diventati di l\u00ec a poco. Tra gli altri ricordiamo Frank Sinatra, Ernest Borgnine, Carol Burnett, Jos\u00e9 Ferrer, Sharon Stone, Tyne Daly, Judge Reinhold, Rebecca Holden, Shannen Doherty, Norman Fell, Robert Loggia, Vera Miles.\nRiconoscimenti.\nLa serie televisiva ha ottenuto vari premi e riconoscimenti, fra cui si ricordano:\nCrossover.\nNella serie sono presenti diversi crossover con altre serie televisive della CBS in onda nello stesso periodo:\nSequel e reboot.\nNell'ottobre 2013, durante un'intervista, Selleck ha rivelato che Tom Clancy - lui stesso un grande fan della serie - stava progettando di scrivere una sceneggiatura per un film su \"Magnum, P.I.\" negli anni 1990, che serviva come continuazione dello show originale; ha anche aggiunto che la Universal Pictures era fortemente interessata a produrla in quel momento, ma il progetto non \u00e8 poi stato realizzato.\nNel settembre 2016 la ABC ha iniziato a sviluppare un sequel, ad opera del creatore di \"Leverage\" John Rogers e della produttrice Eva Longoria, incentrato su Lily \"Tommy\" Magnum, la figlia avuta da Michelle; il progetto non \u00e8 mai arrivato a diventare una serie televisiva.\nDal 24 settembre 2018 \u00e8 andata in onda un \"reboot\" della serie, intitolato \"Magnum P.I.\""}
{"id": "451752", "revid": "64506", "url": "https://it.wikipedia.org/wiki?curid=451752", "title": "Findability", "text": "Il termine findability, neologismo d'origine inglese talvolta tradotto con trovabilit\u00e0, indica la capacit\u00e0 di un'informazione, risorsa od oggetto di essere localizzabile o (in ambito web) fruibile.\nQuando applicata ad una singola risorsa, si pu\u00f2 valutare in che misura essa sia facile da scoprire o localizzare. Quando applicata ad un sistema, si pu\u00f2 analizzare con quanta efficacia un ambiente fisico o digitale favorisca il reperimento dell'informazione o la navigazione.\nLa \"findability\" non investe soltanto il mondo di internet, ma \u00e8, piuttosto, un concetto universale. Tuttavia, in quanto collezione distribuita ed eterogenea di numerosi miliardi di risorse, il web rappresenta uno dei campi di maggior sviluppo per la findability.\nLa findability \u00e8 campo di studio dell'architettura dell'informazione, assieme all'usabilit\u00e0, alla desiderabilit\u00e0, credibilit\u00e0 e accessibilit\u00e0. Sono molte le figure che contribuiscono alla findability di siti web e intranet, fra cui i copywriter, i progettisti e gli sviluppatori."}
{"id": "451753", "revid": "287204", "url": "https://it.wikipedia.org/wiki?curid=451753", "title": "Conti di Sarno", "text": ""}
{"id": "451754", "revid": "42020", "url": "https://it.wikipedia.org/wiki?curid=451754", "title": "Ducato di Sarno", "text": ""}
{"id": "451755", "revid": "640277", "url": "https://it.wikipedia.org/wiki?curid=451755", "title": "Premio Dess\u00ec", "text": "Il premio letterario Giuseppe Dess\u00ec \u00e8 stato istituito nel 1986 a Villacidro, paese d'origine dello scrittore sardo grazie alla volont\u00e0 del poeta monserratino Gigi Dess\u00ec con il contributo della Regione Autonoma della Sardegna e del Comune di Villacidro. Il premio si articola nelle sezioni \"narrativa\", \"poesia\" e \"premio speciale della giuria\" e viene assegnato ad autori di narrativa e di poesia in lingua italiana.\nDal 1999 \u00e8 operativa la Fondazione dedicata a Dess\u00ec che ha sede nella casa che fu dello scrittore. Dal 2006 tutta l'organizzazione del Premio \u00e8 a carico dell'ente. La Fondazione \u00e8 costituita da un comitato direttivo di sette membri, espressione della Regione Autonoma della Sardegna e dal Comune di Villacidro, oltre a un componente della famiglia. Il Segretario generale della Fondazione \u00e8 fin dall'inizio delle attivit\u00e0 Mauro Pittau. Hanno ricoperto la carica di presidente della Fondazione Salvator Angelo Spano, Emilio Loru, Massimo Murgia e Giuseppe Marras. Da marzo 2015 ad agosto 2016 la carica di Presidente \u00e8 stata affidata a Christian Balloi, mentre \u00e8 attualmente in carica Paolo Lusci. La giuria del premio \u00e8 attualmente presieduta da Anna Dolfi, professore ordinario di Letteratura italiana moderna e contemporanea all'Universit\u00e0 di Firenze e studiosa dell'opera di Dess\u00ec. Nel 2019 i volumi candidati al Premio sono stati 351. "}
{"id": "451756", "revid": "1543377", "url": "https://it.wikipedia.org/wiki?curid=451756", "title": "Sibilla Sormella", "text": "Origine.\nEra figlia di Siro di Solimella e Ilagio di Santa Sofia, questa stessa figlia del nobile Riccardo di Santa Sofia e discendente di Federico II di Svevia.\nBiografia.\nNon si hanno notizie di quando Sibilla abbia conosciuto Federico, il figlio maschio terzogenito del re d'Aragona, di Valencia e conte di Barcellona e altre contee catalane, Pietro III \"il Grande\" e di Costanza di Sicilia, figlia del re di Sicilia Manfredi (figlio illegittimo dell'imperatore Federico II di Svevia) e di Beatrice di Savoia (1223 \u2013 1259).Federico si era recato in Sicilia a seguito del padre, Pietro III il Grande, nel 1283, durante la guerra della conquista aragonese della Sicilia e poi era rimasto accanto alla madre, Costanza, quando era rimasta in Sicilia, come reggente.\nComunque si conosce per certa la relazione tra Sibilla e Federico, quando quest'ultimo torn\u00f2 in Sicilia come reggente per conto del fratello, re della Corona d'Aragona e re di Sicilia, Giacomo II il Giusto, nell'estate del 1291.\nLa relazione di Sibilla e Federico dur\u00f2 per diversi anni e continu\u00f2 anche dopo che, l'11 dicembre 1295, a Palermo, Federico fu proclamato \"Signore della Sicilia\", e il Parlamento siciliano riunito al Castello Ursino di Catania, il 15 gennaio 1296, lo riconobbe Re di Sicilia, Federico III.\nForse la relazione dur\u00f2 sino all'estate del 1302, quando la guerra dei Vespri Siciliani termin\u00f2 con la pace di Caltabellotta: il 31 agosto del 1302 e Federico accett\u00f2 di sposare la figlia di Carlo II lo Zoppo e di Maria d'Ungheria e sorella del duca di Calabria Roberto, Eleonora di Napoli.\nDi Sibilla non si conosce n\u00e9 la data n\u00e9 il luogo di sepoltura. Comunque ai tre figli maschi, Federico III diede un titolo nobiliare e alle due femmine combin\u00f2 matrimoni dignitosi.\nFigli.\nDalla relazione con Federico III nacquero almeno cinque figli naturali:"}
{"id": "451761", "revid": "253269", "url": "https://it.wikipedia.org/wiki?curid=451761", "title": "Ray Harryhausen", "text": "\u00c8 considerato un maestro dell'animazione a passo uno, tecnica con la quale ha inserito creature fantastiche e mostruose all'interno di film girati con attori in carne e ossa.\nHarryhausen preferiva non paragonare il proprio lavoro nei film in \"live action\" con i film di animazione di Tim Burton e Nick Park, che lui vede semplicemente come \u201cfilm di pupazzi\u201d. Harryhausen fu capace, insieme ad altri animatori, di inserire realmente (e realisticamente) l'animazione a passo uno all'interno dei film in \"live action\". I personaggi da loro creati interagiscono con il mondo circostante in cui l'azione si svolge, e ne fanno davvero parte.\nBiografia.\nPrima dell'avvento dei computer, nel cinema si usavano tecniche diverse per realizzare gli effetti speciali di animazione. Una delle tecniche pi\u00f9 utilizzate era l'animazione a passo uno, che divenne famosa soprattutto a partire da \"King Kong\" (1933). Il lavoro di Willis O'Brien per Kong ispir\u00f2 Harryhausen ad occuparsi di animazione.\nGrazie ad un'animazione di prova che aveva realizzato per un progetto poi abortito chiamato \"Evolution\" (in segno di omaggio al \"Creation\" di O'Brien), che mostrava due dinosauri in lotta, Harryhausen fu assunto presso la Paramount, che lo fece lavorare nei cortometraggi a tecnica mista diretti da George Pal.\nDurante la guerra fece parte della \"Army Motion Picture Unit\", e grazie a questo incarico entr\u00f2 in possesso di svariate migliaia di metri di pellicola, che utilizz\u00f2 per realizzare una serie di cortometraggi con protagonista Mamma Oca. Questi cortometraggi gli fecero ottenere un incarico alla Warner per il suo primo film importante, \"Il re dell'Africa\" (1949), e in seguito ne \"Il risveglio del dinosauro\" (1953), che secondo quanto ammesso dagli stessi Tomouki Tanaka e Ishir\u014d Honda fu fonte di ispirazione per il primo film di \"Godzilla\" (1954). Fu in questi due film che Harryhausen utilizz\u00f2 per la prima volta lo split-screen, una tecnica che in seguito avrebbe chiamato \"Dynamation\" e che gli permetteva di dare l'impressione che le sue miniature stessero interagendo direttamente con gli attori.\nNel 1949 Harryhausen cre\u00f2 un alieno estremamente somigliante al marziano immaginato da H.G. Wells ne \"La guerra dei mondi\", ma il progetto che avrebbe dovuto adattare il romanzo per il grande schermo non fu mai portato a termine.\nHarryhausen pass\u00f2 quindi alla Columbia ed inizi\u00f2 una fruttuosa collaborazione con Charles H. Schneer. Il loro primo film insieme fu \"Il mostro dei mari\" (1955), che aveva come protagonista un polpo gigante, seguito da \"La Terra contro i Dischi Volanti\" (1956). Quello stesso anno fece un breve ritorno alla Warner per lavorare con il suo mentore Willis O'Brien nel documentario di Irwin Allen \"Il mondo \u00e8 meraviglioso\", occupandosi del segmento relativo ai dinosauri.\nRitornato alla Columbia, collabor\u00f2 nuovamente con Schneer nella realizzazione di \"A 30 milioni di km. dalla Terra\" (1957), ma \u00e8 l'anno successivo che ottenne il suo primo grande successo, con \"Il 7\u00ba viaggio di Sinbad\".\nPer il fatto di voler lavorare sempre da solo, Harryhausen ha spesso bisogno di molto tempo per realizzare i suoi effetti speciali. Il suo film successivo a Sinbad fu infatti del 1960, \"I viaggi di Gulliver\". Nel 1961 partecip\u00f2 all'adattamento cinematografico del romanzo di Verne \"L'isola misteriosa\", e due anni dopo realizz\u00f2 il suo capolavoro, \"Gli argonauti\", che tra le tante scene divenute classiche presenta una lunga e sorprendente battaglia tra gli attori e un gruppo di scheletri. Questa singola scena necessit\u00f2 da sola oltre quattro mesi per essere completata.\nNonostante \"Gli argonauti\" sia oggi considerato il miglior film di Harryhausen, all'epoca della sua uscita non ottenne un grande successo tra il pubblico. Harryhausen stava comunque gi\u00e0 lavorando a \"Base Luna chiama Terra\", ispirato ad un romanzo di H.G. Wells. In seguito collabor\u00f2 con la Hammer, realizzando i dinosauri per \"Un milione di anni fa\" (1966) e quindi con la Warner per un altro film di dinosauri, \"La vendetta di Gwangi\" (1969), che era in realt\u00e0 un suo progetto personale che stava cercando di realizzare da diversi anni.\nNegli anni settanta torn\u00f2 a lavorare a film mitologici con \"Il viaggio fantastico di Sinbad\" e \"Sinbad e l'occhio della tigre\". Nel 1981 lavor\u00f2 per l'ultima volta con delle miniature animate a passo uno, nel film \"Scontro di titani\", che gli valse una candidatura ai Saturn Award per i migliori effetti speciali.\n\u00c8 scomparso nel 2013 all'et\u00e0 di 92 anni.\nRiconoscimenti.\nIl pionieristico lavoro di Ray Harryhausen non fu riconosciuto dalla comunit\u00e0 cinematografica fino al 1992, quando gli fu assegnato il Premio Gordon E. Sawyer dall'Academy of Motion Picture Arts and Sciences. Il premio riconosce \u201cuna persona che ha fornito al cinema un contributo tecnico di livello tale da dare lustro all'intera industria cinematografica\u201d.\nHarryhausen ha anche avuto l'onore di ricevere una stella sulla Hollywood Walk of Fame.\nInfluenza culturale e citazioni.\nNel 2001 il film della Pixar Monsters &amp; Co. ha reso omaggio al lavoro di Harryhausen mostrando in una scena i protagonisti del film all'interno di un ristorante giapponese chiamato \u201cHarryhausen's\u201d.\nAnche il film di Tim Burton La sposa cadavere contiene un tributo ad Harryhausen, che diventa la marca del pianoforte che si trova nella casa della famiglia Everglot. \u00c8 curioso notare che anche in appare un pianoforte di marca Harryhausen.\nNel commento contenuto nel DVD del suo film \"Il Signore degli Anelli - La Compagnia dell'Anello\", il regista Peter Jackson ha dichiarato di aver voluto rendere omaggio ad Harryhausen nella scena in cui un gigantesco troll attacca la Compagnia, facendo muovere la creatura come si muovevano quelle di Harryhausen.\nNel 1993 Sam Raimi fece lo stesso con l'esercito di scheletri de \"L'armata delle tenebre\".\nLeo Ortolani cita Harryhausen nel fumetto \"Cinzia la Barbara\", una parodia di Conan il Barbaro. Durante una battaglia contro scheletri viventi lancia una spada contro quella che \u00e8 la fonte degli scheletri; nella vignetta successiva si vede Harryhausen trafitto da una spada.\nIl film \"Pacific Rim\" (2013) di Guillermo del Toro \u00e8 dedicato alla memoria di Harryhausen, come citato tra i titoli di coda: \"\"Dedicated to the memory of monster masters Ray Harryhausen and Ishiro Honda\"/\"Dedicato alla memoria dei maestri dei mostri Ray Harryhausen e Ishiro Honda\"\".\nNel 2007 la band inglese The Hoosiers pubblica un singolo intitolato \"Worried About Ray\" che \u00e8 dichiaratamente ispirato alle tecniche pionieristiche di Ray Harryhausen."}
{"id": "451763", "revid": "119318012", "url": "https://it.wikipedia.org/wiki?curid=451763", "title": "Chinua Achebe", "text": "Viene considerato il padre della letteratura africana moderna in lingua inglese. Il suo capolavoro, \"Il crollo\" (\"Things Fall Apart\", 1958) \u00e8 una pietra miliare del genere; viene studiato nelle scuole di numerosi paesi africani ed \u00e8 stato tradotto in oltre 50 lingue. Gran parte dell'opera di Achebe \u00e8 incentrata sulla denuncia della catastrofe culturale portata in Nigeria prima dal colonialismo e poi dai regimi corrotti succedutisi dopo l'indipendenza.\nBiografia.\nAchebe nacque a Ogidi, Nigeria, il 16 novembre 1930. I suoi genitori erano di etnia Igbo, convertiti al protestantesimo; suo padre insegnava in una scuola missionaria. Il nome \"Albert\" gli fu dato in onore del Principe Alberto di Sassonia-Coburgo-Gotha, consorte della Regina Vittoria d'Inghilterra. Il nome Chinualumogu significa \"Dio combatter\u00e0 in mio favore\".\nAchebe frequent\u00f2 il college a Umuahia dal 1944 al 1947 e l'universit\u00e0 a Ibadan dal 1948 al 1953. A Ibadan studi\u00f2 inglese, storia e teologia. Nella stessa universit\u00e0 di Ibadan studiarono numerosi altri nigeriani divenuti poi grandi nomi della letteratura africana; tra gli altri Wole Soyinka (vincitore del Nobel), Elechi Amadi, John Pepper Clark e Christopher Okigbo. Durante gli studi universitari, Achebe decise di rinnegare il proprio nome inglese e adottare quello indigeno di \"Chinua\".\nNel 1958 Achebe pubblic\u00f2 il suo primo romanzo, \"Il crollo\" (\"Things Fall Apart\"). Il libro ebbe un successo straordinario; molte recensioni (incluse quelle su testate come \"The Guardian\" o \"The Observer\") lo classificarono fra i pi\u00f9 grandi romanzi del Novecento. L'opera fu tradotta in 50 lingue (record assoluto per un'opera africana) e vendette oltre 10 milioni di copie in tutto il mondo.\nDopo la pubblicazione del suo romanzo, Achebe inizi\u00f2 a occuparsi di televisione presso la BBC e nel 1961 divenne direttore della Nigerian Broadcasting Corporation. Durante la guerra civile (1967-1970) si schier\u00f2 a favore del Biafra, diventandone ambasciatore. Nel conflitto mor\u00ec Christopher Okigbo, amico di Achebe; la poesia \"Dirge for Okigbo\" ricorda questo momento. In generale, la guerra del Biafra segn\u00f2 profondamente Achebe e il ricordo del conflitto riemerge in diversi passi della sua opera.\nNegli anni successivi Achebe si dedic\u00f2 all'editoria e alla critica letteraria, contribuendo alle riviste \"Okike\" (di cui era cofondatore) e \"Uwa ndi Igbo\" (quest'ultima, in lingua igbo) e fondando la African Writer Series, una collana pubblicata da Heinemann e che divenne strumento fondamentale nell'evoluzione e nella diffusione della letteratura africana postcoloniale. Nello stesso periodo scrisse un celebre trattato dal titolo \"\" (\"Un'immagine dell'Africa: il razzismo in \"Cuore di tenebra\" di Conrad\"), uno dei saggi pi\u00f9 controversi e influenti della storia della critica letteraria africana. In questo saggio, Achebe critic\u00f2 aspramente la rappresentazione dell'Africa fatta da Conrad in \"Cuore di tenebra\": \"un campo di battaglia metafisico privo di qualsiasi riconoscibile umanit\u00e0, in cui l'Europeo errante entra a proprio rischio e pericolo\". Secondo alcuni, l'aperta ostilit\u00e0 di Achebe verso la cultura occidentale ed europea \u00e8 uno dei motivi per cui questo autore cos\u00ec influente non ha ricevuto il Premio Nobel. Simili critiche di razzismo furono mosse da Achebe ad Albert Schweitzer (Premio Nobel per la pace nel 1952).\nNel 1990, Achebe rimase paralizzato dalla vita in gi\u00f9 in seguito a un incidente automobilistico. Ha insegnato al Bard College di Upstate New York.\nRiconoscimenti.\nAchebe ha ricevuto lauree honoris causa da pi\u00f9 di 30 universit\u00e0 di diversi paesi, inclusi Regno Unito, Canada, Sudafrica, Nigeria e Stati Uniti. Per la sua opera ha ricevuto innumerevoli premi letterari, inclusi il Commonwealth Poetry Prize, il New Statesman Jock Campbell Prize, il Margaret Wrong Prize, il Nigerian National Trophy e il Nigerian National Merit Award. Nel 2004 ha rifiutato la carica onorifica di Comandante della Repubblica Federale, offertagli dal governo della Nigeria, in segno di protesta contro la situazione sociale e politica del suo paese.\nNel 2007 \u00e8 stato vincitore del Man Booker International Prize."}
{"id": "451764", "revid": "92723", "url": "https://it.wikipedia.org/wiki?curid=451764", "title": "Zurita", "text": ""}
{"id": "451771", "revid": "767487", "url": "https://it.wikipedia.org/wiki?curid=451771", "title": "Tim Hinkley", "text": "Talentuoso tastierista (e pianista), ha condotto una interessante carriera per oltre 40 anni.\nBiografia.\nHa militato in numerosi gruppi ed ha eseguito il suo lavoro come turnista con molteplici artisti, dai primi anni '60 ad oggi. La sua carriera professionale inizi\u00f2 nel '64 allorquando i Bo St. Runners vincendo il contest musicale televisivo \"Ready Steady Win\" raggiunsero una certa notoriet\u00e0 e Tim cogliendo l'opportunit\u00e0 si un\u00ec a questo gruppo per incidere un lavoro.\nCarriera.\n\u00c8 stato membro di questi gruppi: Alvin Lee, Snafu, Beckett, Streetwalkers, Bo St. Runners, Patto's People, Chicago Line Blues Band, Jody Grind, Dick and The Firemen, Vinegar Joe, Esther Phillips band, Hinkley's Heroes, Elkie Brooks band, Roger Chapman, Heart And Soul, Chris Farlowe, The Thunderbirds, David Coverdale's Whitesnake, Barry Venn &amp; The Dolphins, Mick Taylor band, Mr. Lucky ed altri."}
{"id": "451773", "revid": "123075139", "url": "https://it.wikipedia.org/wiki?curid=451773", "title": "Corazza reattiva", "text": "La corazza reattiva (in inglese ERA, Explosive Reactive Armour) \u00e8 una particolare forma di protezione della corazzatura dei carri armati. Il principio di funzionamento, sebbene ideato e sperimentato dai sovietici dopo la II guerra mondiale, fu utilizzato sul campo per primi dagli israeliani sulla base dell'esperienza acquisita durante e dopo la guerra dei sei giorni, ma venne utilizzata poco dopo anche dai sovietici a met\u00e0 degli anni settanta.\nSi basa sul principio di annullare l'effetto dell'esplosione di un proiettile anticarro mediante una contro-esplosione di una cintura di esplosivo fatta deflagrare verso l'esterno.\nI carri armati dotati di questa \"corazza esplosiva\" sono riconoscibili dalle \"mattonelle\" di materiale fissate sopra la corazza vera e propria del carro armato. I primi tipi erano efficaci soprattutto contro proietti HEAT e HESH, mentre i modelli pi\u00f9 avanzati sono in grado di contrastare efficacemente anche i proiettili a energia cinetica (KE). \nLa tipologia pi\u00f9 conosciuta \u00e8 \"Explosive Reactive Armour\" (ERA, armatura reattiva esplosiva), ma stanno venendo sviluppati altri modelli come la \"Self-Limiting Explosive Reactive Armour\" (SLERA, armatura reattiva esplosiva autolimitata), o modelli passivi come la \"Non-Energetic Reactive Armour\" (NERA, armatura reattiva non energetica) e la \"Non-Explosive Reactive Armour\" (NxRA, armatura reattiva non esplosiva) e nuovi modelli attivi basati su campi elettrici.\nStoria e sviluppo.\nI primi tentativi di sviluppare una corazzatura in grado di resistere agli attacchi a energia chimico/cinetica portati da proiettili HEAT e HESH furono sviluppati in Unione Sovietica a partire dal 1949. Il teorizzatore di questo tipo di protezione fu B. Voitsekhovsky, dell'istituto statale di ricerca Metallurgica (NII Stali). I primi esperimenti eseguiti portarono a una pre-produzione di moduli esplosivi all'inizio degli anni sessanta. Esteriormente non erano troppo dissimili da quelli adottati a partire dagli anni ottanta, ma il comportamento era di gran lunga pi\u00f9 instabile. Tutti gli elementi prototipici saltarono in aria contemporaneamente durante i test. La sostanziale instabilit\u00e0 degli elementi port\u00f2 al loro abbandono operativo. Oltretutto, i comandi russi erano convinti che i carri armati fossero sufficientemente protetti, anche in considerazione del fatto che negli anni sessanta la dottrina tattica enfatizzava maggiormente la mobilit\u00e0 rispetto alla protezione passiva. Quasi contemporaneamente, ricerche analoghe vennero portate avanti in Germania.\nLe ricerche russe ripresero timidamente a partire dal 1974, ma l'impulso decisivo fu dato dall'adozione da parte dell'esercito israeliano dell'ERA basata sulle ricerche tedesche.\nDurante gli scontri del 1982 in Libano, i moduli esplosivi si dimostrarono piuttosto efficaci, evitando che numerosi M60 Patton israeliani venissero distrutti dai missili anticarro e dagli RPG. A partire dal 1984 i sovietici dotarono pressoch\u00e9 tutti i carri armati di prima linea di mattonelle ERA Kontakt-1 (4S20 secondo la designazione ufficiale). Il fatto risult\u00f2 una brutta sorpresa per le forze NATO, che all'inizio degli anni ottanta basavano pesantemente la loro capacit\u00e0 di reazione sull'utilizzo di grandi quantit\u00e0 di missili anticarro.\nContemporaneamente, i russi misero allo studio un tipo pi\u00f9 avanzato di corazzatura, che avrebbe assunto la denominazione di Kontakt-5, destinata a contrastare anche i proietti a energia cinetica decalibrati APDS e APFSDS. Il nuovo tipo di corazza fu adottata sull'allora nuovo carro T-80 a partire dal 1985-86. A partire dalla fine degli anni novanta anche i progettisti occidentali, americani in particolare, rispolverarono questa forma di protezione per migliorare la sopravvivenza dei loro veicoli, soprattutto in ambiente urbano. Durante la seconda guerra del golfo e negli anni dell'occupazione dell'Iraq i carri Bradley e M1 Abrams vennero dotati di mattonelle esplosive per migliorare la loro capacit\u00e0 di operare in ambiente urbano, dove erano soggetti a possibili agguati da parte di potenti armi anticarro portatili, come gli RPG-7, RPG-29 o pi\u00f9 raramente i missili Kornet.\nStruttura e funzionamento base.\nOgni \"mattonella\" \u00e8 costituita da un sandwich di esplosivo pressato tra due lamine di metallo, collegato a un innesco a pressione. Quando un proiettile (sia esso esplodente o perforante) colpisce la struttura, questa detona. Il grave handicap di questo tipo di corazzatura \u00e8 che non permette l'impiego di fanteria a supporto appunto perch\u00e9 le schegge dalle esplosioni risultano letali.\nIn caso di proiettili a carica cava, l'effetto \u00e8 duplice:\nIn caso di proiettili HESH (a schiacciamento di testata):\nOltre a questo, le due lamine metalliche che formano la mattonella devono anch'esse essere tagliate dal getto del proiettile, assorbendo quindi una parte (seppur minima) di energia cinetica.\nI primi tipi di corazzatura reattiva non potevano essere montati su blindati leggeri perch\u00e9 l'esplosione della carica li avrebbe danneggiati.\nFunzionamento della corazza reattiva avanzata.\nI primi esempi di corazza reattiva (come l'israeliana Blazer o la russa Kontakt-1) non fornivano alcun tipo di protezione aggiuntiva contro i proiettili a energia cinetica. Il dardo era in grado di trapassare le sottili lastre metalliche della mattonella pressoch\u00e9 senza incontrare resistenza. Anche l'esplosione della carica esplosiva non danneggiava il dardo (questo perch\u00e9 avveniva lungo l'asse minore del dardo stesso e non dalla parte maggiore di esso). Mentre i veicoli occidentali furono dotati di nuovi tipi di corazza passiva, i russi svilupparono un nuovo tipo di ERA: la Kontakt-5. Il meccanismo di funzionamento \u00e8 differente rispetto a quello della corazza reattiva originale. Le due lastre di metallo questa volta sono fissate all'interno di una cassetta solidale alla corazza principale e traslano l'una rispetto all'altra, tagliando il dardo come un paio di cesoie. Di conseguenza, la parte del dardo che colpisce la corazza principale \u00e8 molto pi\u00f9 corta e con meno energia cinetica. La nuova struttura comporta anche meno schegge e presenta quindi il vantaggio di permettere l'accompagnamento dei veicoli corazzati dalla fanteria. L'efficacia della corazzatura kontakt-5 \u00e8 stata valutata e provata da test condotti sia dalla bundeswehr che dall'esercito americano. Durante il test tedesco, le mattonelle, montate su un vecchio T-72 hanno fermato i penetratori DM-53. Stando poi a quanto riportato da Leland Ness, corrispondente di Jane's a Washington, la kontakt-5 renderebbe i carri virtualmente immuni ai penetratori DU tipo M829.\nLa produzione di nuovi tipi di ERA che producano poche schegge ha impegnato i progettisti sia del blocco orientale che occidentale. I nuovi tipi, adatti ad essere montati anche su veicoli per trasporto truppe, sono stati adottati recentemente anche su M1A2 e M2 Bradley per permettere a questi mezzi di operare con pi\u00f9 sicurezza in ambiente urbano.\nContromisure all'ERA.\nQuando sembrava, a seguito del vasto impiego dei missili anticarro, che l'utilizzo del carro armato fosse al suo termine, l'ERA (Explosive Reactive Armor) rese quasi invulnerabili i mezzi corazzati alla nuova arma. Per ovviare a questi problemi i progettisti di munizioni anticarro hanno cominciato ad impiegare testate da guerra in tandem, dove la prima carica causa il distacco della corazzatura e la seconda la penetra. La contromossa dei progettisti di corazze fu di creare \"ERA in tandem\", ovvero mattonelle esplosive che si distaccavano completamente solo alla seconda esplosione. La nuova sfida costituita dalla corazzatura di tipo Kontakt-5, in grado di spezzare i proietti APFSDS \u00e8 stata risolta con l'impiego di dardi pi\u00f9 lunghi, in modo che la parte del dardo che supera la corazza, prima che questa la tagli, sia maggiore e, conseguentemente, con pi\u00f9 energia cinetica. I primi tipi di corazzatura reattiva potevano essere fatti detonare anche dalle schegge dei colpi di artiglieria e dai proiettili delle mitragliatrici pesanti. Questo problema non si presenta pi\u00f9 coi nuovi tipi.\nProspettive attuali.\nI nuovi proietti a fusto lungo, come l'M829A2 e l'M829A3 hanno portato allo studio e all'implementazione di versioni migliorate della kontakt-5, oltre che a nuovi modelli come la Kaktus e la Relikt. Entrambe le corazzature offrono vantaggi rispetto alla kontakt-5. Sono pi\u00f9 efficaci nel contrastare i proietti a energia cinetica e le mattonelle presentano tra loro gap ancora pi\u00f9 ridotti rispetto a quelli gi\u00e0 trascurabili del modello precedente. Inoltre le mattonelle danneggiate sono pi\u00f9 facili da sostituire.\nLe corazzature reattive di vari tipi sono oggi virtualmente presenti su tutti i carri armati del blocco ex sovietico. La NII Stali offre soluzioni per dotare di corazza reattiva virtualmente tutti i carri e gli APC di produzione sovietica e ex sovietica, oltre ad alcuni di produzione occidentale come l'M48 Patton. Alcuni Paesi del blocco ex-sovietico, come Ucraina e Polonia producono e sviluppano loro versioni delle corazze reattive. Quelle polacche, ERAWA-1 e ERAWA-2 in particolare, si segnalano perch\u00e9, pur non avendo le stesse capacit\u00e0 anti-KE della Kaktus, offrono una protezione da tutti i tipi di proiettili superiore alla Kontakt-1 russa.\nLe migliori performance sono ottenute grazie a mattonelle pi\u00f9 piccole che si uniscono tra loro senza gap, a differenza degli spazi di 10\u00a0\u2013 15\u00a0mm lasciati dal modello russo. Anche i modelli occidentali pongono grossa enfasi nel lasciare spazi pi\u00f9 piccoli possibile tra le mattonelle. Il compito \u00e8 facilitato dal fatto che, contrariamente ai veicoli di produzione orientale, che presentano numerose superfici curve, i carri occidentali hanno linee pi\u00f9 piane.\nNERA e NxRA.\n\"Non Energetic Reactive Armor\" (NERA) e \"Non Explosive Reactive Armor\" (NxRA) appartengono entrambe alla famiglia delle protezioni \"semi attive\".\nNessuna delle due contiene esplosivo. Le corazzature semi attive possono operare secondo due principi differenti, entrambi pensati per usare un riempitivo inerte piazzato tra due lastre corazzate.\nQuando il getto di un proietto HEAT perfora la lastra esterna e inizia a muoversi nel riempitivo, genera un'onda d'urto che si propaga partendo dalla punta del getto. Le onde d'urto riflesse dalla corazza tornano nella direzione del getto, muovendosi per\u00f2 con verso opposto. Il movimento ad alta velocit\u00e0 del materiale di riempimento causa il rallentamento e l'eventuale distruzione del getto.\nQuando il getto colpisce la lastra esterna, induce uno stress meccanico sul riempitivo. Questo causa un rigonfiamento localizzato e uno spostamento della seconda lastra corazzata. Il rigonfiamento e lo spostamento della lastra causano uno spostamento anche del punto di impatto del getto, che conseguentemente si trova ad essere destabilizzato e \"spalmato\" su un'area pi\u00f9 ampia.\nSia la \"NERA\" che la \"NxRA\" offrono una protezione inferiore all\"ERA\", ma hanno il vantaggio di essere leggere, pi\u00f9 sicure da maneggiare e possono essere sistemate in pi\u00f9 strati. Un carro armato che utilizza corazzature basate su questo principio \u00e8 il francese LeClerc.\nSCUDO.\nAnche l'Italia ha in via di progettazione un sistema di difesa chiamato SCUDO che \u00e8 formato da: sensori in grado di vedere a che distanza \u00e8 l'obiettivo e se \u00e8 una minaccia, due lanciagranate da 70mm al tungsteno che possono colpire i missili HEAT,ATGW,RPG di vario tipo e altri missili anticarro guidati, almeno 22 mattonelle esplosive che una volta esplose lanciano contro il proiettile palle al tungsteno."}
{"id": "451777", "revid": "466539", "url": "https://it.wikipedia.org/wiki?curid=451777", "title": "Carla Gravina", "text": "Biografia.\nFiglia di un Colonnello dell'Esercito originario di Montagano, in Molise, esordisce al cinema quindicenne in \"Guendalina\" di Alberto Lattuada (1957) e, da allora, inizia una lunga carriera che la porter\u00e0 a diventare una delle maggiori interpreti del cinema e del teatro italiano. Ancora poco pi\u00f9 che adolescente, nel 1958, figura fra gli interpreti di \"Padri e figli\", sceneggiato televisivo diretto da Guglielmo Morandi, e nel film culto \"I soliti ignoti \"di Mario Monicelli. Nel 1959 \u00e8 valletta nel programma televisivo \"Il Musichiere\", condotto da Mario Riva, facendo coppia con Patrizia Della Rovere.\nA partire dagli anni sessanta inizia a lavorare in teatro. Debutta nel 1960 interpretando Giulietta a Verona nell'ambito del Festival Shakespeariano, insieme a Gian Maria Volont\u00e9, che diviene suo compagno di vita per molti anni, e con cui condivide anche un forte impegno politico. Dopo anni di impegno teatrale, nel 1967 torna al cinema con ruoli pi\u00f9 maturi, interpretando \"I sette fratelli Cervi\" di Gianni Puccini e, l'anno successivo, \"Banditi a Milano\" di Carlo Lizzani accanto a Volont\u00e9. Di tutt'altro genere il ruolo dell'indemoniata Ippolita Oderisi nel film \"L'anticristo\" (1974), di Alberto De Martino.\nDal 1967 al 1974 la Gravina \u00e8 protagonista degli spot pubblicitari diretti da Mario Fattori della gomma da masticare Brooklyn, girati a New York, terminanti con l'immagine del ponte di Brooklyn che venivano trasmessi nel programma televisivo \"Carosello\". Nel 1974 il contratto per\u00f2 viene stracciato dal committente, Egidio Perfetti, quando scopre che la Gravina \u00e8 apparsa nuda in un film. Nel 1971 \u00e8 protagonista, con Jean-Louis Trintignant e Dominique Sanda, del film di Philippe Labro \"Senza movente\", thriller a sfondo psicologico ambientato a Nizza. Oltre al teatro e al cinema, partecipa anche a diversi sceneggiati televisivi, tra i quali il famosissimo \"Il segno del comando\" del 1971. Nel 1980-81 \u00e8 coprotagonista, con Gian Maria Volont\u00e9, della commedia di Arthur Schnitzler, \"Girotondo\", per la regia dello stesso Volont\u00e9.\nConvinta ormai che sia il cinema che la televisione non hanno pi\u00f9 bisogno di attrici della sua et\u00e0 e del suo calibro, a partire dagli anni ottanta li abbandona progressivamente, per dedicarsi principalmente al teatro, dove \u00e8 diretta dai massimi registi italiani, tra cui Giorgio Strehler, Luca Ronconi e Giancarlo Cobelli. Tra le interpretazioni pi\u00f9 significative spicca quella di Mirandolina ne \"La locandiera\" di Carlo Goldoni. Conclude la carriera cinematografica nel 1993, con il film \"Il lungo silenzio\", di Margarethe von Trotta e nel novembre 1998 fa parte, assieme ai registi Giuliano Montaldo, Mario Brenta, Ennio Marzocchini, e all'attore Massimo Ghini, della giuria della XIII edizione di \"France Cinema\" a Firenze.\nAbbandonato anche il teatro, si allontana dalle scene, ritirandosi a vita privata alla fine del secolo. Nel dicembre 2012, dopo anni di silenzio, concede un'intervista, nella quale l'ex attrice parla delle scelte che l'hanno indotta a maturare la decisione di abbandonare le scene.\nPolitica.\nCandidata per il PCI nel collegio di Milano-Pavia alle elezioni politiche del 4 giugno 1979, subentra in qualit\u00e0 di prima dei non eletti al defunto Luigi Longo, sedendo tra i banchi della Camera dei deputati dal 23 ottobre 1980 all'11 luglio 1983.\nVita privata.\nCarla Gravina ha avuto una lunga relazione con l'attore Gian Maria Volont\u00e9, da cui \u00e8 nata la figlia Giovanna Gravina (1961), che ha assunto il cognome della madre, poich\u00e9 Volont\u00e9 all'epoca era sposato con Tiziana Mischi e per legge non poteva riconoscere la figlia. Fu uno scandalo, tanto che la Gravina perse una serie di contratti per questo motivo."}
{"id": "451778", "revid": "439868", "url": "https://it.wikipedia.org/wiki?curid=451778", "title": "Monge", "text": "La Monge (A 601) \u00e8, secondo la terminologia francese, una \"nave per prove e misurazioni\" (in francese: \"B\u00e2timent d'Essais et de Mesures\", BEM); \u00e8 classificata tra le navi per la raccolta d'informazioni e pi\u00f9 particolarmente come \"Missile Range Instrumentation Ship\" o \"tracking ship\" e l'hull classification symbol \u00e8 \"AGM\".\nLa \"Monge\" \u00e8 in servizio nella Marine nationale dal 5 novembre 1992, \u00e8 la sola nave di questo tipo in servizio nella marina francese e una delle rare al mondo, solo le marine statunitense, russa e cinese hanno delle navi equivalenti. La \"Monge\", che prende il nome da matematico francese Gaspard Monge (1746-1818), sostituisce la BEM Henri Poincar\u00e9, che era in servizio dal 1968. Costruita nei Chantiers de l'Atlantique a Saint-Nazaire, essa ha un equipaggio misto costituito da personale della Marine nationale e della DGA (\"DGA Essais de missiles\"), il suo numero di scafo \u00e8 \"A601\".\nLa sua missione principale consiste a posizionarsi in alto mare per osservare con i suoi sensori i test in volo dei missili lanciati dal centro \"DGA Essais de missiles\" di Biscarrosse (ex Centre d'essais des Landes), in particolare i missili balistici sublanciati M45 e M51, ma anche i missili nucleari ASMP (e successivamente ASMP-A) e alcuni altri lanci di missili a lunga gittata. \u00c8 anche utilizzata per la sorveglianza dello spazio (satelliti, relitti, ISS, etc.) a profitto del CNES e di altri organismi militari, e partecipa, occasionalmente, a delle missioni per l'Agenzia Spaziale Europea (lanci dei vettori Ariane).\nMissioni.\nBasata a Brest, le sue missioni tecniche principali sono: la traiettografia e l'osservazione radar e ottica dei missili balistici o tattici, la ricerca dei satelliti e, pi\u00f9 raramente, l'utilizzo o la ricerca di obiettivi aerei per l'addestramento delle forze aeree. Il suo sistema di misurazioni, articolato attorno a dei radar di ricerca specifici ad altissime performance (capaci di traiettografia e d'analisi radar) cos\u00ec come un insieme di potenti calcolatori in tempo reale, comprende anche un sistema completo di ricezione e trattamento delle telemisure ad alta velocit\u00e0, un modulo di analisi meteorologica (palloni, LIDAR e razzi sonda), un sistema di ricerca optometrico elettronico e degli equipaggiamenti di comunicazioni via satellite. Essa possiede una mini ospedale dotato anche di una sala d'operazione, di rianimazione, di un sistema di radioscopia completo per le lunghe campagne di test in mare. La \"Monge\" pu\u00f2 anche imbarcare due elicotteri pesanti.\nPer la sua missione principale, che riguarda \u00ab\"l'osservazione dei test in volo dei missili balistici o tattici\"\u00bb, la \"Monge\" apporta un aiuto essenziale alla \"Direction technique\" della \"Direction g\u00e9n\u00e9rale de l'Armement\" (DGA), e pi\u00f9 particolarmente al centro \"DGA Essais de missiles\" di Biscarrosse, che assicura la supervisione dei test e a quale la nave \u00e8 operativamente collegata per i test.\nIn pratica:\nUn'altra missione di questa nave \u00e8 la partecipazione alla rete nazionale di sorveglianza dello spazio. In particolare, la \"Monge\" lavora in collegamento col CNES quando un detrito spaziale minaccia di scontrarsi con un satellite di \"interesse nazionale\". I suoi radar gli permettono di misurare precisamente le traiettorie degli oggetti in orbita attorno alla Terra. Nel settembre 2011 un satellite della NASA \u00e8 rientrato nell'atmosfera: dato che a causa della sua dimensione c'era il rischio che dei detriti arrivassero al suolo, la \"Monge\" ha partecipato al suo tracciamento dal porto di Brest, permettendo al CNES e alla NASA di predire con pi\u00f9 precisione la zona di impatto.\nEquipaggiamento.\nSensori di ricerca e osservazione dei missili:"}
{"id": "451779", "revid": "287204", "url": "https://it.wikipedia.org/wiki?curid=451779", "title": "Pav\u00e8", "text": ""}
{"id": "451780", "revid": "767487", "url": "https://it.wikipedia.org/wiki?curid=451780", "title": "Giornata mondiale della giovent\u00f9 1995", "text": "La Giornata Mondiale della Giovent\u00f9 1995 ha avuto luogo dal 10 al 15 gennaio 1995 a Manila, della Repubblica delle Filippine. Si tratta dell'unica GMG svoltasi durante l'inverno boreale.\n1994-1995: due GMG, stesso tema.\nIl tema di questo sesto incontro internazionale \u00e8 stato \"Come il Padre ha mandato me, anch'io mando voi\" (Gv 20,21), lo stesso della Giornata Mondiale della Giovent\u00f9 del 1994, svoltasi a livello diocesano la Domenica delle Palme di quell'anno, caduta il 22 marzo.\nIl programma delle Giornate.\nFin dalla cerimonia di apertura il papa sottolinea l'importanza della Chiesa cattolica filippina. All'incontro della Federazione delle Conferenze episcopali asiatiche (Fabc), il Papa precisa quali sono le nuove aree della missione contemporanea: i poveri delle citt\u00e0, i migranti, i rifugiati, i giovani, i media e le comunicazioni sociali. \u201cNel primo millennio\", afferma, \"la Croce \u00e8 stata piantata sul suolo d'Europa; nel secondo su quello dell'America e dell'Africa; possiamo pregare che nel terzo millennio cristiano in questo vasto e vitale continente vi sia un grande raccolto di fede da mietere\u201d.\nLa veglia di chiusura.\nLa veglia di chiusura dell'evento (14\u201315 gennaio) ha avuto luogo a Luneta Park.\nPresenti alla messa finale un numero compreso tra i quattro e i cinque milioni di persone: in ogni caso si tratta della GMG con pi\u00f9 partecipanti, seguita da quella del 2013.\nL'evento ha visto la presenza delle rappresentanze cattoliche di tutte le comunit\u00e0 cinesi: Repubblica popolare, Taiwan, Hong Kong, Macao.\nGi\u00e0 il 12 gennaio, l'arcivescovo di Taipei, Joseph Ti Kang, celebra messa con 5 preti della Chiesa \u201cufficiale\u201d cinese. Il 14 gennaio, invece, attraverso \"Radio Veritas\", il papa lancia un messaggio di riconciliazione tra Chiesa cinese \u201cufficiale\u201d e sotterranea indirizzato a \u201ctutti i fedeli cattolici\u201d. Al termine della Messa a Luneta Park il papa fa un saluto in cinese, la lingua della Cina e di Taiwan.\nL'inno.\nL'inno della X GMG \u00e8 stato \"Tell the world of His love\"."}
{"id": "451786", "revid": "219110", "url": "https://it.wikipedia.org/wiki?curid=451786", "title": "Intel QuickPath Interconnect", "text": "Con il nome di Intel QuickPath Interconnect o QPI (precedentemente conosciuto come Common Systems Interconnect o CSI) Intel indica un nuovo tipo di bus seriale che, a partire dal 2008 \u00e8 stato introdotto in alcuni processori nei settori desktop e server di marca Intel.\nSi tratta di un nuovo tipo di BUS di comunicazione che ha fatto il suo debutto sul mercato grazie ai primi processori basati sulla nuova architettura Nehalem (successiva alla Intel Core Microarchitecture) e conosciuti come Core i7 Bloomfield, ma che successivamente verr\u00e0 estesa anche al settore server della linea IA-64 per il quale Intel sta sviluppando il futuro Itanium 2 Tukwila.\nItanium e Xeon intercambiabili?\nLo scopo di Intel, grazie anche all'adozione del nuovo BUS QPI, \u00e8 quello di standardizzare l'interfaccia dei processori IA-32 e IA-64 attraverso la \"Common Platform Architecture\" (CPA), una tecnologia che render\u00e0 Itanium e Xeon \"intercambiabili\". Intel promette che nel futuro sar\u00e0 possibile sostituire un processore Xeon con un Itanium 2 sulla stessa piattaforma hardware senza la necessit\u00e0 di altri interventi.\nAd accompagnare Tukwila come primo chip Intel con controller di memoria integrato sul fronte Itanium 2, doveva essere Whitefield sul fronte Xeon, il cui sviluppo per\u00f2 \u00e8 stato interrotto il 25 ottobre 2005 per motivi non meglio precisati da parte di Intel. A prendere il suo posto \u00e8 stato Tigerton che include una connessione diretta dal chipset ad ogni singolo processore ma non il nuovo BUS seriale che \u00e8 arrivato solo con l'architettura Nehalem, il cui primo esponente nel panorama Xeon MP sar\u00e0 molto probabilmente Beckton. Tra i moltissimi obiettivi di Intel vi \u00e8 anche quello di parificare i costi dell'hardware Itanium e Xeon, in questo modo gli utenti avranno la libert\u00e0 di decidere quale architettura scegliere.\nCaratteristiche tecniche.\nQPI rappresenta per molti versi l'alternativa Intel a HyperTransport, standard di comunicazione utilizzato da AMD nelle proprie architetture Athlon 64, Opteron e Phenom. In realt\u00e0 l'idea alla base di un BUS seriale non \u00e8 stata creata nemmeno da AMD, ma anzi \u00e8 molto pi\u00f9 vecchia, essendo stata sviluppata per la prima volta per il processore Alpha 21364 (EV7) dal team di sviluppo DEC. Dato che buona parte del team di sviluppo dei processori Alpha \u00e8 stato poi assorbito da Intel per lo sviluppo dei processori Itanium 2, non stupisce vedere molti punti di contatto tra le due tecnologie.\nLe soluzioni precedenti basate sul tradizionale BUS di sistema ormai cominciavano a mostrare i loro limiti prestazionali soprattutto in ambito server e pi\u00f9 precisamente in ambito multiprocessore, dove ormai erano presenti veri e propri colli di bottiglia nella comunicazione tra le varie CPU e i chipset. Lo scopo primario del BUS QPI \u00e8 quello di permettere al processore di comunicare direttamente con i vari altri componenti collegati alla motherboard, beneficiando quindi di una banda passante maggiore e di latenze sempre pi\u00f9 ridotte. La caratteristica peculiare di QPI \u00e8 quella di essere una tecnologia di connessione \"point-to-point\" che elimina gli svantaggi portati da un solo BUS condiviso tra tutti i processori, il controller memoria e il controller I/O. Nella sua prima incarnazione, all'interno del core Bloomfield, QPI utilizza collegamenti da 6,4 Gigatransfers al secondo, per un'ampiezza di banda totale complessiva che pu\u00f2 arrivare fino a 25 GB/s per ciascun collegamento (la met\u00e0, 12,8 GB/s, in ciascuna direzione); in altre parole, ogni processore presente nel sistema comunica con il chipset mediante un collegamento da 25 GB/s di banda passante. Va precisato che il BUS QPI \u00e8 di tipo bidirezionale con un canale da 20 bit in ciascuna direzione; di questi 20 bit, solo 16 sono riservati al trasferimento effettivo dei dati da elaborare, mentre gli altri 4 vengono utilizzati come bit di parit\u00e0, ovvero come codici di correzione dell'errore, in maniera analoga a come avviene nelle memorie RAM con ECC.\nPrestazioni di QPI a confronto con il tradizionale BUS Quad Pumped.\nFino all'architettura precedente a Nehalem, la Intel Core Microarchitecture, Intel ha utilizzato il tradizionale BUS parallelo, che dall'introduzione dell'architettura NetBurst del Pentium 4 \u00e8 diventato di tipo Quad Pumped, in grado cio\u00e8 di trasferire 4 istruzioni per ciclo di clock.\nNella sua ultima incarnazione esso \u00e8 arrivato ad essere pari a 1600\u00a0MHz (all'interno di alcune particolari versioni del processore Core 2 Extreme Yorkfield), pari in realt\u00e0 ad un BUS Quad Pumped da 400\u00a0MHz. Siccome per\u00f2 il trasferimento degli indirizzi richiede 2 cicli di clock, si ha una velocit\u00e0 di 200 MT/s per una banda complessiva (il BUS Quad Pumped \u00e8 a 64 bit) pari a 12,8 Gb/s, da suddividere tra i cicli di lettura e scrittura.\nAppare evidente quindi come gi\u00e0 la prima incarnazione del nuovo BUS QPI ha consentito di raddoppiare\nimmediatamente la banda disponibile tra il processore e il chipset; pi\u00f9 precisamente, questo \u00e8 vero in condizioni ideali, in cui il numero di letture e scritture sul BUS \u00e8 identico (o molto simile), mentre nel caso peggiore, in cui siano presenti solamente trasferimenti di dati in un'unica direzione, la prestazioni di QPI sono al limite identiche a quelle permesse dall'ultima evoluzione del BUS Quad Pumped. Dato per\u00f2 che a differenza del BUS tradizionale che viene condiviso tra tutti i componenti del sistema, processore, chipset e memoria, ogni collegamento QPI \u00e8 dedicato allo scambio dati tra ciascuna coppia di componenti, \u00e8 chiaro come le prestazioni di QPI saranno sempre maggiori in tutti gli scenari reali.\nL'intera architettura Nehalem e lo stesso BUS QPI sono stati progettati per essere altamente scalabili e a dimostrazione di questo fatto si pu\u00f2 citare il fatto che esistono diversi progetti diversificati in base al numero di collegamenti QPI e alla loro frequenza di funzionamento. I processori Bloomfield gi\u00e0 presentati integrano un solo collegamento, mentre Gainestown che sar\u00e0 alla base dei prossimi Xeon DP per sistemi biprocessore ne avr\u00e0 2; la versione destinata al settore dei server multiprocessore, Beckton invece, ne avr\u00e0 4 e non \u00e8 esclusa una versione da ben 8 collegamenti QPI distinti, rendendo di fatto possibile la costruzione di sistemi server fino a 8 vie basati su questi processori, che siano in grado di scambiare informazioni tra di loro direttamente oppure di essere collegati sempre in modo diretto ad un elevato numero di periferiche. Nel settore server, sembra che la tecnologia QPI verr\u00e0 implementata mediante 2 collegamenti a piena ampiezza e 2 a mezza ampiezza, per un totale di 32 GB di banda a disposizione."}
{"id": "451788", "revid": "392652", "url": "https://it.wikipedia.org/wiki?curid=451788", "title": "Parco regionale urbano di Aguzzano", "text": "Il parco regionale urbano di Aguzzano \u00e8 un parco sito nella periferia nord-est di Roma, fra via Nomentana, Via del Casale di San Basilio, Viale Kant, Via Galbani, Via di Casal de' Pazzi e Via Bartolo Longo, dentro il GRA. Dal lato di via del Podere Rosa sono visibili le Carceri di Rebibbia.\nIl parco \u00e8 gestito dall'Ente Regionale RomaNatura in collaborazione con il comune di Roma, la LIPU e l'associazione Podere Rosa. \u00c8 stato costituito nel 1989, con un'area di 60 ettari.\nStoria.\nIl nome pare che derivi dal fondo di \"Auzano\" altrimenti detto la grande tenuta agricola della romana \"gens Acutia\" (famiglia medievale), famiglia a cui pare sia dedicata una via nei dintorni (Via Acuzia). Poi divenne parte della grande \"Tenuta Talenti\" .\nIn seguito a vari processi di urbanizzazione, il parco negli anni cinquanta-anni sessanta perse una vasta porzione della sua estensione a causa della costituzione dei nuovi quartieri di Monte Sacro, Ponte Mammolo, Monte Sacro Alto e San Basilio (Roma), proseguita negli anni successivi con la zona di Casal de' Pazzi, e Rebibbia. Tuttavia l'espansione urbanistica fece sensibilizzare delle associazioni ambientaliste che intendevano tutelare dei lembi della tenuta del Parco di Aguzzano facendo cos\u00ec istituire il parco con legge 08/08/1989.\nNel luglio 1997 il comune di Roma ha occupato 13 dei 52 ha. per valorizzare il territorio piantando alberi a protezione dei giochi per bambini.\nFlora.\nTra gli alberi del parco si annoverano: platani, pioppi bianchi e neri, cipressi, noci, mandorli, fichi, olivi.\nMolti dei viali all'interno sono alberati con pini vecchi di circa 150 anni. Il resto del parco, prevalentemente pianeggiante, con pochi dislivelli, \u00e8 ricoperto di prati per la quasi totalit\u00e0.\nIl parco \u00e8 attraversato dal fosso di San Basilio, secco nei mesi pi\u00f9 colpiti dalla siccit\u00e0, che ospita, quand'\u00e8 pieno d'acqua, canne di palude, equiseto, alghe, salici, pioppi, carote selvatiche.\nFauna.\nNel parco intorno al fosso di San Basilio si trovano bisce, uccelli ed alcuni piccoli mammiferi, numerosi insetti, tra cui scarabei, alcuni anfibi come il rospo smeraldino, il rospo comune e rane. Nei prati intorno al fosso si trovano lucertole, topi, serpenti.\nTra gli altri animali presenti nel parco sono da citare:\nmerli, aironi, tortore, cornacchie grigie, volpi, donnole, ricci, talpe, nottole (tipo di pipistrelli notturni), gazze, cinciallegre e pappagalli.\nI Casali.\nNel parco vi sono dei casali, una volta raggiungibili in automobile da una via privata che si diramava da Via di Casal de' Pazzi. In particolare, il gruppo di casali denominato Casali A.L.B.A. 3 sono dei casali storici del parco, ristrutturati o in via di ristrutturazione grazie a un programma di recupero dell'Assessorato alle Politiche per le Periferie, per lo Sviluppo Locale e il Lavoro con finanziamento della Regione Lazio: \"La Vaccheria\" (sede del centro di cultura ecologica restaurato nel 2002), la \"Stalla dei Tori\" e il \"Fienile\" (ancora da restaurare) e di circa 1000 m2.\n Il progetto di ristrutturazione riguarda la restaurazione della Stalla dei Tori in una sala polifunzionale, mentre il Fienile in terrazza con belvedere sul parco, aula didattica all'aperto e spazio spettacoli stagionale e di un adeguamento delle Vaccherie. In uno di questi casali c'\u00e8 un centro che funge da centro informazioni per il parco.\nNei casali sono inoltre ospitati:\nNel cortile dei casali A.L.B.A. si svolge il Mercatino Biologico ogni terzo sabato del mese. Nelle strutture polifunzionali vengono presentati libri, conferenze, rassegne di cortometraggi, ecc.\nCentri sportivi.\nNei pressi della zona di Via Salazar sorgono, entro il parco, dei centri sportivi. Altro verde attrezzato \u00e8 concentrato, con giochi per bambini e un percorso ciclabile-pedonale lungo 700 metri con 10 stazioni nei pressi dell'ingresso di Piazzale Hegel.\nDelle piste per footing completano l'area sportiva del parco."}
{"id": "451790", "revid": "1305772", "url": "https://it.wikipedia.org/wiki?curid=451790", "title": "Seasons in the Abyss", "text": " \nSeasons in the Abyss \u00e8 il quinto album in studio del gruppo musicale statunitense Slayer, pubblicato il 9 ottobre 1990 dalla Def American.\nIl disco raggiunse il 40\u00ba posto nella classifica di Billboard e fu certificato disco d'oro nel 1992.\nDescrizione.\n\"Seasons in the Abyss\" venne pubblicato dalla Def American, la nuova etichetta discografica di Rick Rubin, il quale lasci\u00f2 la Def Jam dato che il suo \"rivale\", Lyor Cohen, divenne presidente della societ\u00e0. Lo stile musicale di questo album \u00e8 considerato un connubio tra la brutalit\u00e0 di \"Reign in Blood\" e la melodia di \"South of Heaven\". La band evidenzia maggior creativit\u00e0 compositiva rispetto al passato, tant'\u00e8 che alcuni definiscono \"Seasons in the Abyss\" l'album pi\u00f9 maturo del gruppo.\nLe tematiche sataniste degli album precedenti vengono parzialmente accantonate (tuttavia sono presenti in brani come \"Spirit in Black\" e \"Born of Fire\"). Si parla di orrori bellici (\"War Ensemble\", uno dei brani storici del gruppo e uno dei tanti che fa scalpore per i suoi contenuti), di oppressione politica (\"Blood Red\", probabilmente ispirata alla tragica Protesta di piazza Tienanmen) e di lotte tra gang di strada (\"Expendable Youth\"). Il brano \"Dead Skin Mask\" tratta delle vicende del serial killer statunitense Ed Gein ed \u00e8 quello che inaugura la saga dedicata ai serial killer, di cui si occuper\u00e0 principalmente il frontman Tom Araya nei successivi album del gruppo.\nLa traccia omonima, lugubre e funerea, \u00e8 la pi\u00f9 lunga dell'album nonch\u00e9 quella estratta come singolo.\nNel giugno del 2017 la rivista \"Rolling Stone\" ha collocato l'album alla trentunesima posizione dei 100 migliori album metal di tutti i tempi."}
{"id": "451811", "revid": "767487", "url": "https://it.wikipedia.org/wiki?curid=451811", "title": "Bernie Marsden", "text": " Insieme al cantante David Coverdale ha co-scritto alcuni classici del gruppo come \"Fool for Your Loving\" e \"Here I Go Again\".\nBiografia.\nInizi\u00f2 a suonare con una band di Buckingham chiamata Skinny Cat nel 1970.\nNel 1971 si un\u00ec ai Wild Turkey, band formata da Glenn Cornick (ex-Jethro Tull); nonostante la sua breve permanenza registr\u00f2 comunque un album.\nNel 1974 passa ai Cozy Powell's Hammers, una band formata da amici ed ex compagni dei gruppi in cui aveva militato il batterista Cozy Powell. Nel 1975 per\u00f2 Cozy decise di smantellare il gruppo.\nApproda lo stesso anno nei Babe Ruth, band guidata dalla cantante Janita Haan, per sostituire Alan Shacklock. Incisero un album e dopo la defezione della cantante, Bernie divenne il leader del gruppo: sostitu\u00ec due elementi con suoi ex compagni dei Cozy Powell's Hammers ed incise un nuovo album.\nIntanto nel 1976 dalle ceneri dei Deep Purple stava nascendo una band, anche se poi non avrebbe mai avuto il successo sperato, sembrava un'ottima occasione per Bernie che raccomandato da Cozy Powell passo nei Paice Ashton Lord; dopo aver inciso un album, tuttavia, la band si sciolse. Di diversi anni successivo (1992) un live tratto da un concerto registrato dalla BBC nel 1977.\nNel 1978 rifiuta un'offerta di Paul McCartney per aggregarsi agli Wings, preferendo unirsi agli Whitesnake; dopo 7 album ed altrettanti tour mondiali lascia il gruppo nel 1982.\nA questo punto forma la Bernie Marsden Band che riproponeva alcuni suoi amici che avevano militato nelle file degli Whitesnake, compreso il cantante solista David Coverdale. Incidono un minialbum che verr\u00e0 poi incluso nell'album solista di Bernie.\nNel 1982 mette in piedi un gruppo per partecipare ad alcuni festival Rock, i Bernie Marsden SOS il cui materiale inciso dal vivo verr\u00e0 incluso in seguito nel suo lavoro solista.\nNel 1983 crea un altro progetto mettendo insieme il gruppo Alaska, dove fino al 1986 produce 3 album ed 1 video di 66 minuti.\nA questo punto nell'autunno del 1986 si riunisce con altri 2 membri ex Whitesnake (Mel Galley e Neil Murray) per formare gli MGM. Il gruppo incide qualche brano e parte per un tour nel 1987 proponendo pezzi degli Whitesnake, degli Alaska ed alcune reinterpretazioni di Freddie King.\nIntraprende un nuovo cammino con la The Moody Marsden Band, in pratica i due chitarristi amici da tempo alternano varie formazione dal 1991 al 2000, portando a termine 4 album dal vivo ed 1 in studio.\nNel 1995 lavor\u00f2 anche con i Borderline pubblicando un album, e poi nei Green &amp; Blues All Stars, una superband creata per un tributo a Peter Green composta da 3 chitarristi, 3 bassisti, 2 tastieristi, una base ritmica con percussionisti ed un coro.\nNell'anno seguente preferisce puntare su un progetto pi\u00f9 vicino al suo periodo d'oro, unendosi ai Saints and Sinners, assieme ad una formazione identica a quella di quando militava negli Whitesnake (ad eccezione del cantante), suona cover vecchie e nuove del gruppo, ma il progetto sfuma quasi subito.\nDopo un breve excursus con The Hell Blues Band formati ad hoc per un Festival Blues, riprova con gli The Snakes, sempre con il suo amico Moody, ottenendo un discreto successo con un album in studio e soprattutto con un travolgente album dal vivo del gennaio 1999; infine si trasformano nei The Company of Snakes dopo una fusione con il cantante dei Bad Company. Nel gruppo subentr\u00f2 anche il bassista Neil Murray. Con loro Bernie propone il suo proprio repertorio ed alcuni brani degli Whitesnake."}
{"id": "451812", "revid": "11497", "url": "https://it.wikipedia.org/wiki?curid=451812", "title": "Freehand", "text": ""}
{"id": "451813", "revid": "11497", "url": "https://it.wikipedia.org/wiki?curid=451813", "title": "FreeHand", "text": ""}
{"id": "451824", "revid": "1260536", "url": "https://it.wikipedia.org/wiki?curid=451824", "title": ".fr", "text": ".fr \u00e8 il dominio di primo livello nazionale (ccTLD) assegnato alla Francia.\nAppare per la prima volta on-line nel 1986 ed \u00e8 attualmente gestito dalla AFNIC, assieme a .re e .tf. La registrazione \u00e8 permessa ad organizzazioni e privati residenti in Francia.\nDomini di secondo livello riservati e/o ad uso speciale.\nI seguenti nomi sono riservati ed \u00e8 possibile registrarvi domini di terzo livello:"}
{"id": "451827", "revid": "43986541", "url": "https://it.wikipedia.org/wiki?curid=451827", "title": "Per assurdo", "text": ""}
{"id": "451833", "revid": "7336", "url": "https://it.wikipedia.org/wiki?curid=451833", "title": "Explosive Reactive Armour", "text": ""}
{"id": "451835", "revid": "3831", "url": "https://it.wikipedia.org/wiki?curid=451835", "title": "Era", "text": ""}
{"id": "451838", "revid": "22356", "url": "https://it.wikipedia.org/wiki?curid=451838", "title": "Yangchuanosaurus", "text": ""}
{"id": "451839", "revid": "7336", "url": "https://it.wikipedia.org/wiki?curid=451839", "title": "Explosive reactive armour", "text": ""}
{"id": "451854", "revid": "189857", "url": "https://it.wikipedia.org/wiki?curid=451854", "title": "Toggle", "text": "In elettronica digitale si dice toggle o stato di toggle uno stato che pu\u00f2 assumere un flip-flop di tipo JK quando gli ingressi sono tutti a livello alto, ovvero presentano una tensione, spesso fra 3 e 5 V, a cui \u00e8 assegnato il significato di \"1\" binario. \nIn tale stato, l'uscita del flip-flop presenter\u00e0 il valore complementare allo stato precedente: se si aveva in uscita uno stato alto (Q=1 e notQ=0), si avr\u00e0 uno stato basso (Q=0 e notQ=1); viceversa se prima si aveva uno stato basso (Q=0 e notQ=1) in uscita, ora si avr\u00e0 uno stato alto (Q=1 e notQ=0).\nCos\u00ec facendo, non si incorre nella combinazione proibita che si aveva nei flip-flop di tipo SR, ossia quella che genererebbe uno stato indefinito o, per meglio dire, una metastabilit\u00e0 oscillatoria."}
{"id": "451855", "revid": "287204", "url": "https://it.wikipedia.org/wiki?curid=451855", "title": "Euhelopus zdanskyi", "text": "L'euelopodo (\"Euhelopus zdanskyi\"), noto un tempo come \"Helopus\", \u00e8 un grande dinosauro erbivoro vissuto in Cina nel Giurassico superiore.\nUn collo lunghissimo.\nCaratterizzato da un collo estremamente allungato, questo dinosauro era un pacifico quadrupede lungo circa 15 metri e pesante venti tonnellate. I resti fossili, ritrovati nella Cina settentrionale da Otto Zdansky sul finire degli anni '20 del secolo scorso, includevano gran parte dello scheletro, e in particolare era noto il cranio, alto e dotato di \"finestre\" che permettevano di alleggerirlo. I denti, a forma di bastoncino, puntavano in avanti e dovevano essere adatti a strappare la vegetazione. Il naso era posto sulla sommit\u00e0 del capo. Proprio questo strano tratto, insieme alla lunghezza straordinaria del collo, port\u00f2 molti paleontologi a pensare che questo animale passasse le sue giornate immerso nell'acqua a brucare alghe, mettendo fuori solo la testa o, addirittura, la sommit\u00e0 del capo dove erano posizionate le narici. Successivi studi hanno dimostrato che la pressione dell'acqua sarebbe stata eccessiva da sostenere.\nClassificazione.\n\"Euhelopus\", nonostante il nome (che significa \"buon piede di palude\"), era un animale terrestre, abituato a brucare le cime degli alberi grazie al suo lungo collo dalla postura obliqua. Il cranio, abbastanza simile a quello di \"Camarasaurus\", ha portato molti paleontologi a ritenere che i due animali fossero strettamente imparentati, ma alcune caratteristiche delle vertebre avvicinano questo dinosauro ai diplodocidi. In sostanza, sembra che \"Euhelopus\" faccia parte di una radiazione asiatica di sauropodi piuttosto evoluti (gli euelopodidi, appunto) che si svilupparono tra il Giurassico superiore e il Cretacico inferiore. Questi dinosauri sono posti nel gruppo dei macronaria, molto vicino alla base dei titanosauri, ovvero i sauropodi dominatori del Cretaceo.\nBibliografia.\n "}
{"id": "451864", "revid": "486946", "url": "https://it.wikipedia.org/wiki?curid=451864", "title": "Nasiriyah", "text": ""}
{"id": "451865", "revid": "767487", "url": "https://it.wikipedia.org/wiki?curid=451865", "title": "Scarlet (gruppo musicale)", "text": "Scarlet \u00e8 una band inglese di musica pop nata nel 1992 e sciolta dopo la realizzazione del suo secondo album.\nStoria.\nOrigini.\nLa band Scarlet \u00e8 nata ufficialmente nel 1992, anno della pubblicazione del loro primo EP. Ma i tre membri del gruppo in realt\u00e0 si sono uniti durante la loro frequenza presso la Wolfreton School di Hull in Inghilterra e parteciparono al \"Sound Track Competition\" con il nome di Cheap Day Return.\nCarriera.\n\"Piccadilly In The Rain\" fu il loro primo EP pubblicato nel 1992 con l'etichetta Heaven Records e prodotto da Boo Hewerdine, anno in cui i componenti della band compivano 19 anni. L'album conteneva oltre alla title track altre tre canzoni: \"Nothing's Changed\", \"God Knows\" e \"Say If\". Boo contribu\u00ec anche alla parte vocale della canzone \"Piccadilly In The Rain\". Il secondo singolo \"Shine On Me Now\", realizzato lo stesso anno, conteneva anche due versioni di \"Moonstruck\", traccia che venne in seguito inserita anche nell'LP \"Naked\".\nDopo il successo delle prime canzoni il gruppo si spost\u00f2 a Londra, ma Joanna Fox decise di lasciare la band. Scarlet, divenuto a tutti gli effetti un duo, nel 1995 pubblic\u00f2 il primo LP intitolato \"Naked\" per l'etichetta WEA. Il singolo \"Independent Love Song\", utilizzato anche come colonna sonora del film \"Amare \u00e8\" (\"Bed of Roses\") con Christian Slater, fu uno dei trampolini di lancio di questo buon gruppo seppur molto commerciale.\nIl secondo album, \"Chemistry\" , vide la luce nel 1996: non ebbe lo stesso successo del precedente e ne venne pubblicato un solo singolo, \"Bad Girl\". Questo port\u00f2 l'etichetta discografica a chiudere con la band il contratto e segn\u00f2 quindi la fine di Scarlet. Nel 2001 il magazine \"Q\" ha pubblicato un articolo in cui si afferma che Cheryl Parker e Joanne Youle hanno intrapreso una carriera distinta come cantautrici per altre etichette discografiche."}
{"id": "451866", "revid": "122491172", "url": "https://it.wikipedia.org/wiki?curid=451866", "title": "Installazione (informatica)", "text": "L'installazione (in inglese setup), in informatica, \u00e8 la procedura di copia sulla macchina e di successiva configurazione/personalizzazione di un software (es. applicazioni e/o sistemi operativi) in modo che essa possa essere fruibile dall'utente.\nDescrizione.\nGeneralmente il software viene distribuito sotto forma di pacchetto di file compressi, che pu\u00f2 comprendere anche un'interfaccia grafica per automatizzare/facilitare il processo di installazione (installer); in altri casi il pacchetto non contiene alcuna interfaccia grafica d'installazione e per eseguirlo sar\u00e0 solo necessario decomprimerlo; questo \u00e8 il caso dei programmi \"portable\".\nIn Linux e in molti altri sistemi operativi *nix l'installazione avviene tramite un programma specifico, detto sistema di gestione dei pacchetti, fornito dal sistema e quindi il software fornisce solo i dati per il suo corretto funzionamento. L'installazione pu\u00f2 inoltre creare delle directory sul disco dove sono contenuti tutti i file utilizzati per la configurazione del programma stesso ed eventualmente, in alcuni sistemi operativi, l'utente pu\u00f2 richiedere la creazione di un collegamento (ad es. su computer desktop) per facilitare la successiva esecuzione del software tramite un lancio o avvio pi\u00f9 immediato.\nOltre a setup l'inglese informatico usa il termine \"provisioning\" (lett. \"fornitura, provvista\") per indicare l'installazione \"istantanea\" ovvero la riscrittura immediata del contenuto (ad esempio si usa nella programmazione/impostazione del firmware).\nMemorie di massa.\nQuando il software \u00e8 pi\u00f9 propriamente un firmware, come nel caso della programmazione di memorie ROM, flash o altre tipologie di memorie non volatili, il termine installazione, pur non improprio, \u00e8 particolare. Ad esempio, in inglese, le operazioni di caricamento/copia, ripristino, aggiornamento di un'immagine Bios UEFI (o situazioni simili) \u00e8 resa con \"flashing\" (lett. in italiano \"scrittura veloce, scrittura lampo\").\nTipologie.\nNei sistemi operativi Microsoft Windows, all'inizio della procedura di installazione, l'installer pu\u00f2 richiedere all'utente di selezionare un tipo di installazione:\nStoricamente i vari tipi di installazioni venivano offerti all'utente verso la fine degli anni '90 per superare il problema del limitato spazio disponibile su disco in raffronto all'elevata capacit\u00e0 offerta dai supporti pi\u00f9 utilizzati ai tempi per la distribuzione del software, i CD-ROM. L'installazione minima o personalizzata permettevano quindi di copiare su disco solo la parte necessaria per l'esecuzione corretta del programma lasciando parte dei dati sul supporto originale che veniva letto solo se necessario. Questo per\u00f2 obbligava l'utente ad avere il supporto originale all'interno del lettore e magari a degradare le prestazioni del software nel momento in cui lo stesso doveva accedere ai dati non disponibili sul disco rigido."}
{"id": "451867", "revid": "287204", "url": "https://it.wikipedia.org/wiki?curid=451867", "title": "Dassault Etendard", "text": ""}
{"id": "451872", "revid": "118847390", "url": "https://it.wikipedia.org/wiki?curid=451872", "title": "Configurazione (informatica)", "text": "Con configurazione, in informatica, s'intende la modifica delle caratteristiche funzionali di un software (ad es. di programmi o di un sistema operativo) una volta installato sul computer, impostando opportuni parametri su propria utenza. Un caso particolare di configurazione \u00e8 l'hardening ovvero la configurazione per la sicurezza del sistema.\nDescrizione.\nIl concetto di configurazione si applica fortemente anche in ambito sistemistico al software presente su macchine hardware, ad esempio sui vari apparati di rete, server, firewall ecc. di un'infrastruttura di rete telematica, di cui rappresenta, assieme alla fase di installazione e monitoraggio, l'operazione tipica di gestione svolta da uno o pi\u00f9 amministratori di sistema e amministratori di rete (detti \"sistemisti\").\nUtilizzo.\nIn alcuni casi la configurazione \u00e8 necessaria affinch\u00e9 il programma installato possa funzionare correttamente, in altri, se non precisato altrimenti dall'installatore, viene utilizzata una configurazione predefinita (o \"di default\"). Quando si configura un programma o un'applicazione in modo da allinearla ai desideri (spesso strettamente grafici) di un utente finale, si parla invece di \"personalizzazione\". Tipicamente le impostazioni e i parametri di configurazione vengono salvati all'interno di specifici \"file di configurazione\" letti dal software in fase di avvio. Questi parametri sono spesso visibili nella relativa documentazione del software."}
{"id": "451873", "revid": "121629193", "url": "https://it.wikipedia.org/wiki?curid=451873", "title": "Lorenzo Maddem", "text": "La sua attivit\u00e0 accademica da studente prima, quindi da docente di Fisica e poi, per oltre vent'anni, quale preside della Facolt\u00e0 di Scienze, si svolse principalmente all'Universit\u00e0 degli Studi di Catania, godendo di \"fama meritata ed unanime\", secondo quanto scrisse Vincenzo Mortillaro nel 1838. Durante la sua vita, oltre la carriera universitaria, collabor\u00f2 con varie accademie (fu uno dei soci fondatori dell'Accademia Gioenia), svolse varie attivit\u00e0 pubbliche, nonch\u00e9 partecip\u00f2 a diversi progetti tecnici.\nBiografia e carriera.\nVita accademica.\nFiglio di Giovanni, ingegnere (attivo ad Acireale nella prima met\u00e0 dell'Ottocento) e Maria Ragusa, studi\u00f2 presso l'Universit\u00e0 degli Studi di Catania, conseguendo la laurea in Filosofia e Matematica, e dove vinse il concorso per la cattedra di fisica sperimentale nel 1829. Al suo operato si deve \"un'importante svolta culturale\" nella storia della Facolt\u00e0 di Scienze, promuovendo, in particolare, gli studi della fisica.\nDal 1845, collabor\u00f2 alla realizzazione dell'orto botanico di Catania, essendo stato incaricato delle questioni tecniche da Francesco Tornabene. Fu anche direttore dell'osservatorio meteorologico dell'universit\u00e0 etnea.\nNel 1862, mutati gli ordinamenti degli studi, ebbe conferita la cattedra di Meccanica razionale e Geodesia teoretica. Successivamente, fu preside della Facolt\u00e0 di Scienze e segretario della sezione di Scienze naturali dal 1879 al 1881. Nonostante la lunga attivit\u00e0 accademica, prefer\u00ec sempre divulgare le sue conoscenze ed i suoi studi a voce piuttosto che per mezzo di stampa, e questo ne ha ridotto considerevolmente il numero di scritti disponibili.\nCollabor\u00f2 inoltre, dal 1832, a mantenere viva l'Accademia degli Zelanti, contribuendo, assieme a Gaetano d'Urso, a riportarla agli antichi splendori, nonch\u00e9 favorendo un approccio che oggi verrebbe definito pi\u00f9 \"scientifico\" alle materie ed all'insegnamento. Nel discorso inaugurale \"Sulla missione delle Accademie\", inserito nell'Introduzione della Relazione Accademica dell'A.A. 1833-34, Maddem ammon\u00ec contro i \"falsi metodi di insegnamento\", raccomandando lo studio della matematica.\nFu poi professore emerito e socio fondatore dell'Accademia Gioenia di Catania, e di concerto con gli altri membri di quest'accademia spinse per l'ammodernamento e lo sviluppo industriale della Sicilia, come dimostrano l'articolo \"Intorno uno dei mezzi d'istruire la classe industriale in Sicilia\"\ne il discorso \"Intorno un mezzo acconcio al progredimento delle arti e delle manifatture in Sicilia\", letto innanzi alla Societ\u00e0 Economica della provincia di Catania nel marzo del 1838. In questo frangente, sottoline\u00f2 anche come la situazione di povert\u00e0 della popolazione siciliana, portasse non solo al disagio per la stessa, ma anche ad una scarsa qualit\u00e0 delle opere, andando quindi a denunciare la sottoccupazione dei lavoratori sull'isola e gli effetti deleteri che poteva portare all'economia.\nCon testamento del 28 maggio 1886, lasci\u00f2 all'universit\u00e0 di Catania tutti i suoi libri, che lo ricorda con un mezzo busto in marmo che lo ritrae.\nAttivit\u00e0 pubbliche.\nOltre alla carriera accademica si occup\u00f2 anche della cosa pubblica, sia nel Regno delle due Sicilie che nel Regno d'Italia, in diverse mansioni, fra cui quelle di ispettore di ponti e strade per le tre province di Catania, Messina e Siracusa e di commissario delle antichit\u00e0 e delle belle arti di Catania, nonch\u00e9 con varie commissioni, quale quella sull'ingrandimento del porto di Catania, occupandosi del collegamento terrestre del porto stesso\nOpere tecniche.\nDal punto di vista ingegneristico, la sua attivit\u00e0 fu non meno prolifica, ma concentrata principalmente in Sicilia. \nCome ingegnere, prest\u00f2 la sua opera alla realizzazione della ferrovia Messina-Catania, quindi gli venne affidata, intorno al 1836, la realizzazione del teatro di Acireale, sotto la spinta del poeta e filodrammatico Candido Carpinato, nonch\u00e9 il primo progetto del Teatro \"Vittorio Alfieri\" a Naso. Nel 1852, l'intendente di Catania lo chiam\u00f2 alla gestione e al contenimento dell'eruzione dell'Etna, quindi, nel 1854, il Segretario di Stato, Ministro per gli Affari di Sicilia, lo incaric\u00f2 di elaborare, insieme all'ingegnere Giuseppe Mazzarella, proposte \"sul sistema da preferirsi per la costruzione del ponte\" sul Simeto. Nel 1861 si dedic\u00f2 inoltre alla realizzazione dello \"Stabilimento Invalidi\", oggi \"Oasi Cristo Re\".\nLa sua competenza tecnica consent\u00ec inoltre di progettare, con maggiore accuratezza, la cosiddetta \"volta a cupola\" e a \"falsa cupola\", promuovendone poi la diffusione nell'intera regione, quali componenti architettonici delle strutture edili utili ad una migliore resistenza agli eventi sismici.\nNel 1865 redasse, con Carmelo Sciuto Patti e Mario Di Stefano, il progetto della \"Traversata della Ferrovia per la Citt\u00e0 di Catania\".\nRiconoscimenti e Onorificenze.\nIl 31 dicembre 1864, su proposta del Ministro dell'Istruzione Pubblica, fu nominato dal Re d'Italia Vittorio Emanuele II Ufficiale dell'Ordine dei Santi Maurizio e Lazzaro.\nIl 6 giugno 1885, su proposta del Ministro della Pubblica Istruzione, fu nominato dal Re d'Italia Umberto I Commendatore dell'Ordine dei Santi Maurizio e Lazzaro.\nLa strada dove era situata la sua abitazione, nel centro storico della citt\u00e0 etnea, porta il suo nome. Anche la sua citt\u00e0 natale lo ricorda intitolandogli una via del centro storico."}
{"id": "451882", "revid": "5983", "url": "https://it.wikipedia.org/wiki?curid=451882", "title": "Service Oriented Architecture", "text": ""}
{"id": "451883", "revid": "30753", "url": "https://it.wikipedia.org/wiki?curid=451883", "title": "Arabian Facebuster", "text": ""}
{"id": "451886", "revid": "709565", "url": "https://it.wikipedia.org/wiki?curid=451886", "title": "Volta (lago)", "text": "Il lago Volta \u00e8 il maggiore lago artificiale al mondo, con circa di superficie e di acqua immagazzinata.\nStoria.\nVenne creato sbarrando il fiume Volta con la diga di Akosombo. Per l'allagamento successivo alla costruzione della diga (completata nel 1966) circa persone furono trasferite altrove assieme a centinaia di migliaia di animali.\nGeografia.\nSi trova in Ghana, e copre circa il % del territorio del paese. Sul punto pi\u00f9 settentrionale del lago, a nord della diga, si trova la cittadina di Yapei. La sponda occidentale appartiene al Digya National Park.\nEconomia.\nLa diga produce elettricit\u00e0 per la maggior parte del Ghana ed \u00e8 fondamentale per l'industria locale dell'alluminio. Il lago \u00e8 anche la principale fonte di irrigazione, e svolge un ruolo fondamentale anche per l'allevamento e la pesca.\nIl lago \u00e8 attraversato da un traffico sostenuto di traghetti e navi cargo.\nIncidenti.\nL'affondamento di un traghetto il 9 aprile 2006 provoc\u00f2 la morte di circa 120 persone."}
{"id": "451893", "revid": "1318658", "url": "https://it.wikipedia.org/wiki?curid=451893", "title": "Dassault \u00c9tendard", "text": "L'azienda aeronautica francese Dassault Aviation ha utilizzato il nome \u00c9tendard (dal francese: \"stendardo\") per una famiglia di velivoli realizzati (188 inclusi i prototipi) a partire dagli anni cinquanta. I progetti che raggiunsero almeno lo stadio di prototipo:"}
{"id": "451894", "revid": "287204", "url": "https://it.wikipedia.org/wiki?curid=451894", "title": "Sistema Raunki\u00e6r", "text": "Il sistema Raunki\u00e6r \u00e8 un sistema di classificazione per le piante, inventato dal botanico danese Christen Raunki\u00e6r, basato sulla modalit\u00e0 con la quale gli organismi vegetali superano la stagione avversa: il periodo invernale, nel caso delle piante che vivono in un clima temperato, o la stagione secca, sfavorevole alle piante dei climi aridi e caldi. Infatti, a seconda dell'ambiente in cui vivono, tutte le piante mostrano alcune caratteristiche anatomiche e fisiologiche volte alla protezione, durante il periodo avverso, dei tessuti embrionali presenti nelle gemme (o nei semi), che ritorneranno a svilupparsi al ripristino delle condizioni favorevoli.\nCaratteristiche.\nQueste particolari caratteristiche, ed in particolare la diversa posizione delle gemme dormienti, hanno permesso a Raunki\u00e6r di suddividere le piante in vari gruppi ecologici, o classi di forme biologiche, suddivise a loro volta in sottoclassi e che, in seguito, sono state modificate ed ampliate sia dallo stesso autore, sia da autori successivi, tra cui Ellenberg e Mueller-Dombois.\nBisogna sottolineare il fatto che una stessa specie pu\u00f2 appartenere ad una o ad un'altra forma biologica a seconda della localit\u00e0 e dell'ambiente in cui si trova. Tuttavia, il sistema Raunkiaer offre un buon metodo per l'analisi floristica di un qualsiasi territorio, poich\u00e9 piante di diversa specie e posizione geografica mostrano simili adattamenti in simili ambienti.\nUna volta esaminato il numero di specie vegetali di un territorio \u00e8 possibile ottenere lo spettro biologico di quella flora, ossia le percentuali delle varie forme biologiche presenti in quel territorio, che ovviamente rispecchieranno le caratteristiche ambientali e, non meno importante, il grado di azione antropica a cui \u00e8 (o \u00e8 stata) soggetta la zona studiata. Lo spettro biologico ricavato dalla totalit\u00e0 delle specie che costituiscono la flora mondiale viene definito \"spettro normale\" e risulta cos\u00ec composto: Fanerofite 47%, Emicriptofite 27%, Terofite 13%, Camefite 9%, Geofite 3%, Elofite-Idrofite 1%. La maggiore presenza di fanerofite \u00e8 dovuta all'influenza esercitata dalle grandi foreste tropicali. \nLa seguente classificazione include le modifiche recenti e mostra degli esempi tipici della flora italiana (tra parentesi viene posto il simbolo con cui viene indicato convenzionalmente il gruppo):\nFanerofite.\nLe fanerofite (P) sono piante perenni e legnose, con gemme svernanti poste ad un'altezza dal suolo maggiore di 30 cm. Vengono suddivise in:\nLe nano-fanerofite (NP) sono piante legnose con gemme svernanti poste tra i 30\u00a0cm e i 2 metri dal suolo. \nEs.: \"Berberis vulgaris\" L., \"Juniperus nana\" Willd., \"Rhododendron ferrugineum\" L., \"Hypericum androsaemum\" L., \"Pittosporum tobira\" (Thunb.) Ait., \"Solanum dulcamara\" L., \"Ribes alpinum\" L., \"Rhamnus pumilus\" L., \"Rubus idaeus\" L.\nLe Fanerofite arboree (P scap) sono piante legnose con portamento arboreo e gemme poste ad altezze dal suolo superiori ai due metri.\nEs.: \"Cupressus sempervirens\" L., \"Alnus cordata\" (Loisel.) Desf., \"Castanea sativa\" Mill., \"Fagus sylvatica\" L., \"Ficus carica\" L., molte specie del genere \"Pinus\", \"Fraxinus\", \"Populus\" e \"Quercus\".\nLe Fanerofite cespugliose (P caesp) sono piante legnose con portamento cespuglioso.\nEs.: \"Agave americana\" L., \"Nerium oleander\" L., \"Lonicera nigra\", \"Viburnum\" (\"V. lantana\", \"V. opulus\", \"V. tinus\" L.), \"Medicago arborea\" L., \"Myrtus communis\" L., \"Rhamnus alaternus\".\nLe Fanerofite lianose (P lian) sono piante legnose con portamento rampicante.\nEs.: \"Hedera helix\", \"Humulus lupulus\", \"Lonicera caprifolium\", \"Clematis vitalba L.\", \"Rubia peregrina\" L., \"Vitis vinifera\" L.\nLe Fanerofite succulente (P succ) sono piante con fusti e/o foglie specializzate per l'immagazzinamento dell'acqua.\nEs.: \"Opuntia ficus-indica\"\nLe Fanerofite epifite (P ep) sono piante legnose che si accrescono sopra altre piante usate come supporto.\nEs.: \"Viscum album L.\"\nLe Fanerofite reptanti (P rept) sono piante legnose con portamento strisciante.\nEs.: \"Pinus mugo Turra \"\nCamefite.\nLe camefite (Ch) sono piante perenni e legnose alla base, con gemme svernanti poste ad un'altezza dal suolo tra i 2 ed i 30\u00a0cm. Vengono suddivise in:\nNelle Camefite suffruticose (Ch suffr) le porzioni erbacee seccano annualmente e rimangono in vita soltanto le parti legnose.\nEs.: \"Artemisia\" (\"A.alba\", \"A.atrata\", \"A.glacialis\"), \"Helichrysum\" (\"H.italicum\", \"H.stoechas\"), \"Euphorbia\" (\"E.barrelieri\", \"E.biumbellata\", \"E.pinea\"), \"Ruta\" (\"R.angustifolia\", \"R.chalepensis\", \"R.graveolens\").\nLe Camefite scapose (Ch scap) presentano un asse fiorale allungato e spesso privo di foglie.\nEs.: \"Stellaria holostea\"\nLe Camefite succulente (Ch succ) mostrano fusti e/o foglie specializzati per l'immagazzinamento d'acqua. \nEs.: molte specie del genere \"Sedum\" (\"S.acre\", \"S.alpestre\", \"S. sexangulare\") e \"Sempervivum\" (\"S.calcareum\", \"S.tectorum\").\nLe Camefite pulvinate (Ch pulv) sono poco sviluppate in altezza e di forma rigonfia e tondeggiante.\nEs.:\"Silene acaulis\", \"Campanula macrorrhyza\", alcune specie del genere \"Androsace\" (\"A.helvetica\", \"A.imbricata\", \"A.pubescens\") e \"Saxifraga\" (\"S.biflora\", \"S.pedemontana\", \"S.purpurea\"), \nLe Camefite fruticose (Ch frut) hanno un aspetto arbustivo.\nEs.:\"Senecio\" (\"S.angulatus\", \"S.mikanioides\"), \"Vaccinium\" (\"V.myrtillus\", \"V.uliginosus\", \"V.vitis-idaea\"), \"Salix\" (\"S.herbacea\", \"S.reticulata\", \"S.retusa\"), \"Antirrhinum\" (\"A.latifolium\", \"A.majus\").\nLe Camefite reptanti (Ch rept) si distinguono per l'accrescimento degli organi aderente al suolo, con carattere strisciante.\nEs.: \"Vinca\" (\"V.major\", \"V.minor\", \"V.difformis\"), \"Thymus\" (\"T.alpestris\", \"T.alpigenus\", \"T.longicaulis\"), \"Selaginella\" (\"S.denticulata\", \"S.helvetica\", \"S.selaginoides\"), \"Medicago marina\".\nEmicriptofite.\nLe emicriptofite (H) sono piante erbacee, bienni o perenni, con gemme svernanti al livello del suolo e protette dalla lettiera o dalla neve. Vengono suddivise in:\nLe Emicriptofite cespitose (H caesp) presentano ciuffi fitti di foglie che si dipartono dal suolo.\nEs.:\"Festuca\" (\"F.alpina\", \"F.cinerea\", \"F.valesiaca\"), \"Poa\" (\"P.alpina\", \"P.pratensis\", \"P.minor\"), \"Luzula\" (\"L.campestris\", \"L.nivea\", \"L.pilosa\"), \"Veronica prostrata\".\nLe Emicriptofite reptanti (H rept) mostrano un accrescimento aderente al suolo con carattere strisciante.\nEs.:\"Agrostis stolonifera\", \"Oxalis corniculata\", \"Ranunculus repens\", \"Fragaria vesca\", \"Potentilla anserina\".\nLe Emicriptofite scapose (H scap) sono dotate di un asse fiorale eretto e spesso privo di foglie.\nEs.:\"Atropa belladonna\", \"Physalis alkekengi\", \"Melissa officinalis\", \"Pulmonaria\" (\"P.australis\", \"P.officinalis\", \"P.saccharata\"), \"Gentiana\" (\"G.cruciata\", \"G.lutea\", \"G.schleicheri\").\nLe Emicriptofite rosulate (H ros) hanno le foglie disposte a formare una rosetta basale.\nEs.: \"Bellis perennis\", \"Taraxacum officinale\", \"Trifolium alpinum\", \"Pinguicula\" (\"P.alpina\", \"P.leptoceras\", \"P.vulgaris\"), \"Primula\" (\"P.allionii\", \"P.veris\", \"P.vulgaris\").\nLe Emicriptofite bienni (H bienn) si distinguono dalle altre per il ciclo vitale biennale.\nEs.: \"Cynoglossum\" (\"C.cheirifolium\", \"C.montanum\", \"C.officinale\"), \"Campanula rapunculus\", \"Lactuca sativa\", \"Melilotus officinalis\", \"Ptychotis saxifraga\".\nLe Emicriptofite scandenti (H scand) presentano un portamento rampicante.\nEs.:\"Bryonia dioica\", \"Convolvulus althaeoides\", \"Calystegia\" (\"C.sepium\", \"C.sylvatica\"), \"Lathyrus\" (\"L.heterophyllus\", \"L.latifolius\", \"L.sylvestris\").\nGeofite.\nLe geofite (G) sono piante perenni erbacee che portano le gemme in posizione sotterranea. Durante la stagione avversa non presentano organi aerei e le gemme si trovano in organi sotterranei come bulbi, tuberi e rizomi. Vengono suddivise in:\nLe Geofite radicigemmate (G rad) sono piante perenni con organi sotterranei portanti gemme, dalle quali annualmente si sviluppano le parti aeree.\nEs.:\"Aristolochia clematitis\", \"Cirsium arvense\", \"Tamus communis\", \"Cytinus hypocistis\", \"Thesium bavarum\".\nLe Geofite bulbose (G bulb) sono piante perenni munite di bulbo, organo di riserva che annualmente produce nuovi fusti, foglie e fiori.\nEs.: \"Narcissus\" (\"N.odorus\", \"N.poeticus\", \"N.radiiflorus\"), \"Crocus\" (\"C.albiflorus\", \"C.medius\", \"C.napolitanus\"), \"Gladiolus communis\", \"Allium\" (\"A.cepa\", \"A.flavum\", \"A.sativum\", \"A.porrum\", \"A.roseum\"), \"Ophrys\" (\"O.apifera\", \"O.insectifera\", \"O.lutea\"), \"Orchis\" (\"O.cruenta\", \"O.militaris\", \"O.purpurea\").\nLe Geofite rizomatose (G rhiz) sono piante perenni dotate di rizoma, un fusto sotterraneo dal quale, ogni anno, si dipartono radici e fusti aerei.\nEs.:\"Tussilago farfara\", \"Geranium\" (\"G.macrorrhizum\", \"G.nodosum\", \"G.tuberosum\"), \"Iris\" (\"I.florentina\", \"I.foetidissima\", \"I.germanica\", \"I.graminea\"), \"Asparagus officinalis\", \"Epipactis\" (\"E.atrorubens\", \"E.helleborine\", \"E.microphylla\").\nLe Geofite parassite (G par) sono piante perenni con gemme sotterranee che mostrano organi specifici per nutrirsi della linfa di altre piante.\nEs.:\"Monotropa hypopitys\"\nElofite.\nLe elofite (He) sono piante semi-acquatiche con la base e le gemme perennanti sommerse, ma con il fusto e le foglie aeree. Sono solitamente presenti nelle paludi e sulle rive dei laghi, terreni acquitrinosi dove formano i canneti. Questa categoria non contiene suddivisioni. \nEsempi comuni sono le Tife (\"Typha latifolia\", \"T.longifolia\"), le Carici (\"Carix riparia\", \"C.elata\", \"C.flacca\"), la canna palustre (\"Phragmites australis\"), il giunco di palude (\"Schoenoplectus lacustris\"), il romice tabacco di palude (\"Rumex hydrolapathum\"), il giglio d'acqua (\"Iris pseudacorus\") ed il riso (\"Oryza sativa\")\nIdrofite.\nLe Idrofite (I) sono piante acquatiche perenni le cui gemme si trovano sommerse o natanti. Sono relativamente poco comuni ed alcuni autori le sommano alle geofite. Vengono suddivise in:\nLe Idrofite radicanti (I rad) hanno un apparato radicale che le ancora al fondale.\nEs.: \"Callitriche\" (\"C.hamulata\", \"C.palustris\", \"C.stagnalis\"), \"Potamogeton\" (\"P.coloratus\", \"P.crispus\", \"P.perfoliatus\"), \"Nymphaea alba\", \"Posidonia oceanica\", \"Zostera marina\", \"Ranunculus aquatilis\".\nLe Idrofite natanti (I nat) non presentano radici ancoranti e galleggiano sulla superficie dell'acqua.\nEs.: \"Lemna gibba\", \"Lemna minor\", \"Salvinia natans\", \"Utricularia minor\", \"Utricularia vulgaris\".\nTerofite.\nLe terofite (T) sono piante erbacee che differiscono dalle altre forme biologiche poich\u00e9, essendo annuali, superano la stagione avversa sotto forma di seme. Vengono suddivise in:\nLe Terofite cespitose (T caesp) sono piante erbacee annuali con fitti ciuffi di foglie e steli che si dipartono dalla base.\nEs.: \"Cyperus flavescens\", \"Poa annua\", \"Vulpia\" (\"V.bromoides\", \"V.ciliata\", \"V.ligustica\"), \"Anogramma leptophylla\", \"Juncus\" (\"J.bufonius\", \"J.hybridus\", \"J.tenageja\").\nLe Terofite reptanti (T rept) mostrano un accrescimento aderente al suolo con carattere strisciante.\nEs.: \"Evax pygmaea\", \"Euphorbia\" (\"E.maculata\", \"E.peplis\", \"E.prostrata\"), \"Paretaria lusitanica\", \"Trifolium\" (\"T.patens\", \"T.subterraneum\", \"T.tomentosum\"), \"Lythrum portula\".\nLe Terofite scapose (T scap) sono munite di asse fiorale eretto e spesso privo di foglie.\nEs.: \"Borago officinalis\", \"Impatiens balsamina\", \"Papaver somniferum\", \"Matricaria chamomilla\", \"Lamium purpureum\", \"Datura stramonium\", \"Solanum melongena\" e \"Solanum tuberosum\".\nLe Terofite rosulate (T ros) possiedono foglie formanti una rosetta alla base della pianta.\nEs.:\"Limonium echioides\", \"Hyoseris scabra\", \"Androsace chaixii\", \"Androsace maxima\".\nLe Terofite parassite (T par) possiedono organi specifici per nutrirsi della linfa di altre piante. \nEs.: \"Cuscuta\" (\"C.cesatiana\", \"C.epithymum\", \"C.europaea\"), \"Orobanche\" (\"O.alba\", \"O.amethystea\", \"O.arenaria\", \"O.crenata\", \"O.loricata\", \"O.minor\", \"O.reticulata\", \"O.variegata\")."}
{"id": "451896", "revid": "287204", "url": "https://it.wikipedia.org/wiki?curid=451896", "title": "Sistema Raunkiaer", "text": ""}
{"id": "451897", "revid": "44143464", "url": "https://it.wikipedia.org/wiki?curid=451897", "title": "Mitologia germanica", "text": ""}
{"id": "451898", "revid": "1222", "url": "https://it.wikipedia.org/wiki?curid=451898", "title": "Forma biologica", "text": ""}
{"id": "451899", "revid": "213136", "url": "https://it.wikipedia.org/wiki?curid=451899", "title": "Etendard", "text": ""}
{"id": "451900", "revid": "1222", "url": "https://it.wikipedia.org/wiki?curid=451900", "title": "Forme biologiche", "text": ""}
{"id": "451903", "revid": "393899", "url": "https://it.wikipedia.org/wiki?curid=451903", "title": "Virtualizzazione", "text": "In informatica il termine virtualizzazione si riferisce alla possibilit\u00e0 di astrarre le componenti hardware, cio\u00e8 fisiche, degli elaboratori al fine di renderle disponibili al software in forma di risorsa virtuale. Tramite questo processo \u00e8 quindi possibile installare sistemi operativi su hardware virtuale; l'insieme delle componenti hardware virtuali (Disco fisso, RAM, CPU, Scheda di rete) prende il nome di macchina virtuale e su di esse pu\u00f2 essere installato il software come, appunto, i sistemi operativi e relative applicazioni. Tale tecnica \u00e8 applicabile sia su sistemi desktop che su sistemi server. Ha inizio negli anni sessanta con i mainframe, come metodo per dividere logicamente le risorse di sistema fornite dal mainframe tra le diverse applicazioni.\nDescrizione.\nVantaggi.\nUno dei principali vantaggi della virtualizzazione \u00e8 la razionalizzazione e l'ottimizzazione delle risorse hardware grazie ai meccanismi di distribuzione delle risorse disponibili di una piattaforma fisica. Si ottiene che pi\u00f9 macchine virtuali possono girare contemporaneamente su un sistema fisico condividendo le risorse della piattaforma. Le eventuali contese di risorse vengono gestite dai software di virtualizzazione che si occupano della gestione dell'ambiente (es: VirtualBox, VMware vSphere, Citrix XenServer).\nVirtualizzazione dei sistemi server.\nA livello aziendale lato server, le tecnologie di virtualizzazione vengono utilizzate per disporre di un certo numero di sistemi operativi su un numero minore di piattaforme hardware attraverso virtual private server, spesso anche in modalit\u00e0/configurazione cluster di ridondanza (\"fail-over\") o di \"load balancing\".\nVirtualizzazione dei dati.\nLa virtualizzazione dei dati \u00e8 un approccio per unificare i dati da pi\u00f9 origini in un singolo livello in modo che le applicazioni, gli strumenti di reporting e gli utenti finali possano accedere ai dati senza richiedere dettagli sull'origine originale, la posizione e le strutture di dati.\nVirtual storage appliance.\nUn virtual storage appliance (VSA) \u00e8 un controller, eseguito da una macchina virtuale, che ha la funzione di creare uno spazio di archiviazione condiviso in rete.\nPraticamente, \u00e8 un'applicazione specifica per macchine virtuali che consente di consolidare dispositivi di memoria direttamente connessi agli host fisici, simulando un sistema di storage integrato e condiviso."}
{"id": "451906", "revid": "119816251", "url": "https://it.wikipedia.org/wiki?curid=451906", "title": "La Sassa", "text": "La Sassa (o \"Sassa\") \u00e8 una frazione del comune italiano di Montecatini Val di Cecina, nella provincia di Pisa, in Toscana.\nGeografia fisica.\nIl borgo \u00e8 situato alla sinistra dello Sterza, un affluente del fiume Cecina, sulle propaggini orientali del Poggio al Pruno, dalle quali si pu\u00f2 ammirare anche un ampio tratto di mare, comprese alcune isole dell'Arcipelago Toscano.\nClima.\nDati:http://www.sir.toscana.it/\nStoria.\nIl primo documento che nomina il sito risale al 1128, quando Tebaldo, abate del monastero di San Pietro in Palazzuolo, presso Monteverdi Marittimo, richiese la restituzione, da parte di un certo Ansaldo, cui in precedenza erano stati dati in affitto, di alcuni terreni ubicati in corti e castelli della val di Cecina e della limitrofa val di Sterza, ove si trova Sassa. Il castello figura nel 1158 tra i possedimenti del vescovo di Massa Marittima, ma la questione non \u00e8 ben chiara, dal momento che sul castello sembrano esercitare i diritti di signoria i monaci di Monteverdi ed alcune famiglie note successivamente nella documentazione scritta come Lambardi di Sassa, imparentati con i signori di Querceto, altro castello della zona. \nLe vicende del castello hanno seguito la storia di Volterra per tutti i secoli XIII e XIV fino al sacco perpetuato a danno della citt\u00e0 nel 1472 per opera di Lorenzo il Magnifico. Il comune di Volterra, ad un certo punto, mir\u00f2 a sostituirsi, nella gestione del territorio, al vescovo di Volterra, che fin dall'et\u00e0 di Carlo Magno aveva goduto di ampi privilegi con i quali aveva gettato la base e consolidato il proprio potere signorile nel territorio. Lo scontro tra comune e vescovo raggiunse livelli molto elevati, soprattutto quando a sedere sulla cattedra episcopale ci furono gli appartenenti alla famiglia dei Pannocchieschi. Una volta che il comune volterrano si rafforz\u00f2 inizi\u00f2 l'occupazione e l'annessione dei comunelli del territorio; tale sorte tocc\u00f2 pure alla Sassa, per la quale si ricordano ben quattro atti di sottomissione a vantaggio di Volterra: nel 1208, nel 1248, nel 1255 ed infine nel 1262, segno evidente della difficolt\u00e0 da parte del comune di affermare in maniera definitiva la propria supremazia territoriale.\nSociet\u00e0.\nTradizioni e folclore.\nUna leggenda collega la Sassa ai primi anni del Cristianesimo, quando nei boschi di Montalpruno sarebbe avvenuto l'incontro tra san Pietro e Cristo Redentore.\nPresso il Botro della Canonica, in localit\u00e0 \"La Chiesa\", dove oggi sono visibili alcune rovine parzialmente coperte dalla vegetazione, Pietro avrebbe trovato rifugio dalle persecuzioni dei Romani e l\u00ec gli sarebbe apparso il Signore al quale si sarebbe rivolto con la famosa frase \"Quo vadis?\". Ricevuto l'invito di seguirlo a Roma e di accettare il martirio, Pietro avrebbe lasciato questi luoghi dove, a conferma dell'incontro, sarebbe rimasta l'impronta del piede di Cristo su una pietra, al margine della strada.\nLa leggenda spiega il particolare culto per il Cristo Redentore che da secoli \u00e8 radicato alla Sassa."}
{"id": "451907", "revid": "16066", "url": "https://it.wikipedia.org/wiki?curid=451907", "title": "Trasposta coniugata", "text": ""}
{"id": "451908", "revid": "287204", "url": "https://it.wikipedia.org/wiki?curid=451908", "title": "All-Star Game", "text": "All-Star Game, espressione di lingua inglese che significa \"partita delle stelle\", \u00e8 un termine usato in diversi sport di squadra per indicare una competizione in cui si fronteggiano due rappresentative formate dai migliori giocatori di un campionato o lega sportiva.\nLa tradizione dell'All-Star Game \u00e8 nata nelle leghe professionistiche nordamericane, ma la formula e il nome dell'evento sono stati in seguito adottati anche per manifestazioni simili organizzate in altri sport o paesi.\nAlcuni degli All-Star Game pi\u00f9 noti:\nAll Star Game negli sport italiani:\nAltri progetti.\n "}
{"id": "451909", "revid": "124914898", "url": "https://it.wikipedia.org/wiki?curid=451909", "title": "On demand (informatica)", "text": "Per on demand o su richiesta, nel campo dell'informatica aziendale, si intende l'accesso alle risorse informatiche solo quando necessario, eventualmente pagando le stesse in base all'utilizzo e non in base a un canone fisso, o acquistando una licenza \"una tantum\".\nL'obiettivo \u00e8 quello di distribuire meglio l'utilizzo delle risorse all'interno dell'azienda, ottimizzando i costi. Nelle aziende, infatti, si fa oggi un uso abbastanza pesante dell'informatica, ma ogni singola risorsa \u00e8 spesso utilizzata solo per un tempo limitato e, comunque, il carico di lavoro non \u00e8 uniforme. Pagando la risorsa in base all'utilizzo, come si fa nelle abitazioni con la luce o l'acqua, si riducono fortemente i costi aziendali. Inoltre, adottando in contemporanea la tecnica della virtualizzazione, si possono acquisire meno risorse mantenendo inalterata la capacit\u00e0 funzionale del sistema.\nL\"'on demand\" \u00e8 stato introdotto dalla IBM nel 2004, sulla falsariga del concetto di \"utilities\", ovvero luce, acqua e gas, che appunto sono un esempio di costo a consumo, modificando cos\u00ec il paradigma del costo per licenza fino a quel momento usato nel mercato del software. A partire dal 2005 \u00e8 stato applicato anche da altre aziende di informatica, soprattutto nel campo del software, ed \u00e8 oggi utilizzato da milioni di aziende nel mondo.\nIl video on-demand.\nIl Video on demand \u00e8 un servizio interattivo della TV di ultima generazione che permette di guardare un programma su richiesta in qualsiasi momento. Il servizio \u00e8 interattivo proprio perch\u00e9 \u00e8 lo spettatore che si pu\u00f2 creare un palinsesto altamente personalizzato. \nLa scelta dei programmi e dei contenuti da richiedere \u00e8 limitata dalle registrazioni a disposizione dell'emittente se si tratta di TV che trasmettono in digitale terrestre o satellitare, o del portale web se si tratta di TV connesse via internet. Questa ultima soluzione pu\u00f2 essere tramite IP-TV o dispositivi mobili.\nLa TV on demand \u00e8 pi\u00f9 facilmente realizzabile su reti della televisione via cavo o di internet in quanto prevede una connessione punto-punto bidirezionale tra l'Internet Provider TV e l'utente. Nel caso in cui tale servizio venga trasmesso tramite connessione Internet, \u00e8 necessaria una connessione a banda larga (ad esempio: fibra ottica o ADSL)."}
{"id": "451918", "revid": "287204", "url": "https://it.wikipedia.org/wiki?curid=451918", "title": "Curva di Bezier", "text": ""}
{"id": "451919", "revid": "30274", "url": "https://it.wikipedia.org/wiki?curid=451919", "title": "Curve di Bezier", "text": ""}
{"id": "451920", "revid": "547034", "url": "https://it.wikipedia.org/wiki?curid=451920", "title": "Ciclo di fetch-execute", "text": "In informatica ed elettronica, l'espressione ciclo di fetch-execute (letteralmente in italiano \"ciclo di prelevamento ed esecuzione\") si riferisce alla dinamica generale di funzionamento logico dei processori dei computer, quando devono eseguire un programma software, con le sue singole istruzioni, risiedente nella memoria del calcolatore. In termini generali, un processore esegue iterativamente tre operazioni: \"preleva\" (\"fetch\") un'istruzione dalla memoria primaria, in seguito avviene la decodifica (\"decode\") con cui interpreta l'istruzione, infine la \"esegue\" (\"execute\") combinandola coi dati relativi all'istruzione stessa. In questo modo il processore esegue sequenzialmente istruzioni che danno vita a thread e processi, sotto la supervisione del sistema operativo attraverso lo scheduler. L'estrema velocit\u00e0 di elaborazione dei processori moderni rispetto alla velocit\u00e0 di accesso intrinseca alla memoria rende quest'ultima un collo di bottiglia in fase di progettazione dell'intero sistema di elaborazione.\nFunzionamento.\nL'istruzione caricata viene quindi decodificata ed eseguita. L'esecuzione comporta l'invio di segnali di controllo a un certo numero di unit\u00e0 interne del processore, a seconda del significato dell'istruzione da eseguire. Alla fine del processo il Program Counter (PC) viene incrementato per puntare all'istruzione successiva (se presente).\n1. Caricamento dell'istruzione dalla memoria principale (Fetch).\nPer prima cosa il Sistema Operativo, dopo aver ricevuto comando dall'esterno (come un click su un'icona, o Enter, ecc.), avvia l'eseguibile che inserisce all'interno del PC (Program Counter) l'indirizzo associato alla prima cella di memoria contenente l'istruzione desiderata per l'esecuzione delle fasi successive del programma. La CPU carica l'istruzione dalla memoria principale mediante Data Bus nella Memory Data Register (MDR). Il valore dalla MDR \u00e8 poi depositato nell'Instruction Register (IR), un circuito che trattiene l'istruzione temporaneamente cos\u00ec che possa essere decodificata ed eseguita.\n2. Caricamento dei dati dalla memoria principale (Decode).\nLa CPU legge l'indirizzo dalla memoria principale se l'istruzione ha un indirizzo indiretto. Dopodich\u00e9 carica i dati richiesti dalla memoria principale per poi essere processati e depositati all'interno dei registri. Dall'Instruction Register, l'istruzione \u00e8 decodificata dall'Unit\u00e0 di Controllo (\"Control Unit\"). Eventuali indirizzi di memoria in cui leggere o scrivere dati sono contenuti nel MEM register, un ulteriore registro oltre l'Instruction Register. Al termine della fase di Decode, il Program Counter aumenta di 1 l'indirizzo contenuto in memoria (ad esempio da 1000 passa a 1001), per indicare che la prossima istruzione sar\u00e0 contenuta all'interno di questa nuova cella di memoria.\n3. Esecuzione dell'istruzione (Execute).\nA questo punto, se l'istruzione decodificata \u00e8 tale da portare i dati memorizzati precedentemente in IR all'interno dei registri ALU, i dati possono essere manipolati da quest'ultima: in generale il dato nuovo viene scritto mediante \"scrittura distruttiva\" in uno dei registri stessi dell'ALU, il che comporta la perdita eventuale di dati precedentemente memorizzati nello stesso registro. Nel caso invece l'istruzione non prevedesse la manipolazione, ma solo la scrittura di una cella o la sua lettura, l'ALU non viene interpellata. Se l'azione \u00e8 terminata con successo, il ciclo pu\u00f2 allora ricominciare.\nCiclo non incrementale.\nSe nella fase di FDE (Fetch, Decode &amp; Execute) il puntamento di ogni fase di lettura e scrittura non \u00e8 incrementale, il PC non avr\u00e0 un puntamento del tipo: (PC = PC + 1), ma nel caso di un tipo LOOP, ci sar\u00e0 un tipo \"JUMP\", ovvero non andr\u00e0 all'istruzione successiva ma far\u00e0 un \"JUMP\"(salto) all'inizio del ciclo di Fetch, fino ad arrivare alla fine del nLoop richiesto dall'esecuzione del programma.\nFase R/W.\nNelle tre fasi del FDE, \u00e8 noto sapere i passaggi che vengono eseguiti per la lettura nel MAR e la scrittura nel MDR:\nLettura\n- Abilitare il bit CS [Chip select] (Se CS = 1 verr\u00e0 scelto quello, mentre tutti gli altri saranno a 0)\n- Abilitare OE [Output Enable]\n- R/W = 0 [0 sta per read,1 per Write]\n--Scrittura abilitata --"}
{"id": "451921", "revid": "30274", "url": "https://it.wikipedia.org/wiki?curid=451921", "title": "Curve di B\u00e9zier", "text": ""}
{"id": "451922", "revid": "1776051", "url": "https://it.wikipedia.org/wiki?curid=451922", "title": "Geoffrey Francis Fisher", "text": "Ebbe una educazione anglicana e fu insegnante a Marlborough nel periodo in cui decise di essere ordinato, divenendo sacerdote nel 1913. Era il periodo in cui le scuole pubbliche inglesi avevano eliminato ogni collegamento con la Chiesa Anglicana e non era comune che gli insegnanti fossero uomini di chiesa, al contrario i direttori delle scuole erano normalmente sacerdoti. Nel 1914 Fisher fu nominato preside della Repton School, succedendo a William Temple, il quale, per una strana coincidenza, sarebbe stato successivamente Arcivescovo di Canterbury. I resoconti riportano che Temple non aveva avuto successo nel suo ruolo di preside e Fisher dovette riportare la disciplina nell'istituto. Roald Dahl, studente di Repton, ne parla nel suo libro \"Boy\" chiamandolo \"il Direttore\".\nNel 1932 Fisher fu nominato vescovo di Chester, e nel 1939 vescovo di Londra, un ruolo chiave nella Chiesa Anglicana. La sua grande capacit\u00e0 di amministratore emergeva in tutte le posizioni che aveva assunto fino ad allora: le sue diocesi funzionavano in modo egregio. Nel 1942 Cosmo Lang, Arcivescovo di Canterbury, si ritir\u00f2 a vita privata, in parte per permettere a William Temple di succedergli. Temple era profondamente socialista cristiano e le opinioni della Chiesa e dell'opinione pubblica precorrevano i grandi cambiamenti che si sarebbero verificati nel periodo post-bellico. Sembrava dunque che i tempi sarebbero stati dominati da Temple. Ma Temple mor\u00ec nel 1944.\nDa pi\u00f9 parti giungeva la considerazione che ora la migliore scelta sarebbe stata George Bell, vescovo di Chichester. Tuttavia fu Fisher a essere nominato, una scelta che da allora ha causato molte polemiche. La nomina a vescovo nella Chiesa d'Inghilterra era, negli ultimi tempi, nelle mani del Primo Ministro. Winston Churchill non amava la politica di Temple, ma accett\u00f2 il consiglio di Lang secondo il quale Temple era la figura prominente e nessun altro avrebbe potuto essere considerato seriamente. In questo periodo, comunque, la situazione era meno nitida. Si \u00e8 ampiamente creduto successivamente che Bell fosse stato scartato a causa delle sue critiche alla Camera dei Lords per la strategia di bombardamento a tappeto durante la guerra. Mentre \u00e8 probabilmente vero che questo abbia largamente ridotto le possibilit\u00e0 di Bell di essere nominato, non \u00e8 infatti chiaro se Bell avrebbe potuto essere nominato in ogni modo.\nTemple aveva apparentemente considerato Fisher come il suo ovvio successore. Come arcivescovo, Fisher vedeva il proprio compito come elemento di amministrazione interna soprattutto, tuttavia non trascur\u00f2 gli affari pubblici. Dedic\u00f2 un ampio sforzo al riesame del diritto canonico della Chiesa anglicana. I canoni del 1603 erano a quel tempo ancora in vigore, nonostante fossero ampiamente antiquati. Nel 1953 presiedette all'incoronazione della regina Elisabetta II, la prima ad essere trasmessa per televisione. La sua visita a Giovanni XXIII nel 1960 fu il primo incontro tra i massimi rappresentati religiosi cattolici e anglicani dall'epoca della Riforma e rappresenta una pietra miliare dell'ecumenismo. Fisher si ritir\u00f2 a vita privata nel 1961. Consigli\u00f2 il Primo Ministro, Harold Macmillan, riguardo alla nomina del nuovo Arcivescovo di Canterbury, sconsigliando la candidatura di Michael Ramsey, che era stato un suo allievo a Repton, come suo successore pi\u00f9 idoneo.\nRamsay pi\u00f9 tardi rifer\u00ec al Reverendo Victor Stock la conversazione che Fisher ebbe con il Primo Ministro: Fisher disse \"Sono venuto per darLe alcuni consigli riguardo al mio successore. Comunque Lei scelga, in nessuna considerazione deve essere preso Michael Ramsey, arcivescovo di York. Il dottor Ramsey \u00e8 un teologo, uno studioso e un uomo di preghiera. Perci\u00f2 \u00e8 completamente inadatto come Arcivescovo di Canterbury. Lo conosco da tutta la vita. Ero il suo preside a Repton\", a ci\u00f2 Macmillan memorabilmente replic\u00f2, \"Grazie, Vostra Grazia, per il Vostro gentile consiglio. Ella potr\u00e0 essere stato il preside del dottor Ramsey, ma non fu il mio\". Di conseguenza, Macmillan non segu\u00ec il consiglio e nomin\u00f2 Ramsey, il quale \u00e8 stato considerato da pi\u00f9 parti il pi\u00f9 grande Arcivescovo di Canterbury del XX secolo. Fisher fu fatto Pari della Camera dei Lords a vita, con il titolo di Barone Fisher di Lambeth, (un riferimento al Lambeth Palace, la residenza londinese dell'Arcivescovo di Canterbury).\nIn quel periodo la nomina a Pari era diventata un'abitudine per gli Arcivescovi di Canterbury che si erano ritirati (nessuno si era mai ritirato prima di Davidson nel 1928), ci\u00f2 nonostante Fisher fu il primo ad essere creato Pari a vita, secondo il \"Life Peerages Act\" del 1958. Durante il periodo di ritiro Fisher si rese piuttosto insopportabile per il suo successore, trovando difficile adattarsi a restare fuori dal sistema. Fisher aveva detto quando si era ritirato che credeva di lasciare la Chiesa d'Inghilterra \"con un buon cuore\", ma poco dopo la Chiesa fu gettata nelle agitazioni degli anni sessanta, che non riusc\u00ec facilmente a fronteggiare. Con il senno di poi in molti hanno criticato Fisher per aver fallito nell'uso della sua carica di Primate in modo premeditato. Sebbene il diritto canonico sia stato importante, ora \u00e8 ampiamente dubbio tra gli Anglicani che questa fosse realmente la materia in cui le energie della Chiesa fossero da spendere.\nSe Temple fosse vissuto, lui avrebbe potuto giocare un ruolo primario nella ricostruzione postbellica, nella quale avrebbe trovato maggiori ragioni comuni con i leader del governo laburista di Clement Attlee. In un certo senso la critica \u00e8 ingiusta, perch\u00e9 ci si chiede se Fisher avrebbe potuto essere qualcun altro. Egli fu un uomo relativamente semplice, che era felice nella Chiesa anglicana e desiderava fare un buon lavoro. La sua esperienza fu in alcuni modi limitata non avendo mai avuto un'esperienza da prete di parrocchia. Queste critiche verso Fisher sono spesso collegate alla sua reputazione di \"preside\". Si dovrebbe anche notare che questo criticismo degli anni cinquanta, periodo di perdita di opportunit\u00e0, non \u00e8 solo limitato a Fisher e alla Chiesa d'Inghilterra. Il biasimo di compiacenza \u00e8 anche diretto contro le chiese in generale e contro i diversi governi britannici di questo periodo.\nMassone, fu membro della Gran Loggia unita d'Inghilterra."}
{"id": "451923", "revid": "2019558", "url": "https://it.wikipedia.org/wiki?curid=451923", "title": "Charles Poletti", "text": "Biografia.\nPoletti nacque a Barre, nel Vermont, il 2 luglio 1903 figlio di Dino Poletti, un immigrato italiano originario di Pogno in provincia di Novara, e di Carolina Gervasini, anch'ella italiana, originaria della citt\u00e0 di Varese. Dal 1\u00ba gennaio 1939 al 2 dicembre 1942 fu vice governatore (eletto per i democratici) dello Stato di New York. Fu il primo italo-americano a ricoprire la carica di Governatore di uno stato, quando il governatore Lehman si dimise per accettare la carica di direttore delle operazioni di soccorso all'estero per il Dipartimento di Stato e lui subentr\u00f2. Rest\u00f2 governatore fino al 31 dello stesso mese.\nDopo aver lasciato l'ufficio Poletti fu nominato assistente speciale del Segretario alla Guerra Henry L. Stimson. In questa posizione Poletti lavor\u00f2 per favorire l'integrazione razziale tra i militari americani.\nCon il grado di Tenente colonnello fu inviato in Italia nel luglio 1943 al seguito delle truppe di occupazione, e per la sua esperienza amministrativa fu capo degli Affari Civili della VII armata americana. In quell'incarico fu preferito a Fiorello La Guardia.\nInizialmente assegnato alla ricostruzione dell'amministrazione civile della citt\u00e0 di Palermo, per l'amministrazione militare alleata guidata dal maggior generale inglese Francis Rennell Rodd fu il responsabile civile della Sicilia (\"Region I\"), fino al febbraio 1944 di Napoli e della \"Region III\", poi di Roma e infine di Milano, dove il 30 aprile 1945 assunse la carica di governatore della Lombardia. Il 13 dicembre 1943 fu insignito dall'universit\u00e0 di Palermo la laurea \"honoris causa\" in scienze politiche in riconoscimento del lavoro svolto.\nLasciato col grado di colonnello l'esercito al termine della seconda guerra mondiale, entr\u00f2 in uno studio legale di Manhattan, dal 1955 al 1960 guid\u00f2 l'autorit\u00e0 per l'energia dello Stato di New York e dal 1960 al 1965 \u00e8 stato responsabile per le esposizioni estere dell'Esposizione universale del 1964 di New York.\nMor\u00ec nel 2002 all'et\u00e0 di 99 anni; al momento della morte era l'ex governatore statunitense pi\u00f9 longevo. \u00c8 sepolto nel cimitero di Calkins ad Elizabethtown (New York)."}
{"id": "451926", "revid": "709565", "url": "https://it.wikipedia.org/wiki?curid=451926", "title": "Isabella di Chiaromonte", "text": "Biografia.\nFiglia di Tristano di Chiaromonte (Tristan de Clermont-Lodeve), conte di Copertino, e di Caterina di Taranto, sorella quest'ultima del principe di Taranto, Giovanni Antonio Orsini Del Balzo, di cui Isabella fu nominata erede. Fu anche nipote della regina di Napoli e Gerusalemme Maria d'Enghien, madre di Giannantonio e Caterina, andata in sposa a re Ladislao nel 1406.\nPrincipessa di Taranto e Regina di Napoli.\nIl 30 maggio 1445 spos\u00f2 Ferdinando d'Aragona, detto Ferrante, poi duca di Calabria (1423-1494), figlio naturale di Alfonso V d'Aragona, assurto al trono di Napoli come Alfonso I. Fu proprio quest'ultimo a combinare le nozze del figlio favorito con l'erede del Principato di Taranto, ottenendo attraverso questo matrimonio diversi vantaggi. In primo luogo, Ferrante sarebbe succeduto con la moglie alla guida del Principato, permettendo cos\u00ec al re e in futuro allo stesso Ferrante, destinato al trono, di incamerare nei propri domini uno dei feudi pi\u00f9 importanti del regno. Inoltre, il legame di parentela permetteva al sovrano di rafforzare il proprio potere di influenza sugli Orsini di Taranto.\nAlla morte di Alfonso, nel 1458, Ferrante sal\u00ec al trono di Napoli come Ferdinando I e Isabella divent\u00f2 regina consorte. Al momento dell'incoronazione la coppia aveva gi\u00e0 messo al mondo cinque dei suoi sei figli, il maggiore dei quali era Alfonso, di dieci anni.\nCon l'ascesa al trono venne meno l'intento originario di fare del Principato di Taranto il dominio-cardine nelle mani di Ferrante e dei suoi eredi, ma ci\u00f2 non cambi\u00f2 il fatto che il feudo pugliese continuasse a rappresentare uno dei grandi capitali che il re aveva acquisito sposando Isabella. Una risorsa fondamentale di cui la coppia pot\u00e9 presto disporre: nel 1463, infatti, Isabella successe allo zio Giovanni Antonio quale nuova Principessa di Taranto, ereditando, col titolo formale di Regina di Gerusalemme, anche le rivendicazioni dei Brienne al trono in Terrasanta.\nQuando il marito Ferdinando sub\u00ec la disastrosa sconfitta della battaglia di Sarno (7 luglio 1460) contro il pretendente angioino Giovanni II di Lorena, appoggiato dallo zio della regina Giovanni Antonio di Taranto, Isabella fu protagonista dell'episodio che segn\u00f2 il rovesciamento delle sorti di quella guerra. Le cronache riferiscono che Isabella, travestita da monaco francescano e accompagnata dal suo confessore, part\u00ec da Napoli e si diresse a tappe forzate al castello di Sarno, dove il duca di Lorena e l'Orsini avevano posto il loro quartier generale. La regina fu accolta con grande affetto dallo zio, che ascolt\u00f2 la sua accorata preghiera: \u00abVoi che m'avete fatta regina, tale mi conserviate\u00bb disse Isabella, implorandolo di abbandonare la causa angioina e la guerra aperta a suo marito il re. Il principe Giovanni Antonio mantenne la parola e mand\u00f2 all'aria i piani del pretendente al trono, consentendo a re Ferrante di risollevarsi dalla sconfitta e salvare la corona (battaglia di Troia).\nIsabella di Chiaromonte mor\u00ec il 30 marzo 1465 e fu sepolta nella chiesa di San Pietro Martire. Suo erede fu il figlio maggiore Alfonso, duca di Calabria e futuro re di Napoli e Gerusalemme.\nRe Ferrante, rimasto vedovo, spos\u00f2 in seconde nozze l'infanta Giovanna d'Aragona, sua cugina di primo grado, nel 1476.\nDiscendenza.\nIsabella diede a Ferdinando sei figli:"}
{"id": "451927", "revid": "287204", "url": "https://it.wikipedia.org/wiki?curid=451927", "title": "Dassault Super Etendard", "text": ""}
{"id": "451928", "revid": "42020", "url": "https://it.wikipedia.org/wiki?curid=451928", "title": "Isabella di Clermont", "text": ""}
{"id": "451929", "revid": "26891", "url": "https://it.wikipedia.org/wiki?curid=451929", "title": "Super Etendard", "text": ""}
{"id": "451930", "revid": "42020", "url": "https://it.wikipedia.org/wiki?curid=451930", "title": "Isabella di Taranto", "text": ""}
{"id": "451934", "revid": "33689", "url": "https://it.wikipedia.org/wiki?curid=451934", "title": "Sadeq Mallallah", "text": "Durante la detenzione egli avrebbe \"insultato Allah, il santo Corano e il profeta Maometto\" e avrebbe detto che Maometto era bugiardo e imbroglione, che praticava la stregoneria e che frequentava i demoni.\nDato che il giudice aggiunse che aveva contrabbandato Bibbie, viene spesso erroneamente riportato che sia stato giustiziato per il possesso della Bibbia. Per quanto gi\u00e0 il possesso di tale testo sacro in Arabia Saudita possa essere sanzionato da una condanna alla pena capitale, con la deportazione o con l'arresto, fu il crimine dell'apostasia a fare scattare l'esecuzione.\nL'evento venne, abbastanza curiosamente, reso noto da \u02c1Al\u012b al-Ahmad, direttore proprio dell'Istituto Saudita di Washington D.C. Bench\u00e9 accaduto diversi anni prima, la notizia fu ripresa con una certa risonanza nei media statunitensi e serv\u00ec come strumento di scontro ideologico per dimostrare l'intransigenza religiosa dei paesi musulmani (anche se il preteso episodio avrebbe riguardato la sola Arabia Saudita) e l'incongruit\u00e0 di certi ambienti musulmani quando invocano rispetto per la religione islamica da parte dell'Occidente."}
{"id": "451937", "revid": "648716", "url": "https://it.wikipedia.org/wiki?curid=451937", "title": "Piccolo Belt", "text": "Il Piccolo Belt (in danese: \"Lilleb\u00e6lt\"; in tedesco: \"Kleiner Belt\") \u00e8 uno stretto tra l'isola danese di Fionia e la penisola dello Jutland.\nCos\u00ec denominato per distinguerlo dal Grande Belt, \u00e8 lungo all'incirca e la sua larghezza varia da 800 metri a , mentre la profondit\u00e0 massima \u00e8 di . All'interno del Piccolo Belt si trovano diverse piccole isole.\nDue ponti attraversano il Piccolo Belt, il Vecchio ponte del Piccolo Belt e il Nuovo Ponte del Piccolo Belt."}
{"id": "451938", "revid": "1632387", "url": "https://it.wikipedia.org/wiki?curid=451938", "title": "Decade of Aggression", "text": "Decade of Aggression \u00e8 un album dal vivo del gruppo musicale statunitense Slayer, pubblicato il 22 ottobre 1991 dalla Def American."}
{"id": "451941", "revid": "1305772", "url": "https://it.wikipedia.org/wiki?curid=451941", "title": "We Belong Together", "text": "We Belong Together \u00e8 una canzone R&amp;B, contenente anche elementi soul, della cantante statunitense Mariah Carey, prodotta dall'interprete stessa, insieme a Jermaine Dupri e Manuel Seal, e da lei scritta insieme. Pubblicata nel 2005, come secondo singolo estratto dall'album \"The Emancipation of Mimi\", la canzone segna il ritorno al successo della cantante, dopo anni di crisi. Il singolo \u00e8 arrivato al Numero 1 della Billboard Hot 100, rimanendovi per quattordici settimane, cos\u00ec come nella Billboard Hot R&amp;B/Hip-Hop Songs, dove \u00e8 rimasto in vetta per quindici settimane. Il singolo ha avuto successo in tutto il mondo, raggiungendo la prima posizione in tanti paesi (tra cui USA, Australia, Brasile, Canada e Israele) e in varie altre classifiche statunitensi (compresa la Billboard Pop 100), conquistando molti premi, inclusi due Grammy Awards, nel 2006. La canzone \u00e8 quella di maggior successo della Carey.\nDescrizione.\nIl singolo \u00e8 stata una delle ultime tracce registrate per l'album. Dopo una serie di flop, tra 2001 e 2003, la cantautrice \u00e8 tornata in studio, nel 2004, per registrare un nuovo album. Il capo della Island Def Jam Records, Antonio \"LA\" Reid, ha spinto la cantante a comporre del materiale, da inserire poi nel disco, insieme a Jermaine Dupri, col quale, in passato, Mariah aveva gi\u00e0 prodotto pezzi di successo. Cos\u00ec, la Carey ha raggiunto Dupri nei suoi studi di Atlanta e, in soli due giorni, i due hanno scritto, prodotto e registrato i brani \"Shake It Off\" e \"Get Your Number\", i successivi due singoli tratti dall'album.\nAl suo ritorno da Atlanta, la cantante ha passato il materiale a Reid, il quale \u00e8 rimasto talmente impressionato dal lavoro prodotto da decidere di rispedire di nuovo la cantante da Dupri per comporre ulteriori tracce. Cos\u00ec, in un'ulteriore session, durata due giorni, i due musicisti hanno composto altre due canzoni, il primo singolo \"It's like That\" e proprio \"We Belong Together\". La cantante ha dichiarato di aver inciso la versione definitiva del pezzo in una sola prova, dopo aver discusso a lungo con Dupri sulla composizione musicale, che doveva essere semplice per esaltare le doti vocali dell'artista.\nLa struttura del brano \u00e8 molto semplice, essendo stata composta nella scala di do maggiore, sulla quale la cantautrice ha sviluppato uno stile di canto cosiddetto melismatico, influenzato perfino dal rap. Il testo della canzone parla della disperazione di una donna che anela il ritorno del suo amante, e fa delle citazioni musicali tipicamente soul: nella seconda strofa, infatti, la Carey racconta di aver acceso la radio per non pensare alle sofferenze d'amore, ma in quel momento stavano mandando \"If You Think You're Lonely Now\" di Bobby Womack, una triste canzone d'amore del 1981; ci riprova una seconda volta, ma sente in onda \"Two Occasions\" dei The Deele con Babyface, un altro pezzo triste. Gli autori di entrambe le canzoni citate sono stati inseriti nei credits della canzone.\nIl videoclip.\nIl videoclip (contenuto anche nel CD singolo europeo), diretto da Brett Ratner, \u00e8 il sequel di \"It's like That\", e anche qui compaiono Eric Roberts e Wentworth Miller, rispettivamente nel ruolo di promesso sposo e amante segreto.\nIl video mette in scena il mattino che segue il video precedente, ambientato durante la festa di addio al nubilato della cantante. Mariah viene ripresa mentre sta raggiungendo il promesso sposo all'altare, allestito in un sontuoso giardino. A un certo punto, si accorge di essere scrutata da lontano dall'amante ed ex ragazzo, e decide di abbandonare la cerimonia per correre tra le sue braccia. Cos\u00ec, i due scappano sulla macchina decappottabile di lui.\nNel video la cantante indossa lo stesso abito nuziale di Vera Wang indossato, nel 1993, per il suo matrimonio col produttore discografico Tommy Mottola. In altre scene, la cantante appare mentre canta il brano nelle stanze della villa in cui si sarebbe svolto il rinfresco, mentre si guarda allo specchio e si prepara per le nozze.\nSuccesso commerciale.\nEuropa e Oceania.\nLa canzone ha riscontrato un successo invidiabile anche in Europa e Oceania. In Australia, dove \u00e8 stata certificata platino per le 70.000 copie vendute, la canzone ha debuttato in cima alla classifica ed \u00e8 rimasta in prima posizione per due settimane. In Belgio, Francia, Danimarca e Italia la canzone \u00e8 entrata in top 20, mentre in Nuova Zelanda, Svizzera e Germania \u00e8 arrivata alla numero uno. In Regno Unito la canzone ha debuttato alla numero due, dietro a \"Ghetto Gospel\" di Tupac Shakur. La settimana dopo la canzone \u00e8 scesa alla terza posizione, e poi \u00e8 risalita alla numero due, questa volta superata da \"You're Beautiful\" di James Blunt. In totale \"We Belong Together\" ha passato un totale di 18 settimane nella classifica inglese.\nRiconoscimenti.\nIl brano ha ricevuto numerosi premi musicali, tra cui due Grammy nel 2006 come Miglior canzone R&amp;B e Miglior Performance Vocale Femminile R&amp;B. La canzone \u00e8 stata inoltre inserita al primo posto da \"Billboard\" tra le 100 canzoni di maggior successo degli anni 2000, e al secondo posto tra le 100 canzoni R&amp;B e Hip-Hop pi\u00f9 famose della stessa decade, dietro solo \"Be Without You\" di Mary J. Blige.\nDi seguito i titoli vinti."}
{"id": "451943", "revid": "466539", "url": "https://it.wikipedia.org/wiki?curid=451943", "title": "Charleston (Virginia Occidentale)", "text": "Charleston \u00e8 una citt\u00e0 degli Stati Uniti d'America, capitale dello Stato della Virginia Occidentale e capoluogo della contea di Kanawha. La citt\u00e0 \u00e8 situata alla confluenza dei fiumi Elk e Kanawha. Charleston \u00e8 la pi\u00f9 grande citt\u00e0 dello Stato; secondo una stima del 2005 la popolazione ammonta a persone e, considerando l'area metropolitana, si arriverebbe a abitanti (2004).\nLe prime attivit\u00e0 industriali di una certa importanza per l'economia di Charleston furono l'estrazione del sale e il primo pozzo di gas naturale. Pi\u00f9 tardi l'economia cittadina e della regione circostante ruot\u00f2 attorno all'estrazione del carbone.\nIl primo insediamento permanente fu Fort Lee, costruito nel 1788, e nel 1791 Daniel Boone fu membro dell'assemblea della contea di Kanawha.\nStoria.\nDopo la guerra di indipendenza i pionieri iniziarono a lasciare i loro vecchi insediamenti e molti migrarono nella parte occidentale della Virginia, all'epoca completamente selvaggia, iniziando a disboscarla e dissodarne il terreno.\nLa famiglia Bullitt si appropri\u00f2 nel 1774 di acri di terra alla foce del fiume Elk. Il terreno fu acquistato nel 1786 dal colonnello George Clendenin, comandante della compagnia dei Virginia Rangers, che nel 1788 costru\u00ec con i propri uomini il primo insediamento permanente, Fort Lee. Questa struttura occupava l'area che adesso \u00e8 l'incrocio di Brooks Street e Kanawha Boulevard. Gli storici locali hanno ipotizzato che il nome di Charleston derivi dal nome del padre del colonnello Clendenin, Charles. Dapprima chiamata Charles Town fu pi\u00f9 tardi abbreviata in Charleston per non confonderla con l'altra citt\u00e0 di Charles Town ancora oggi presente nell'attuale West Virginia.\nSei anni dopo, nel 1794, l'Assemblea Generale della Virginia costitu\u00ec ufficialmente Charleston, allora abitata da sole 35 persone in sette abitazioni, su un terreno di 40 acri.\nGeografia fisica.\nSecondo lo United States Census Bureau, la citt\u00e0 ha una superficie totale di , dei quali di territorio e di acque interne.\nSociet\u00e0.\nEvoluzione demografica.\nAl censimento del 2000 la popolazione ammontava a abitanti, passati a nel 2010."}
{"id": "451946", "revid": "290948", "url": "https://it.wikipedia.org/wiki?curid=451946", "title": "ATEX", "text": "ATEX, dalle parole francesi ATmosph\u00e8res\" ed EXplosives\" (in italiano: \"atmosfere esplosive\"), \u00e8 il nome convenzionale dato alla Direttiva 2014/34/UE dell'Unione europea per la regolamentazione di apparecchiature destinate all'impiego in zone a rischio di esplosione; la direttiva, chiamata anche \"ATEX 114\" o \"Direttiva ATEX per le apparecchiature\", si rivolge ai costruttori di attrezzature destinate all'impiego in aree con atmosfere potenzialmente esplosive e si manifesta con l'obbligo di certificazione di questi prodotti.\nTale direttiva \u00e8 strettamente correlata alla Direttiva 1999/92/CE per la sicurezza e la salute dei lavoratori in atmosfere esplosive; quest'ultima si applica negli ambienti a rischio di esplosione, dove impianti ed attrezzature certificate sono messe in esercizio ed \u00e8 quindi rivolta agli utilizzatori. Per differenziare questa direttiva dalla prima, la Direttiva 1999/92/CE \u00e8 chiamata anche \"Direttiva ATEX per i luoghi di lavoro\" o \"ATEX 137\".\nStoria.\nLa direttiva 2014/34/UE \u00e8 entrata in vigore il 30 marzo 2014 ed abroga la direttiva 1994/9/CE con effetto decorrente dal 20 aprile 2016.\nLe direttive ATEX, in analogia ad altre direttive comunitarie, sono state recepite da norme nazionali in ciascuno stato dell'Unione Europea. Ad esempio in Italia la direttiva 1994/9/CE ha avuto forza di legge con il decreto del Presidente della Repubblica del 23/03/1998 n. 126 (Regolamento recante norme per l'attuazione della direttiva 94/9/CE in materia di apparecchi e sistemi di protezione destinati ad essere utilizzati in atmosfera potenzialmente esplosiva).\nObbligatoriet\u00e0.\nLa direttiva 2014/34/UE impone la certificazione ATEX a tutti i prodotti commercializzati nell'Unione stessa, indipendentemente dal luogo di produzione e dalle normative in esso in vigore, se installati in luoghi a rischio di esplosione, con l'eccezione di:\nIl rispetto della normativa \u00e8 necessario per le macchine e per tutti gli equipaggiamenti industriali che si trovano ad operare e a lavorare nelle zone a rischio di innesco di esplosione (zona 1,2,21,22). \u00c8 per questo motivo che le macchine che operano in zone a rischio di esplosione sono trasformate in modo antideflagrante (\"Explosion Proof Protected\"). I principali produttori di carrelli, motori, veicoli di vario tipo devono provvedere a che tali macchine siano \"Ex protected\" in base alla zona gas/polveri (1,2,21,22) in cui le macchine andranno a lavorare.\nConcetti e definizioni.\nIn analogia ad altre direttive comunitarie, l'articolo 2 della Direttiva 2014/34/UE contiene definizioni necessarie per la corretta interpretazione della direttiva. Rispetto ad altre direttive sulla marcatura CE, in considerazione dell'oggetto della direttiva, alcune definizioni sono relative al rischio di esplosione; in particolare, sono definite:\nAltre norme e standard su atmosfere esplosive.\nIl termine \"ATEX\" \u00e8 utilizzato sia in riferimento alle due direttive citate, sia in riferimento alle cosiddette \"atmosfere esplosive\", che sono oggetto di norme e standard anche fuori dall'Unione Europea (utilizzando generalmente il termine \"atmosfere esplosive\", non \"ATEX\", che si utilizza in Europa), tra cui:"}
{"id": "451950", "revid": "1494380", "url": "https://it.wikipedia.org/wiki?curid=451950", "title": "Arthur Michael Ramsey", "text": "Studi\u00f2 alla Repton School (uno dei suoi insegnanti a Repton fu il suo predecessore, il 99\u00ba Arcivescovo di Canterbury Geoffrey Francis Fisher) e al Magdalene College di Cambridge, dove fu Presidente della Cambridge Union Society. Studi\u00f2 successivamente teologia presso il Cuddesdon Theological College.\nDopo la sua ordinazione nel 1928 fu destinato a diversi compiti di insegnamento. Fu un accademico teologo di grande importanza: nel 1940 fu nominato canonico della cattedrale di Durham e professore di teologia all'Universit\u00e0 di Durham; nel 1950 divenne regio professore di teologia a Cambridge. Nel 1952 fu consacrato vescovo di Durham e dal 1956 al 1961 fu Arcivescovo di York.\nNel giugno 1961 succedette a Geoffrey Francis Fisher alla cattedra di Arcivescovo di Canterbury. Fu membro del gruppo dell'Alta Chiesa (High-Church group), e ciononostante si impegn\u00f2 per accrescere l'autonomia della Chiesa Anglicana e fu attivo nel movimento ecumenico.\nDopo essersi ritirato come Arcivescovo, nel 1974 fu creato Pari della Camera dei Lords a vita, come Barone Ramsey di Canterbury, di Canterbury in Kent, rendendogli possibile rimanere nella Camera dei Lords dove aveva gi\u00e0 precedentemente seduto tra i Lords Spirituali. Gli succedette sulla cattedra Frederick Donald Coggan.\nTra i suoi lavori da studioso si possono elencare: \"Il Vangelo e la Chiesa cattolica\" (The Gospel and the Catholic Church 1931), \"La Resurrezione di Cristo\" (The Resurrection of Christ 1945), \"Introduzione alla fede cristiana\" (1961), \"Il prete cristiano oggi\" (1972), \"F. D. Maurice and the Conflict of Modern Theology\" (1951) e \"From Gore to Temple\" (1960).\nCome molti altri Arcivescovi di Canterbury del ventesimo secolo, Michael Ramsey presiedette un periodo di declino nella Chiesa Anglicana. Ciononostante fu amato e ampiamente rispettato nella chiesa, forse maggiormente che i suoi immediati predecessori o successori; ebbe la reputazione di essere compassionevole, di grande moralit\u00e0 e discreto.\nLa Ramsey House, una costruzione di alloggio del St Chad's College, nell'Universit\u00e0 di Durham \u00e8 battezzata cos\u00ec in onore di Micheal Ramsey.\nIl fratello maggiore di Michael Ramsey, Frank Plumpton Ramsey nato nel 1903, fu un rinomato matematico e filosofo."}
{"id": "451957", "revid": "228587", "url": "https://it.wikipedia.org/wiki?curid=451957", "title": "Monticelli (Teramo)", "text": "Il borgo di Monticelli \u00e8 una frazione del Comune di Teramo.\nStoria.\nEsisteva gi\u00e0 nel X secolo (come i paesi vicini), anche se con i vecchi nomi di \"Monticulo\" o \"Monticello\".\nLe fonti documentali testimoniano l'esistenza di un castello.\nTra l'XI e il XVI secolo esistevano anche un convento e altre due chiese dedicate a San Paolo e a San Giorgio ma non si conosce dove erano site.\nI documenti testimoniano anche lo svolgimento del mercato del sabato come attualmente viene fatto a Teramo.\nSi presume che il feudo di Monticello fosse un luogo di sosta per i venditori che dalla valle del Vibrata si trasferivano a Teramo per svolgere il loro commercio.\nNel 1062 Carbone di Solfio don\u00f2 al vescovo di Teramo, Pietro, la sua parte di castello di Monticello con i diritti sulla chiesa locale e con i terreni del Tricaglio.\nIn data 10 gennaio 1108, il vescovo di Teramo, Uberto, reclama il possedimento di alcune terre e del castello di Monticello nei confronti dei figli e nipoti di un tal Guidone.\nNel catalogo dei feudatari dei reali Normanni, si evince che Monticello e Nepezzano facevano parte del feudo della famiglia Melatino (i Melatino regnarono a Teramo fino al XV secolo). Citazioni del castello di Monticello e delle sue terre sono riportate in vari documenti del XIII secolo.\nIn data 30 aprile 1351 nel Diploma della regina Giovanna I e di suo marito Luigi D\u2019Angi\u00f2, si decreta che Monticello insieme con i borghi di Ponzano, Varano e Sant\u2019Eleuterio, fu acquistato e incorporato all'Universit\u00e0 (era questo il nome che anticamente indicava un territorio) di Teramo.\nQuindi dal secolo XII fino al XVI secolo, Monticello insieme con i borghi di Varano, Nepezzano, Ponzano e Colle Santa Maria costituirono il feudo di Monticello appartenente alla potente famiglia dei Melatino che in quel periodo governava la citt\u00e0 di Teramo.\nNel Diploma del 5 gennaio 1368 si cita anche Campora come possedimento incorporato all'Universit\u00e0 di Teramo.\nChiesa dell'Immacolata.\nIl monumento principale \u00e8 la chiesa di Santa Maria Immacolata. Fu costruita nel XVII secolo circa, e il campanile a vela \u00e8 datato 1921. Ha pipianta rettangolare a navata unica. La facciata a capanna ha portale semplice e un obl\u00f2 sull'architrave. Tre cuspidi adornano il vertice centrale e i due laterali della facciata."}
{"id": "451958", "revid": "54666", "url": "https://it.wikipedia.org/wiki?curid=451958", "title": "Giovanni Tzetze", "text": ""}
{"id": "451960", "revid": "339392", "url": "https://it.wikipedia.org/wiki?curid=451960", "title": "Weiestrass", "text": ""}
{"id": "451961", "revid": "438678", "url": "https://it.wikipedia.org/wiki?curid=451961", "title": "Shakespeare in Love", "text": "Shakespeare in Love \u00e8 un film del 1998 diretto da John Madden. Narra l'amore dello scrittore William Shakespeare nato durante la preparazione di \"Romeo e Giulietta\" per una nobildonna, Lady Viola.\nIl film \u00e8 stato insignito di molti premi, tra cui 3 BAFTA, 3 Golden Globe e 7 Oscar su 13 nomination.\nTrama.\nLondra, 1593. L'impresario Philip Henslowe \u00e8 braccato dal suo creditore Messer Fennyman, che lo minaccia di morte. Per salvarsi, gli promette una parte dei guadagni della nuova commedia di Shakespeare, \"Romeo e Ethel, la Figlia del Pirata\". Il problema \u00e8 che il giovane Will Shakespeare \u00e8 a corto di idee e non ha scritto una sola riga della futura pi\u00e8ce, e perci\u00f2 \u00e8 alla ricerca di una donna che lo ispiri. Intanto Viola De Lesseps, giovane figlia di ricchi borghesi, trascorre le notti a recitare i versi dello stesso Shakespeare, sognando di poter un giorno far parte di una compagnia di teatro, cosa allora vietata alle donne.\nFortunatamente Christopher Marlowe, il poeta pi\u00f9 famoso di Londra, d\u00e0 a Shakespeare una idea per la commedia. Alle audizioni per trovare un Romeo, dopo una desolante schiera di aspiranti che recitano gli stessi versi di Marlowe, un giovane sconosciuto, Thomas Kent, recita una parte da \"I due gentiluomini di Verona\" di Shakespeare, con tanto sentimento che lo stesso Shakespeare lo rincorre fino a villa De Lesseps per parlargli. Shakespeare non vuole lasciarsi sfuggire il promettente Romeo, Thomas Kent, che altri non \u00e8 che la stessa Viola in abiti maschili; nel frattempo la madre comunica a Viola che il padre l'ha promessa in sposa a Lord Wessex, un nobile alla ricerca di capitali per finanziare le piantagioni di tabacco in Virginia.\nAd un ballo a casa De Lesseps, Will vede Viola e tra i due \u00e8 amore a prima vista; se ne accorge anche Wessex; quando il nobile lo minaccia, Will, impaurito, si spaccia per Marlowe. Corre sotto il balcone di lei, ma i suoi intenti falliscono e, trovatosi in cima al balcone faccia a faccia con la balia, scappa inseguito dalle guardie. Il pensiero di lei non lo lascia un secondo e lo spinge a consegnare a Thomas Kent una lettera d'amore. Lei non rivela la sua vera identit\u00e0 per scoprire i sentimenti di Will e al contempo per cercare di fargli capire che, anche se lo ama, lei deve sposare Wessex. Ma un giorno Will viene a sapere da un barcaiolo che quel Kent che era con lui sulla barca altro non era che la stessa Viola. Con questa nuova ispirazione, la commedia comincia a prendere forma. Il problema sono gli attori davvero scadenti, ma per fortuna torna in citt\u00e0 Ned Alleyn con la Compagnia dell'Ammiraglio e tutto va per il meglio. Persino il rude Fennyman comincia ad appassionarsi al teatro e alla sua magia.\nUn giorno Will rincorre Viola fin nel palazzo, dove scoppia la passione e l'amore. I loro dialoghi diventano i versi della commedia, che pian piano comincia a diventare qualcosa di diverso e pi\u00f9 drammatico. Will non perde un attimo per stare con la sua amata, neanche quando lei deve andare all'udienza con la regina per avere il consenso per il matrimonio con Wessex. Anche se Will \u00e8 travestito da balia, la regina lo riconosce; intelligente, ma decisa a non ostacolarli, la regina capisce tutto e fa una scommessa con Wessex sulla possibilit\u00e0 di rappresentare il vero amore a teatro.\nCapitano per\u00f2 due incidenti: Marlowe viene ucciso in una rissa e Will si sente colpevole perch\u00e9 pensa che lo abbia fatto uccidere Wessex credendolo lui; Wessex, pensando morto l'innamorato di Viola, lo dice a lei che pensa sia morto Shakespeare. Chiariti gli equivoci, i due capiscono che il loro amore \u00e8 assolutamente vero, ma anche che \u00e8 impossibile stare insieme per la vita. Viola viene anche scoperta come donna e cacciata dal teatro, che viene chiuso dal severo Messer Tilney. Anche qui la fortuna aiuta Shakespeare: Richard Burbage, dopo una furibonda rissa con la Compagnia dell'Ammiraglio, decide comunque di cedere il suo teatro alla compagnia rivale.\nViola si sposa con Wessex, come volevano i genitori e lo stesso giorno Will si appresta a mettere in scena l'opera completata, ora diventata la tragedia \"Romeo e Giulietta\", recitando lui stesso il ruolo di Romeo. Ma all'uscita dalla chiesa Viola vede la locandina della tragedia e scappa a vederla. Purtroppo l'attore che interpreta Giulietta \u00e8 impossibilitato a recitare e tutto sembra precipitare. Tra il pubblico, Viola lo viene a sapere e si offre di recitare la parte. La tragedia ottiene un successo trionfale, ma ancora una volta Viola viene scoperta e tutti stanno per finire in prigione. A salvarli \u00e8 la regina stessa, che ha assistito in incognito alla rappresentazione, asserendo che Viola \u00e8 un uomo; colpita dalla bellezza dell'opera, invita Shakespeare a scrivere per lei; Viola suggerisce cos\u00ec a Will una nuova storia, \"La dodicesima notte\", che ancora una volta \u00e8 la \"loro\" storia: una donna che recita per amore una parte da uomo.\nIl matrimonio di Viola per\u00f2 non pu\u00f2 essere annullato e Viola deve partire per la Virginia con Wessex. Il suo amore con Will \u00e8 potuto solo essere \"una stagione rubata\". Ma il pensiero di lei sar\u00e0 la sua ispirazione per sempre.\nRiprese.\nIl film \u00e8 stato girato in parte a Broughton Castle, tra il 2 marzo e il 10 giugno 1998.\nAccoglienza.\nJudi Dench ha vinto numerosi premi per la sua interpretazione della regina Elisabetta I: curiosamente l'attrice nel precedente film di John Madden, \"La mia regina\" (1997), aveva ricevuto grande successo (compresa una nomination all'Oscar) anche nel ruolo di un'altra monarca del Regno Unito, la Regina Vittoria.\nIncassi.\nIl budget \u00e8 stato di 25 milioni di dollari e solo negli Usa, la pellicola ha incassato oltre 100 milioni di dollari.\nIn Italia si classific\u00f2 al 2\u00ba posto tra i primi 100 film di maggior incasso della stagione cinematografica 1998-99.\nRiconoscimenti.\nNel 1999 il British Film Institute l'ha inserito al 49\u00ba posto della lista dei migliori cento film britannici del XX secolo."}
{"id": "451962", "revid": "287204", "url": "https://it.wikipedia.org/wiki?curid=451962", "title": "Drusa (mineralogia)", "text": "La drusa in mineralogia \u00e8 un'aggregazione di cristalli impiantati per un'estremit\u00e0 su una matrice rocciosa e liberi di accrescersi all'estremit\u00e0 opposta, contrariamente ai geodi i quali consistono in cavit\u00e0 con i cristalli che, impiantati sulle pareti, si accrescono verso l'interno.\nI minerali comuni che si presentano frequentemente sotto forma di druse sono la pirite, il quarzo, l'ortoclasio e la fluorite."}
{"id": "451963", "revid": "2194936", "url": "https://it.wikipedia.org/wiki?curid=451963", "title": "Maurizio Saia", "text": "Carriera politica.\nA 14 anni si iscrive al Fronte della Giovent\u00f9 di Padova, l'organizzazione giovanile del Movimento Sociale Italiano, che dopo pochi mesi subisce il primo attentato delle Brigate Rosse con l'assassinio di Giuseppe Mazzola e Graziano Giralucci. Diventa fiduciario del Fronte per l'Istituto Vescovile \"Barbarigo\" dove frequenta il liceo scientifico. A 16 anni si iscrive al MSI-DN.\nDopo la maturit\u00e0 si iscrive alla facolt\u00e0 di giurisprudenza, sempre a Padova, e poco dopo diventa Presidente del FUAN, l'organizzazione universitaria del Movimento Sociale, per quell'ateneo. Si trasferisce all'Universit\u00e0 di Bologna, dove si laurea; diviene poi promotore di servizi finanziari.\nNel 1980 diventa per la prima volta Consigliere Comunale ad Abano Terme.\nNei primi anni Ottanta collabora con la rivista \"Linea\", diretta da Pino Rauti, con l'inserto \"Linea Nordest\". Aderisce in due Congressi del MSI alle tesi politiche di Pino Rauti (\"Linea Futura\" e \"Spazio Nuovo\") di cui, nel XIII Congresso del MSI (Roma, 1982), \u00e8 eletto unico delegato per il Nordest. Al XIV Congresso del MSI (Roma, 1984) si avvicina al pensiero di Beppe Niccolai e contribuisce a fondare anche a Padova il Circolo (vicino alla Nuova Destra di Marco Tarchi)\"La Radice del Tempo\" e il Circolo \"Ernst J\u00fcnger\" di cui \u00e8 Presidente.\nAl XV Congresso del MSI di Sorrento aderisce alla componente di Mimmo Mennitti (Proposta Italia), sostenendo la candidatura a segretario di Pino Rauti. In quegli anni collabora con la rivista\"Propost\" diretta da Mennitti e successivamente con \"L'Italia Settimanale\" diretta da Marcello Veneziani.\nDal 1985 al 1995 \u00e8 eletto due volte consigliere di quartiere per il MSI. Fino allo scioglimento del MSI, nel 1994, \u00e8 per 15 anni dirigente provinciale a Padova, componente del comitato centrale e dal 1990 della Direzione Nazionale, sempre del MSI. Nel 1993 \u00e8 tra i trenta fondatori dei circoli promotori di Alleanza Nazionale, di cui sar\u00e0 il primo coordinatore regionale del Veneto. Dal Congresso di Fiuggi del 1995 \u00e8, fino allo scioglimento, componente della direzione nazionale di AN. \u00c8 stato commissario provinciale della federazione di AN di Padova, successivamente eletto presidente provinciale. Nel 1994 si candida al Parlamento Europeo per AN.\nNel 1995 viene eletto per la prima volta consigliere comunale di Padova, il pi\u00f9 votato di tutto il consiglio, ed \u00e8 capogruppo per 5 anni di AN.\nNel 1996 si candida alla Camera dei deputati nel collegio di Cittadella: sostenuto dal centrodestra, ottiene il 31% dei voti e viene sconfitto dal rappresentante della Lega Nord, Flavio Rodeghiero. Nel 1998 viene scelto da AN come osservatore italiano per studiare le politiche sulla sicurezza attuate dal sindaco Rudolph Giuliani, nella citt\u00e0 di New York.\nNel 1999 \u00e8 rieletto ancora col maggior numero di preferenze di tutto il consiglio comunale di Padova e viene nominato assessore della giunta Destro con le deleghe a sicurezza e polizia locale, commercio, tributi, problematiche del lavoro.\nNel 2001 \u00e8 eletto deputato per AN per il collegio XIV di Padova e col 44% di preferenze e 37.752 voti, batte il candidato dell'Ulivo Andrea Colasio.\nNel 2004 \u00e8 rieletto consigliere comunale a Padova per AN ed \u00e8 ancora capogruppo. Nel 2006 \u00e8 eletto senatore per AN, nel 2008 \u00e8 eletto senatore in quota AN nel partito chiamato Il Popolo della Libert\u00e0.\nNel 2010 lascia il gruppo del PdL, partecipando alla costituzione al senato del gruppo di Futuro e Libert\u00e0, aderendo al progetto di Gianfranco Fini e divenendo coordinatore regionale per il Veneto. Entra in crisi col Partito dopo il congresso di Bastia Umbra, quando FLI esce non solo dal governo ma anche dalla maggioranza di centrodestra, ed esce da FLI al congresso di Milano nel febbraio 2011.\nA partire da quel momento continua la sua attivit\u00e0 politica al di fuori dei partiti, fondando l'associazione \"Rifare Padova\", che sostiene la sua candidatura a sindaco di Padova per le elezioni del 25 maggio 2014, insieme ad una coalizione composta da Nuovo Centrodestra, dalla Liga Veneta Repubblica, da una nutrita serie di associazioni e liste civiche e dalla maggioranza dei consiglieri comunali ex PDL ed ex FI. Ottiene poco pi\u00f9 del 10% dei voti. Nel turno di ballottaggio sostiene il futuro sindaco Massimo Bitonci e all'indomani della vittoria viene nominato Assessore alla Sicurezza.\nNel 2016 entra in conflitto con Bitonci ed esce dalla Giunta. Successivamente il sindaco viene sfiduciato dal consiglio comunale, e in vista di nuove elezioni Saia si allea col centrosinistra di Sergio Giordani. Crea la lista \"Area Civica\" (vicina ad Alternativa Popolare) che otterr\u00e0 il 3,2%, eleggendo un consigliere comunale."}
{"id": "451965", "revid": "124813732", "url": "https://it.wikipedia.org/wiki?curid=451965", "title": "Olympia (Washington)", "text": "Olympia \u00e8 un comune (\"city\") degli Stati Uniti d'America e capoluogo della contea di Thurston, ed \u00e8 la capitale dello Stato di Washington. La popolazione era di persone al censimento del 2018. Gli abitanti di Olympia vengono chiamati \"Olympian\". La citt\u00e0 confina con Lacey ad est e Tumwater a sud. Olympia \u00e8 un importante centro culturale della regione dello stretto di Puget. Olympia si trova 60 miglia () a sud-ovest di Seattle, la pi\u00f9 grande citt\u00e0 dello Stato di Washington, e rientra nei confini dell'area statistica combinata di Seattle.\nGeografia fisica.\nOlympia \u00e8 situata a (47.042418, \u2212122.893077).\nSecondo lo United States Census Bureau, la citt\u00e0 ha una superficie totale di , dei quali di territorio e di acque interne (il 9,77% del totale).\nLa citt\u00e0 di Olympia \u00e8 situata sul margine meridionale dello stretto di Puget, sull'insenatura di Budd. L'estuario del fiume Deschutes fu chiuso da una diga nel 1951 per creare il lago Capitol.\nStoria.\nIl sito di Olympia \u00e8 stato per migliaia di anni sede di popoli di lingua Lushootseed, tra i quali le trib\u00f9 Squaxin, Nisqually, Puyallup, Chehalis, Suquamish e Duwamish. Questi popoli hanno sempre vissuto soprattutto di pesca dei salmoni, che entrano nel Puget Sound per risalire i corsi d'acqua e andare a deporre le uova, e di raccolta dei molluschi e dei crostacei che popolano le zone di marea.\nIntorno al 1830 la Compagnia della Baia di Hudson costru\u00ec una stazione commerciale nelle vicinanze del Sequalitchew Creek (l'attuale citt\u00e0 di Dupont). Intorno al 1840 i missionari cattolici costruirono una missione e una scuola a Priest Point nei pressi del sito dell'odierna Olympia per la conversione degli indigeni.\nNegli stessi anni iniziarono ad arrivare i coloni statunitensi, attratti dal potenziale idroelettrico delle cascate Tumwater Falls e costruirono un insediamento al quale dettero il nome di New Market (l'attuale citt\u00e0 di Tumwater), il primo insediamento moderno a nord del fiume Columbia.\nIl terreno sul quale fu poi costruito il centro cittadino di Olympia, fu acquisito da Edmund Sylvester e Levi Smith, ma Sylvester mor\u00ec nel 1848 lasciando Levi Smith unico proprietario del terreno sul quale costru\u00ec la citt\u00e0 di Olympia. Finch\u00e9 i viaggi via mare rimasero pi\u00f9 facili da affrontare rispetto a quelli via terra, la posizione di Olympia sulla principale rotta nord-sud della regione ne fece il centro di commercio principale della zona. Olympia fu anche il capolinea settentrionale del Cowlitz Portage, la via di terra tra il fiume Cowlitz e il Puget Sound.\nUna campagna d'opinione promossa dai coloni port\u00f2 il Congresso a costituire il Territorio del Washington, separandolo dall'Oregon; il suo primo governatore fu Isaac I. Stevens. Arrivato a Olympia nel 1853 Stevens dichiar\u00f2 la citt\u00e0 capitale territoriale. Olympia fu incorporata il 28 gennaio 1859.\nNel 1873 la ferrovia della Northern Pacific Railway oltrepass\u00f2 Olympia scegliendo Tacoma come suo capolinea sulla costa occidentale. Colpiti da quello che considerarono un affronto, gli abitanti di Olympia costruirono da soli un proprio troncone ferroviario per connettersi alla linea principale, nella localit\u00e0 di Tenino. Il troncone fu terminato nel 1878 e fino al 1891 fu l'unica linea ferroviaria di Olympia.\nQuando il Washington ottenne l'elevazione a Stato nel 1889, Olympia continu\u00f2 ad esserne la capitale. La costruzione dell'attuale Campidoglio statale inizi\u00f2 nel 1912 e termin\u00f2 nel 1928.\nA parte il suo ruolo come sede del governo statale, Olympia fu una tipica citt\u00e0 del nordovest della costa del Pacifico. All'inizio l'economia si bas\u00f2 principalmente su boscaioli e ostricari, poi all'inizio del XX secolo si aggiunsero le segherie, l'industria conserviera e altre attivit\u00e0 industriali. Olympia costitu\u00ec anche il centro di imbarco delle merci prodotte dalla regione circostante, come arenaria, carbone e prodotti agricoli.\nDopo la prima guerra mondiale gli immigrati dalla Scandinavia fondarono due cooperative per la fabbricazione del legno compensato. Un altro impulso all'economia venne durante la prima e la seconda guerra mondiale dall'industria di guerra e dalla cantieristica navale che attrasse nella zona un gran numero di lavoratori.\nNel 1949 un forte terremoto danneggi\u00f2 irreparabilmente molti edifici storici di Olympia e dovettero perci\u00f2 essere abbattuti, mentre altri persero la facciata ottocentesca di legno e vetro; di conseguenza il centro cittadino ha lo stile architettonico anni cinquanta. Nel 2001 Olympia fu colpita da un altro forte terremoto (chiamato \"Nisqually earthquake\"), di magnitudo 6,8 e con epicentro molto vicino alla citt\u00e0, circa 15 miglia a nordest. Ancora una volta furono danneggiati soprattutto gli edifici pi\u00f9 vecchi, ma anche qualche strada.\nNegli anni settanta la crisi industriale invest\u00ec anche la citt\u00e0 di Olympia, mentre i negozianti del centro cittadino si trovarono in forte competizione con i nuovi centri commerciali, quando i vecchi grandi magazzini che una volta si trovavano in centro traslocarono in periferia.\nNel 1967 il Congresso dello Stato approv\u00f2 la creazione dell'Evergreen State College vicino a Olympia, soprattutto grazie agli sforzi del governatore repubblicano Daniel J. Evans, che ne fu il primo presidente fino al 1983, quando divenne senatore degli Stati Uniti. La presenza del college fece di Olympia un punto d'aggregazione per artisti e musicisti, specialmente del genere punk.\nOlympia ospita annualmente la maggior celebrazione della Giornata della Terra in tutto lo Stato, la Processione delle Specie, una parata artistica cittadina. Olympia \u00e8 nota anche per il suo mercato agricolo, il secondo pi\u00f9 grande nel Washington, e per il Washington Center for the Performing Arts.\nSociet\u00e0.\nEvoluzione demografica.\nSecondo il censimento del 2018, c'erano persone.\nEtnie e minoranze straniere.\nSecondo il censimento del 2010, la composizione etnica della citt\u00e0 era formata dall'83,7% di bianchi, il 2,0% di afroamericani, l'1,1% di nativi americani, il 6,0% di asiatici, lo 0,4% di oceaniani, l'1,8% di altre etnie, e il 5,0% di due o pi\u00f9 etnie. Ispanici o latinos di qualunque razza erano il 6,3% della popolazione."}
{"id": "451967", "revid": "767487", "url": "https://it.wikipedia.org/wiki?curid=451967", "title": "Domine", "text": "I Domine sono un gruppo musicale heavy metal italiano fondato nel 1983 dai fratelli Enrico e Riccardo Paoli a Piombino\nIl gruppo \u00e8 divenuto noto al pubblico in seguito all'uscita del primo album \"Champion Eternal\" del 1997.\nSono stati collegati al filone degli scrittori Heroic Fantasy e Sword &amp; Sorcery, come Michael Moorcock e Robert E. Howard, per via dei testi che trattano di Elric di Melnibon\u00e9 e Conan il barbaro.\nBiografia.\nLa band viene fondata nel 1983 dai fratelli Paoli (Enrico e Riccardo) a Piombino e dal 1986 cominciano a produrre i primi \"demo\" su cassette. Produssero quattro demo, ottenendo un gran numero di recensioni ed interviste su fanzine e riviste di tutto il mondo. Stabilitisi a Firenze, con una nuova formazione, registrarono il loro primo album Champion Eternal nel 1997. Dopo la pubblicazione di tale album, molte riviste paragonarono la band ad altre come Manowar, Queensr\u00ffche, Warlord, Omen, Helstar, Candlemass e Iron Maiden. Il gruppo fu annoverato fra le migliori band italiane e le migliori band esordienti in tutte le riviste metal italiane, ed ottenne inoltre il terzo posto nel sondaggio rivolto ai lettori della rivista Greek Metal Hammer per le nuove band (superata solo da Hammerfall e Rhapsody of Fire).\nI Domine si esibirono in molte apparizioni dal vivo, fra le quali vanno ricordate le esibizioni al Gods of Metal, Heineken Jammin' Festival, Wacken Open Air e quelle come band di supporto a gruppi del calibro di Judas Priest e Dream Theater.\nCol loro primo album, i Domine hanno stabilito il loro stile personale con canzoni epic metal quali \"\"Stormbringer (The Black Sword\")\" e \"\"Army of The Dead\", e brani puramente power, \"The Mass Of Chaos\" e \"The Midnight Meat Train\", ma creando inoltre canzoni dalla struttura complessa come la \"title track\" \"The Eternal Champion\"\", lunga 12 minuti e divisa in sette parti.\nCi\u00f2 che rende particolari i Domine \u00e8 la passione per i romanzi di Michael Moorcock, in particolare la saga di Elric di Melnibon\u00e9, anche se stanno diversificando la loro produzione lirica con brani ispirati a Conan il barbaro di Robert E. Howard e ad altri temi fantastici e letterari."}
{"id": "451968", "revid": "54253", "url": "https://it.wikipedia.org/wiki?curid=451968", "title": "Metodo Bates", "text": "Il metodo Bates \u00e8 un metodo di medicina alternativa elaborato da William Horatio Bates nel 1919, nel libro autoprodotto \"The Cure of Imperfect Sight by Treatment Without Glasses\".\nLe teorie di Bates sono prive del supporto di studi scientifici e sono state tacciate di andar contro tutti i pi\u00f9 evidenti principi dell'anatomia oculare, gi\u00e0 ben noti all'epoca in cui Bates pubblic\u00f2 il suo libro. A causa di questo e della mancanza di benefici scientificamente accertati nell'uso della tecnica proposta, Bates fu espulso dalla American Optometric Association.\nIl metodo.\nIl metodo si prefigge di curare difetti visivi considerati insolubili (miopia, ipermetropia, presbiopia, astigmatismo) mediante tecniche ed esercizi. Il metodo di Bates ritiene inutile, o addirittura dannoso, l'uso di occhiali o interventi chirurgici per la soluzione dei problemi visivi perch\u00e9 ogni persona che comincia a usare gli occhiali incorrerebbe inesorabilmente in un peggioramento della visione.\nNel suo libro Bates afferma di aver dimostrato che l'accomodazione deriva dalla contrazione dei muscoli estrinseci oculari obliqui, muscoli striati e quindi volontari. Afferma inoltre di aver ritentato l'esperimento di Hermann von Helmholtz e che dalle proprie fotografie dell'immagine riflessa sul fronte del cristallino non risulterebbero variazioni in dimensione e forma durante l'accomodazione.\nAl contempo le immagini riflesse sulla cornea e sulla sclera confermerebbero la sua teoria (secondo Bates l'immagine riflessa sulla cornea e sul fronte della sclera si rimpicciolisce con l'accomodazione mentre sul lato della sclera avviene il contrario).\nSecondo questi presupposti, i difetti visivi sarebbero generati dallo \"sforzo per vedere meglio\". A parere di Bates, chi si sforza di vedere al punto prossimo generer\u00e0 ipermetropia. Chi invece si sforza di vedere da lontano diventerebbe miope. Nel momento in cui una persona non si sforza pi\u00f9 di vedere meglio avr\u00e0 una vista perfetta. Il fatto che la vista imperfetta sia un qualcosa di perenne per gli affetti da vista difettosa sarebbe dovuto, secondo Bates, ad uno sforzo continuo causato da \"cattive abitudini di pensiero\". Perci\u00f2 secondo il medico il recupero della vista dovrebbe passare attraverso un metodo per ottenere il cosiddetto \"rilassamento mentale\". Il metodo dovrebbe riproporsi inoltre di curare cataratte incipienti, glaucomi e cefalee di varia natura anch'esse patologie causate, a parere di Bates, dallo \"sforzo mentale\".\nTra le tecniche utilizzate nel metodo Bates si riportano in ordine:\nLe critiche.\nNessun lavoro scientifico dimostra l'efficacia del metodo Bates nel curare i disturbi visivi; al contrario, \u00e8 stata studiata l'efficacia del condizionamento psicologico nel miglioramento apparente della vista, una sorta di effetto placebo visivo, che spiegherebbe come il convincimento di aver seguito un metodo efficace porterebbe a credere di vedere meglio senza aver avuto alcun reale miglioramento visivo.\nIl metodo Bates non rispetta alcuna delle caratteristiche anatomiche e fisiologiche dell'occhio: ad esempio, il controllo del processo accomodativo che Bates sostiene di poter esercitare non \u00e8 fisiologicamente possibile, dato che questo \u00e8 regolato dal sistema nervoso autonomo, il quale non risponde a comandi volontari.\nAl contrario di molti altri metodi di medicina alternativa, il metodo Bates non suggerisce tecniche in grado di danneggiare il sistema visivo, eccezion fatta per il \"sunning\" che potrebbe causare, anche alla prima esposizione, una cecit\u00e0 permanente. Il paziente con problemi di vista, comunque, potrebbe incorrere in un danno anche grave dal mancato utilizzo di occhiali, assolutamente sconsigliati dal metodo Bates; questa scelta potrebbe comportare un peggioramento delle condizioni visive, oltre a un potenziale corredo di sintomi di contorno (come la cefalea) e all'aumentato pericolo di incorrere in infortuni gravi.\nOculisti e oftalmologi che hanno conosciuto il metodo Bates rimangono scettici e molto critici. Nel suo libro \"Fads and Fallacies in the Name of Science\", Martin Gardner definisce il lavoro di Bates come un \"\"fantastico compendio di casi risolti incredibilmente esagerati, conclusioni infondate e ignoranza della stessa anatomia\".\""}
{"id": "451980", "revid": "1305772", "url": "https://it.wikipedia.org/wiki?curid=451980", "title": "Divine Intervention", "text": "Divine Intervention \u00e8 il sesto album in studio del gruppo musicale statunitense Slayer, pubblicato il 27 settembre 1994 per la American Recordings.\nDescrizione.\nPrima pubblicazione del gruppo insieme al batterista Paul Bostaph, l'album si compone di dieci brani, tra cui il singolo \"Serenity in Murder\", estratto come tale nel corso del 1995.\nSul libretto dell'album viene riportato Slayer come l'acronimo di \u00abSatan Laughs As You Eternally Rot\u00bb, sebbene il frontman Tom Araya sment\u00ec che il nome del gruppo derivasse da ci\u00f2, affermando che esso venne scelto perch\u00e9 \u00e8 straordinario e facile da cantare."}
{"id": "451981", "revid": "1437722", "url": "https://it.wikipedia.org/wiki?curid=451981", "title": "Rewind (album Vasco Rossi)", "text": "Rewind \u00e8 un album live del cantautore italiano Vasco Rossi uscito il 22 aprile . \u00c8 stato registrato in occasione del concerto tenuto da Vasco all'Heineken Jammin' Festival il 20 giugno del 1998 all'autodromo di Imola. Buona parte delle tracce sono state riproposte nel video omonimo \"Rewind\"."}
{"id": "451988", "revid": "767487", "url": "https://it.wikipedia.org/wiki?curid=451988", "title": "Cella radio", "text": "Una cella radio, nelle telecomunicazioni, \u00e8 l'elemento unitario di una rete radio cellulare usata per la telefonia mobile cellulare (GSM/UMTS).\nLa copertura radio di una cella \u00e8 garantita da particolari antenne che, a seconda della tecnologia di rete mobile utilizzata, vengono chiamate BTS (per il GSM) o Node-B (per l'UMTS).\nLe singole celle sono collegate agli altri network element della rete cellulare tramite specifici cavi o ponti radio, talvolta anche satellitari. \nTipi di cella.\nEsistono vari tipi di cella, a seconda del numero di frequenze utilizzate e della loro copertura all'interno della cella stessa.\nIn base all'estensione.\nLe celle radio possono essere suddivise anche in base alla lunghezza del loro raggio di copertura variando il fattore di riuso di frequenza in funzione della densit\u00e0 di utenti da servire. Cos\u00ec, con particolare riferimento all'architettura GSM, si hanno: \nSono di dimensioni e, dunque portata, via via decrescente, ma anche potenza elettromagnetica necessaria inferiore, oltre che capacit\u00e0 di servizio superiore."}
{"id": "451989", "revid": "47767", "url": "https://it.wikipedia.org/wiki?curid=451989", "title": "Zita", "text": "Origine e diffusione.\nDal soprannome o nome toscano \"Zita\", che, tratto da una variante del termine \"cita\" o \"citta\", significa letteralmente \"bambina\", \"fanciulla\", sebbene alcune fonti gli attribuiscano origini persiane e il significato \"pura\" o \"vergine\" (che pu\u00f2 comunque essere attribuito in senso lato al nome anche nel primo caso). \u00c8 dunque analogo, dal punto di vista semantico, ai prenomi Cora, Corinna, Morwenna, Talitha e Colleen.\nAltre fonti lo collegano al termine \"zitze\" della lingua alto-tedesca media, dal significato di \"mammella\", confluito poi in \"bambina\". Da notare il collegamento con la parola italiana \"zizza\".\nDal greco \u03b6\u03b5\u03c5\u03ba\u03c4\u03cc\u03c2 (aggiogato, legato, derivante da \u03b6\u03b5\u03cd\u03b3\u03bd\u03c5\u03bc\u03b9, divenuto *\u03b6\u03b5\u03c5\u03b3-\u03c4\u03cc\u03c2 e solo successivamente \u03b6\u03b5\u03c5\u03ba-\u03c4\u03cc\u03c2), il termine \"cita\" o \"zita\" ha assunto diversi significati nel corso del tempo, tutti legati, in maniera pi\u00f9 o meno figurata, a quello originale di \"bambina\", \"ragazzina\": in particolar modo, si pensi al vezzeggiativo di questo termine, ovvero \"zitella\", dal significato di \"donna nubile\". In siciliano, in pugliese, in lucano, in calabrese ed in molisano \"zita\" e \"zito\" significano rispettivamente \"fidanzata\" e \"fidanzato\": anche qui si tratta di un'estensione del significato originale di questi termini, che effettivamente presentano diverse accezioni nella lingua italiana.\nVa notato che, in ungherese, \"Zita\" costituisce un ipocoristico di Felicita.\nOnomastico.\nL'onomastico si festeggia il 27 aprile in onore di santa Zita, vergine di Lucca, patrona di domestiche, casalinghe e fornai."}
{"id": "451992", "revid": "58196", "url": "https://it.wikipedia.org/wiki?curid=451992", "title": "Patripassianismo", "text": ""}
{"id": "451997", "revid": "9", "url": "https://it.wikipedia.org/wiki?curid=451997", "title": "Armi atomiche", "text": ""}
{"id": "452004", "revid": "767487", "url": "https://it.wikipedia.org/wiki?curid=452004", "title": "Repton School", "text": "La Repton School (/\u02c8r\u025bptn sku\u02d0l/), fondata nel 1557, \u00e8 una scuola privata nel villaggio di Repton, nel Derbyshire, Inghilterra. Alcune delle rovine delle pi\u00f9 antiche costruzioni datano al VI secolo.\nSport.\nNonostante la Repton School partecipi a competizioni in molteplici sport tipici per una scuola pubblica inglese di media misura (calcio, rugby, atletica) negli ultimi anni Repton ha eccelso nell'hockey e nel tennis.\nSistema di alloggio.\nSimilmente a molte scuole pubbliche britanniche, Repton \u00e8 suddivisa in varie houses (case) dentro le quali sono alloggiati gli studenti. Repton ha 10 case di questo tipo (6 per ragazzi e 4 per ragazze) ospitando circa 60 studenti in ognuna. Le case per i ragazzi sono The Cross, Latham House, New House, The Orchard, Priory House e School House. Per le ragazze sono destinate The Abbey, Field House, The Garden and The Mitre.\nRepton a Dubai.\nIl 24 gennaio 2006 fu annunciato che la Repton School creer\u00e0 filiali internazionali con il lancio di un nuovo collegio a Dubai, un'iniziativa del Consiglio per l'Educazione di Dubai (Dubai Education Council - DEC). La scuola inizier\u00e0 ammettendo studenti al pi\u00f9 presto nel settembre 2007 e come collegio sar\u00e0 il primo nel suo genere."}
{"id": "452011", "revid": "22995", "url": "https://it.wikipedia.org/wiki?curid=452011", "title": "Glagolitica", "text": ""}
{"id": "452013", "revid": "121613813", "url": "https://it.wikipedia.org/wiki?curid=452013", "title": "Proairesi", "text": "La proairesi \u00e8 un concetto filosofico che ha un rilievo centrale nella filosofia di Aristotele e in quella di Epitteto.\nBreve cenno storico.\nIl sostantivo greco \u03c0\u03c1\u03bf\u03b1\u03af\u03c1\u03b5\u03c3\u03b9\u03c2 (proha\u00edresis) e i suoi derivati sono poco attestati prima della met\u00e0 del IV secolo a.C., e anche nella seconda met\u00e0 di tale secolo sono usati raramente dagli autori greci.\nIl termine non compare negli scritti di Lisia (450-380 a.C.) n\u00e9 in quelli di Andocide (440-390 a.C.), ed \u00e8 usato soltanto quattro volte da Isocrate (436-338 a.C.). Senofonte (430-354 a.C.) non lo utilizza mai; Platone (429-348 a.C.) lo impiega una volta soltanto, mentre esso non compare in nessun testo di Iseo (415-344 a.C.). Licurgo (396-325 a.C.) lo usa due volte; Iperide (390-322 a.C.) ed Eschine (390-315 a.C.) entrambi tre volte; Demostene (385-322 a.C.) alcune decine di volte, ma di nuovo non compare in alcun testo di Dinarco (361-291 a.C.).\nIn tutti gli autori citati, il termine \"proha\u00edresis\" esprime sempre l'\"interesse personale\", l'\"intenzionalit\u00e0\", il \"deliberato proposito\", la \"premeditazione\" delle azioni di un soggetto.\nAristotele e la \"proairesi\".\nAristotele \u00e8 il primo filosofo ad avere introdotto la proairesi nel linguaggio filosofico. Il termine e i suoi derivati compaiono almeno 105 volte nell'\"Etica Nicomachea\", 94 volte nell'\"Etica Eudemia\" e 50 volte nei \"Magna Moralia\".\nL'uso aristotelico \u00e8 di difficile comprensione e ha sempre lasciato intorno a s\u00e9 molta incertezza, poich\u00e9 si presenta con una molteplicit\u00e0 di determinazioni polivalenti e in parte contraddittorie. Lo Stagirita, definisce la \"proha\u00edresis\" come:\nMa parrebbe potersi intendere la \"proha\u00edresis\" aristotelica anche come \"processo che porta al raggiungimento di un fine\" oppure come \"il piano iniziale del processo che porta al raggiungimento di un fine\".\nAristotele, crede che l'uomo pu\u00f2 agire tanto in accordo con la propria proairesi (\"kat\u00e0 proha\u00edresin\") quanto in contrasto con la propria proairesi (\"par\u00e0 proha\u00edresin\").\nEpitteto e la \"proairesi\".\nEpitteto invece \u00e8 chiarissimo nel suo uso del termine proairesi al quale da piena legittimit\u00e0 filosofica. La proairesi nella filosofia di Epitteto \u00e8 la facolt\u00e0 razionale il cui possesso differenzia l'uomo da tutte le altre creature viventi.\nLa proairesi \u00e8 definita da Epitteto:\nManifestazione.\nLa proairesi \u00e8 pienamente all'opera quando l'uomo usa:\nApplicazione.\nEpitteto mostra che la proairesi umana \u00e8 strutturalmente operante attraverso due 'giudizi di giudizi' o 'supergiudizi' che si possono chiamare diairesi e controdiairesi.\nLa diairesi \u00e8 il supergiudizio capace di distinguere ci\u00f2 che \u00e8 in nostro esclusivo potere (\"le cose proairetiche\") e ci\u00f2 che non lo \u00e8 (\"le cose aproairetiche\").\nLa controdiairesi \u00e8 il supergiudizio opposto, il quale invece decreta \"proairetico\" ci\u00f2 che \u00e8 \"aproairetico\", e dunque essere in nostro esclusivo potere ci\u00f2 che non \u00e8 in nostro esclusivo potere; oppure essere \"aproairetico\" ci\u00f2 che invece \u00e8 \"proairetico\", dunque non essere in nostro esclusivo potere ci\u00f2 che invece \u00e8 in nostro esclusivo potere.\nNe consegue che per Epitteto la proairesi umana pu\u00f2 atteggiarsi in due modi diversi: diaireticamente oppure controdiaireticamente. E siccome l'uomo \u00e8 la sua proairesi ecco che, a differenza di Aristotele, per Epitteto comunque l'uomo agisca egli non pu\u00f2 mai agire in contrasto con la propria proairesi (\"par\u00e0 proha\u00edresin\").\nPer riassumere, la comprensione che la proairesi ha del proprio uso delle rappresentazioni le lascia aperti due possibili atteggiamenti:"}
{"id": "452014", "revid": "58068", "url": "https://it.wikipedia.org/wiki?curid=452014", "title": "Scrittura glagolitica", "text": ""}
{"id": "452015", "revid": "107476430", "url": "https://it.wikipedia.org/wiki?curid=452015", "title": "Associazione nazionale piloti aviazione commerciale", "text": "L'Associazione nazionale piloti aviazione commerciale (ANPAC), fondata il 4 dicembre 1952, \u00e8 l'associazione professionale dei piloti commerciali italiani e, per numero di iscritti, il loro principale sindacato.\nRiconosciuta a livello internazionale \u00e8 membro attivo dell'International Federation of Air Line Pilots' Associations (IFALPA), associazione che riunisce oltre 100.000 piloti in tutto il mondo, e dell'European Cockpit Association (ECA) 38.000 piloti di tutta Europa.\nNel corso degli anni ha sempre rappresentato il sindacato e l\u2019associazione professionale di riferimento per tutti i Piloti, le Aziende, gli Enti e le Istituzioni del trasporto aereo italiano.\nNel 2012 a seguito degli accordi di unificazione tra l'associazione professionale UNIONE PLIOTI e la IPA (CGIL) \u00e8 stata costituita ANPAC (Associazione Professionale Piloti Aviazione Commerciale) e nel 2014 si \u00e8 fusa con AVIA, l\u2019associazione sindacale maggiormente rappresentativa degli assistenti di volo italiani. Da quella data ANPAC diventa Associazione Nazionale Professionale Aviazione Civile.\nLa nuova associazione dei piloti e degli assistenti di volo operanti in Italia \u00e8 la pi\u00f9 grande associazione professionale del trasporto aereo nazionale, supera la storica debolezza negoziale dovuta alla frammentazione della rappresentanza e si pone per il futuro come naturale interlocutore, per aziende, istituzioni e sindacati confederali, nella trattazione di materie che impattano sulle professioni che operano nll'aviazione civile nazionale.\n\u00c8 fonte istitutiva e presente nei consigli di amministrazione di FONDAEREO (fondo pensione complementare negoziale dei piloti e degli assistenti di volo) e di SANIVOLO (cassa di assistenza sanitaria integrativa dei piloti).\nE\u2019presente attraverso propri membri nel Comitato di gestione del Fondo di Solidariet\u00e0 del Trasporto Aereo (istituito presso Inps e che eroga prestazioni integrative agli ammortizzatori sociali e alla formazione per piloti, assistenti di volo e personale di terra), nel Comitato degli Assistiti presso il Ministero della Salute - SASN (servizio assistenza sanitaria naviganti) e nel Comitato di vigilanza del Fondo Volo presso Inps."}
{"id": "452016", "revid": "15756", "url": "https://it.wikipedia.org/wiki?curid=452016", "title": "Juicy Lucy", "text": "I Juicy Lucy sono un gruppo musicale rock fondato nel 1969 nel Regno Unito.\nStoria.\nRay Owen (voce), Glenn Ross Campbell (chitarrista, ex The Misunderstood) e Chris Mercer (sax e pianista, ex John Mayall) formarono i Juicy Lucy nel 1969, riunendosi ad un amico e compagno di Chris, il chitarrista Neil Hubbard.\nPubblicarono il loro primo album, intitolato con il nome del gruppo Juicy Lucy; il disco conteneva una versione del brano di Bo Diddley \"Who Do You Love?\" (cover gi\u00e0 rifatta da molti altri gruppi, come ad es. dai Quicksilver Messenger Service), con l'aiuto di altri musicisti, come Loughty Amao alle percussioni, (ex Osibisa), Bodo Schopf (percussionista), Remi Kabaka (percussionista).\nAlcuni membri della band apparvero anche nel \"rock movie\" \"Supershow\" del 1969 diretto da John Crome.\nDopo pochi mesi, la prima voce Ray Owen lasci\u00f2 la band, e fu sostituito da Paul Williams. \nMa i cambiamenti non finirono nel gruppo. Il batterista Pete Dobson e Neil Hubbard lasciarono, e per un breve periodo, come rimpiazzo venne assunto uno strepitoso tastierista: Tommy Eyre. Ma anche Eyre lasci\u00f2 presto, ma fu rimpiazzato da un altro grande musicista, l'eclettico chitarrista Micky Moody.\nNel giugno 1970, questa formazione registr\u00f2 il loro secondo album, \"Lie Back and Enjoy It\".\nLa band fu scelta dalla rivista Record Mirror grazie ad una votazione del pubblico come la band pi\u00f9 promettente dell'anno, posizionandosi in classifica davanti a Elton John, Led Zeppelin, David Bowie e Black Sabbath.\nMa altri cambiamenti nella formazione erano in vista per l'incisione del loro terzo album, Get a whiff of this, dopo questo disco anche il chitarrista Glenn Ross Campbell lasci\u00f2.\nIntorno al luglio 1971, Chris Mercer lasci\u00f2 la band che fece uscire una raccolta \"\" che conteneva alcuni degli ultimi brani inediti; in seguito il gruppo decise di continuare anche senza alcun membro originale con una nuova formazione incidendo nuovi lavori.\nNel 1972 usc\u00ec \"Pieces\" ma il gruppo, che era in un periodo turbolento, aveva subito la defezione del cantante Paul William e Moody, che guidava la band, premeva per ingaggiare Frankie Miller; quando il management pose il suo veto, Moody sciolse il gruppo per riformarlo sotto il nome di Snafu con un altro contratto procurato dal cantante Bobby Harrison, come gruppo spalla di Joe Cocker.\nSi sono riuniti nel 1996, con Micky Moody a dirigere la band con una formazione sempre senza Chris Mercer che era l'unico ad essere stato sempre presente nel periodo originale.\nLa loro canzone \"Who Do You Love?\" \u00e8 presente nel gioco \"\" come canzone nel men\u00f9."}
{"id": "452019", "revid": "436907", "url": "https://it.wikipedia.org/wiki?curid=452019", "title": "Undisputed Attitude", "text": "Undisputed Attitude \u00e8 un album di cover del gruppo musicale statunitense Slayer, pubblicato il 28 maggio 1996 dalla American Recordings.\nIl disco.\nIl gruppo esegue brani di vari gruppi, perlopi\u00f9 hardcore punk e punk metal come D.R.I., Verbal Abuse e Minor Threat. Dopo la registrazione del disco Paul Bostaph si dedic\u00f2 al suo progetto di breve durata \"The Truth About Seafood\", lasciando il posto a Jon Dette (ex-Testament ed Evil Dead), che suoner\u00e0 con gli Slayer all'Ozzfest del 1996, oltre ad apparire nel videoclip dell'unico estratto \"I Hate You\".\nInizialmente, l'album doveva contenere cover hard rock e heavy metal di gruppi che influenzarono la band come Judas Priest, UFO e Deep Purple ma alla fine si decise di suonare brani punk. Tom Araya avrebbe voluto anche inserire cover dei The Doors, uno dei suoi gruppi preferiti, come \"When the Music's Over\" e \"Five to One\".\nIl produttore Rick Rubin pens\u00f2 anche all'incisione di una cover di \"Rise Above\" dei Black Flag ma l'idea fu scartata poich\u00e9 il gruppo non sapeva come arrangiare le musiche. \"Ddamm\" (acronimo di Drunk Drivers Against Mad Mothers) e \"Can't Stand You\" furono scritte da Hanneman per i Pap Smear, un progetto parallelo da lui fondato nel 1984 assieme a Dave Lombardo e Rocky George dei Suicidal Tendencies che non arriv\u00f2 mai ad incidere materiale discografico. Ci\u00f2 \u00e8 dovuto al fatto che Rubin consigli\u00f2 di terminare l'attivit\u00e0 di complesso perch\u00e9 avrebbe minato la stabilit\u00e0 dei loro gruppi e alla fine Hanneman acconsent\u00ec alla sua proposta.\nLa cover dei The Stooges, \"I'm Gonna Be Your God\", \u00e8, in realt\u00e0, intitolata \"I Wanna Be Your Dog\". \"Gemini\" (assieme a \"Ddamm\" e \"Can't Stand You\") \u00e8 l'unico brano inedito della band, scritto da King e Araya."}
{"id": "452021", "revid": "154639", "url": "https://it.wikipedia.org/wiki?curid=452021", "title": "Diairesi", "text": "La diairesi (dihairesis o diairesis, dal greco \u03b4\u03b9\u03b1\u03af\u03c1\u03b5\u03c3\u03b9\u03c2) o di\u00e8resi \u00e8 un termine tecnico utilizzato nella filosofia platonica e stoica. Si tratta di una tecnica divisoria che ricorre in alcuni dialoghi platonici, il Fedro, il Sofista, Filebo, il Politico e in una piccola parte del Gorgia\n\u00c8 un mezzo per giungere alla definizione di un concetto partendo da un concetto pi\u00f9 vasto e procedendo per mezzo di una concatenazione di divisioni (diairesi discendente) ciascuna basata sull'esplicitazione di differenti propriet\u00e0: si passa in questo modo attraverso una successione discendente di sotto-classi che termina quando si ottiene la definizione cercata, connotata da una propriet\u00e0 che si attaglia unicamente all'oggetto della ricerca.\nProcedimenti diairetici nel diritto romano.\nLa conoscenza delle tecniche diairetiche, grazie alla diffusione a Roma, nel II secolo a.C., del pensiero filosofico greco soprattutto stoico, ebbe una notevole importanza nello sviluppo della riflessione teorica sul diritto dell'antica Roma. In questo ambito i termini utilizzati sono \"genere\" (\"genus\"), per indicare l'ampio concetto di partenza, e \"specie\" (\"species\") per ciascuno dei concetti ottenuto durante la concatenazione divisoria originata dal \"genus\". \nL'uso di tecniche diairetiche fece i primi passi attraverso l'opera di giureconsulti come Publio Mucio Scevola, Marco Giunio Bruto e Manio Manilio Nepote, ma raggiunse la sua pienezza con Quinto Mucio Scevola, figlio del citato Publio.\nEsempio di applicazione di queste tecniche si trova nelle \"Summae divisiones\" delle \"Istituzioni\" di Gaio.\nDiairesi in Epitteto.\nNella filosofia di Epitteto, la Diairesi \u00e8 il Giudizio di secondo grado, o Supergiudizio, operato dalla Proairesi umana e grazie al quale noi siamo capaci di distinguere, tra giudizi ordinari relativi a qualunque situazione, quanto \u00e8 in nostro esclusivo potere e quanto non \u00e8 in nostro esclusivo potere.\nEsempi.\nEpitteto fa numerosissimi esempi, tra i quali possiamo scegliere questi:\nLa Proairesi, che si atteggia secondo Diairesi, sceglier\u00e0 nel primo caso di non gemere e morir\u00e0. Nel secondo caso, sceglier\u00e0 di non lamentarsi e andr\u00e0 in prigione. Nel terzo caso, sceglier\u00e0 di ridere, di essere di buonumore, di essere serena e andr\u00e0 in esilio.\nLa Diairesi \u00e8 il Supergiudizio esattamente contrario alla Controdiairesi."}
{"id": "452024", "revid": "124087407", "url": "https://it.wikipedia.org/wiki?curid=452024", "title": "Hubert Pierlot", "text": "Avvocato e giurista, fu soldato nella prima guerra mondiale, prima di entrare in politica nel 1920. Fu membro del partito cattolico, divenendo primo ministro nel 1939, poco prima dell'entrata del Belgio nella Seconda Guerra Mondiale. In questa veste, ha diretto il governo belga in esilio, prima in Francia e poi in Gran Bretagna, mentre il Belgio era sotto l'occupazione tedesca.\nDurante l'invasione tedesca del Belgio del maggio 1940 scoppi\u00f2 un violento disaccordo tra Pierlot e re Leopoldo III, sulla possibilit\u00e0 che il re dovesse seguire gli ordini dei suoi ministri e andare in esilio o arrendersi all'esercito tedesco. Pierlot consider\u00f2 successivamente la resa di Leopoldo una violazione della Costituzione incoraggiando il Parlamento a dichiarare Leopoldo inadatto a regnare. Il confronto ha provocato un'animosit\u00e0 di lunga durata tra Pierlot e altri conservatori, che sostennero la posizione del Re e accusarono di vilt\u00e0 l'esilio del governo.\nDurante l'esilio a Londra tra il 1940 e il 1944, Pierlot ha ricoperto sia la carica di primo ministro che di ministro della Difesa, giocando un ruolo importante nei negoziati tra potenze alleate, ponendo le basi per la ricostruzione post-bellica belga. Dopo la liberazione del Belgio nel settembre 1944, Pierlot torn\u00f2 a Bruxelles, dove, contro la sua volont\u00e0, diresse, fino al febbraio 1945, un governo di unit\u00e0 nazionale. A seguito delle critiche da parte della sinistra e il fallimento del nuovo governo nell'affrontare i gravi problemi che affliggevano il paese dopo la liberazione, si arriv\u00f2, nel febbraio 1945 alla caduta del governo, sostituito dal socialista Achille Van Acker.\nLa posizione di Pierlot contro Re Leopoldo III durante la guerra fece di lui una figura controversa negli ambienti conservatori, soprattutto nel suo partito cattolico, in seguito il Partito Cristiano Sociale, dal quale ha ricevuto la maggior parte del sostegno.\nSi \u00e8 ritirato dalla politica nel 1946 durante la crisi della Questione Reale, questione che coinvolse Leopoldo, in seguito ritornato sul trono belga, pacificamente deceduto nel 1963. Dopo la sua morte, la reputazione di Pierlot miglior\u00f2, in quanto le decisioni prese durante la guerra vennero riesaminate dagli storici.\nBiografia.\nVita.\nHubert I\u00b0, Conte Pierlot, nacque a Cugnon, nella provincia del Lussemburgo, figlio di Louis e L\u00e9onie Pierlot Haverland. Studi\u00f2 presso la Katholieke Universiteit Leuven ottenendo la licenza di dottore in legge e una laurea in scienze politiche e sociali. Successivamente si \u00e8 affermato come avvocato.\nNel 1914 si un\u00ec ai volontari dei Cacciatori delle Ardenne e nel 1919 fu promosso al grado di tenente. In seguito venne promosso a maggiore. Nel 1919 spos\u00f2 Marie-Louise Dekinder (1894-1980). La coppia ebbe sette figli. Nel 1919 e nel 1920 fu Capo di Gabinetto del Primo Ministro L\u00e9on Delacroix.\nPolitica.\nNel 1926 fu eletto al Senato nelle file del partito cristiano-sociale e, dal 1935, fu ministro dell'Interno e dell'Agricoltura e presidente dell\"'Unione Cattolica\". Il 23 febbraio 1939, re Leopoldo III del Belgio lo nomin\u00f2 Primo Ministro di un governo di coalizione. Dopo la capitolazione belga del 28 maggio 1940, fugg\u00ec assieme agli altri membri del Governo, prima in Francia, e da l\u00ec in Gran Bretagna. Continu\u00f2 a reggere la carica di Presidente del Consiglio fino alla conclusione del conflitto, trovandosi in aperta polemica con il re, rimasto in Belgio. A partire dal febbraio 1942 resse anche il ministero della Giustizia e dall'ottobre ricopr\u00ec la carica di ministro della Difesa. Durante il periodo dell'esilio fu tra i promotori del trattato del Benelux. Il 27 settembre 1944 rientr\u00f2 in patria e guid\u00f2 il governo fino al 12 febbraio 1945, quando fu costretto a dare le dimissioni a causae delle forti critiche contro la sua politica alimentare e finanziaria.\nPrimo ministro.\nNel febbraio del 1939 fu per una settimana venne nominato primo ministro, ma la sua coalizione con i socialisti non ricevette il sostegno dovuto a causa di programma di deflazione, non condiviso con il parlamento. \nA seguito delle elezioni avvenute nell'aprile 1939, dopo lo scoppio della seconda guerra mondiale, Pierlot, insieme ai Liberali forma un nuovo governo. L'esecutivo venne esteso fino al 3 settembre 1939 ad alcuni socialisti di spicco come Hendrik de Man , Vice Primo Ministro fino al 5 gennaio 1940, e Paul-Henri Spaak agli affari esteri.\nIl governo, nel maggio del 1940, entr\u00f2 in aspro conflitto con re Leopoldo III, quando decise di capitolare all'invasione tedesca, senza il consenso dei suoi ministri, il 28 maggio 1940. In un messaggio radio Pierlot si accoll\u00f2 alcune responsabilit\u00e0 a causa del comportamento del re stesso: \"Nessuna scelta del re pu\u00f2 avere effetto se non \u00e8 garantita dal governo. Il re si pone ora sotto l'autorit\u00e0 della potenza occupante. Non \u00e8 quindi pi\u00f9 in grado di regnare. Il capo di Stato non pu\u00f2 essere nominato sotto il controllo delle forze di occupazione. I poteri costituzionali del re sono esercitati dal governo, riuniti in Consiglio e perseguiti sotto la responsabilit\u00e0 del consiglio stesso\". Ai sensi dell'articolo 82 della Costituzione, il potere del re \u00e8 affidato al Consiglio dei Ministri, in quanto il re ha l'impedimento di regnare.\nIl 31 maggio 1940 un certo numero di profughi parlamentari belgi si riun\u00ec a Limoges. Non era un incontro ufficiale delle Camere, ma ebbe un grande significato simbolico. Pierlot e Spaak spiegarono quello che era successo, per cui i deputati approvarono all'unanimit\u00e0. Alcuni chiesero l'abdicazione di Leopoldo III, ma Pierlot si oppose. Annunci\u00f2 inoltre la volont\u00e0 di combattere con l'alleato francese, ma dopo l'armistizio franco-tedesco, ed anche sulla base di nuove informazioni sulle decisioni del re, prese nuovamente contatto con Bruxelles. Ma Leopoldo non rispose e i tedeschi consentirono il ritorno dei ministri belgi."}
{"id": "452026", "revid": "154639", "url": "https://it.wikipedia.org/wiki?curid=452026", "title": "Controdiairesi", "text": "La Controdiairesi, nella filosofia di Epitteto, \u00e8 il Giudizio di secondo grado, o \"Supergiudizio\", operato dalla Proairesi umana e grazie al quale noi, tra giudizi ordinari relativi a qualunque situazione, affermiamo in nostro potere esclusivo quanto \"non\" \u00e8 in nostro esclusivo potere oppure non essere in nostro esclusivo potere quanto invece \"\u00e8\" in nostro esclusivo potere.\nLa Controdiairesi \u00e8 il Supergiudizio esattamente contrario alla Diairesi.\nEsempi.\nEpitteto fa numerosissimi esempi, tra i quali possiamo scegliere questi:\nLa Proairesi che si atteggia secondo Controdiairesi nel primo caso sceglier\u00e0 di ribellarsi alla morte e di gemere. Nel secondo caso cercher\u00e0 ogni mezzo per sfuggire alla prigione e sceglier\u00e0 di lamentarsi. Nel terzo caso cercher\u00e0 di evitare l'esilio e sceglier\u00e0 di non ridere, di non essere di buonumore, di non essere serena."}
{"id": "452028", "revid": "124393891", "url": "https://it.wikipedia.org/wiki?curid=452028", "title": "Paul-\u00c9mile Janson", "text": "Esponente del Partito Liberale, \u00e8 stato Primo ministro del Belgio dal 24 novembre 1937 al 15 maggio 1938. Durante l'occupazione tedesca, fu arrestato come prigioniero politico e mor\u00ec in un campo di concentramento tedesco nel 1944.\nBiografia.\nNato a Bruxelles, Janson era il figlio dello statista liberale Paul Janson (morto nel 1913) e di e Anna-Augustine Amor\u00e9. Ha studiato giurisprudenza presso la Libera Universit\u00e0 di Bruxelles (ora divisa tra l'Universit\u00e9 libre de Bruxelles e la Vrije Universiteit Brussel), ha esercitato la professione di avvocato e ha insegnato anche all'universit\u00e0.\nNel 1910 diventa membro della Camera dei rappresentanti. Dal 1935 al 1936 \u00e8 stato senatore. Ha ricoperto diversi incarichi ministeriali: Difesa nazionale, Giustizia e Affari esteri.\n\u00c8 stato primo ministro del Belgio dal 24 novembre 1937 al 15 maggio 1938. \u00c8 stato difficile formare il governo in un periodo politicamente instabile e un ambiente internazionale teso. Il governo ha creato i consigli culturali olandesi e francesi e ha introdotto un disegno di legge sull'uso delle lingue in campo militare.\nEra lo zio del socialista Paul-Henri Spaak, che gli succedette come primo ministro. Era inoltre professore presso l'Universit\u00e9 libre de Bruxelles, il pi\u00f9 grande anfiteatro porter\u00e0 poi il suo nome.\nMassone, fu membro della loggia \"Les Vrais Amis de l'Union et du Progr\u00e8s R\u00e9unis\" di Bruxelles.\nRifugiato nel sud della Francia nel 1940, viene arrestato dai tedeschi dopo l'invasione della zona sud. Deportato a Sachsenhausen e Buchenwald, muore l\u00ec nel 1944."}
{"id": "452029", "revid": "287204", "url": "https://it.wikipedia.org/wiki?curid=452029", "title": "Paul-Emile Janson", "text": ""}
{"id": "452032", "revid": "124123", "url": "https://it.wikipedia.org/wiki?curid=452032", "title": "Paul van Zeeland", "text": "\u00c8 stato Primo ministro del Belgio dal 25 marzo 1935 al 24 novembre 1937.\nBiografia.\nVan Zeeland ha iniziato i suoi studi presso la Katholieke Universiteit Leuven nel 1913, che sono stati interrotti l'anno successivo dalla Prima guerra mondiale. Durante l'invasione tedesca ha prestato servizio per alcune settimane al \"3\u00b0 Linieregiment\", ma \u00e8 stato catturato vicino a Tienen. Dopo la guerra riprese gli studi e divenne Dottore in diritto, Dottore in scienze politiche e diplomatiche, ottenne un Master of Arts in economia e una laurea in filosofia tomista.\nNel marzo 1935 divenne primo ministro di un governo di unit\u00e0 nazionale (una coalizione dei tre maggiori partiti del paese: cattolici, liberali e socialisti). Questo governo ha dovuto affrontare la crisi economica che ha colpito il paese.\nNella primavera del 1936 il governo si dimise per incitamento al partito fascista Rexista, ma riusc\u00ec a iniziare un nuovo mandato dal giugno 1936 al novembre 1937. Questo secondo governo ha attuato un programma progressivo di riforma sociale con l'introduzione della settimana lavorativa di 40 ore e altre misure contro la disoccupazione.\nDal 1934 al 1935 fu vice governatore della Banca nazionale del Belgio e dal 1937 al 1939 Van Zeeland fu rappresentante del distretto di Bruxelles sostituendo Alfred Olivier.\nIl governo di Hubert Pierlot (in esilio) lo nomin\u00f2 a Londra durante la guerra come presidente della Commissione per lo studio dei problemi postbellici. Questo doveva concentrarsi principalmente sulla repressione che si sarebbe scatenata dopo la guerra.\nDopo la guerra Van Zeeland \u00e8 stato ancora ministro degli affari esteri in diversi governi tra il 1949 e il 1954. Dal 1946 al 1956 fu anche senatore cooptato.\nNel 1948, Paul van Zeeland fu nominato Ministro di Stato e nel 1963 fu nominato Burgravio. Prese come motto: Luctor. \u00c8 stato Segretario generale onorario del Comitato direttivo del Gruppo Bilderberg.\nNel 1946, Van Zeeland cre\u00f2 una societ\u00e0 offshore a Panama, che nel 2013 venne alla luce nel contesto delle perdite offshore. Come risultato di queste rivelazioni, sua nipote, Catherine Van Zeeland, si fece da parte come consulente nel gabinetto di Jo\u00eblle Milquet."}
{"id": "452035", "revid": "113788597", "url": "https://it.wikipedia.org/wiki?curid=452035", "title": "George Theunis", "text": "\u00c8 stato Primo ministro dal 16 dicembre 1921 al 13 maggio 1925 e dal 20 novembre 1934 al 25 marzo 1935.\nIngegnere elettrico, egli rappresenta il Belgio nella Commissione delle riparazioni dal 1919. Nel novembre del 1920 ha ereditato il portafoglio delle Finanze. Il 16 dicembre 1921 viene nominato primo ministro, carica che ha ricoperto fino al 13 maggio 1925. Nel 1932 divenne ministro della Difesa nazionale.\nGeorges Theunis \u00e8 una figura di primo piano nel partito cattolico belga."}
{"id": "452040", "revid": "1543377", "url": "https://it.wikipedia.org/wiki?curid=452040", "title": "Superman (film 1978)", "text": "Superman \u00e8 un film di fantascienza del 1978, diretto da Richard Donner e interpretato da Marlon Brando, Christopher Reeve e Gene Hackman. Il soggetto \u00e8 tratto dall'omonimo personaggio dei fumetti della DC Comics ideato da Jerry Siegel e Joe Shuster. La pellicola fu distribuita nelle sale statunitensi il 10 dicembre 1978; nelle sale italiane giunse il 9 febbraio 1979. L'opera cinematografica \u00e8 conosciuta anche con il titolo Superman: Il film (\"Superman: The Movie\"), usato nel materiale promozionale.\nEbbe un grandissimo successo, prima presso il pubblico americano poi nel resto del mondo: ha avuto tre seguiti: \"Superman II\", girato contemporaneamente al primo e con un cast praticamente invariato, \"Superman III\", e \"Superman IV\"; di questi tre, solo il primo seguito ottenne un successo pari se non superiore al primo film, mentre gli altri due ebbero scarso successo sia di pubblico sia di critica e lasciarono molti ammiratori con l'amaro in bocca, motivo per il quale la serie cinematografica dedicata a Superman fu interrotta almeno fino all'uscita di \"Superman Returns\" nel 2006.\nBench\u00e9 preceduto da alcune altre produzioni di questo filone, il primo \"Superman\" \u00e8 considerato il padre dei film di supereroi, essendo il primo prodotto cinematografico di successo girato con notevoli mezzi. Il successo di \"Superman\" convinse i produttori, anni dopo, a realizzare altri adattamenti basati sui supereroi dei fumetti, tra i quali \"Batman\" di Tim Burton nel 1989.\nIn Italia \u00e8 uscito al cinema venerd\u00ec 9 febbraio 1979 distribuito dalla Warner Bros..\nTrama.\nPianeta Krypton. Jor-El, uno degli uomini pi\u00f9 influenti del pianeta, accusa davanti al Consiglio di Governo tre pericolosi ribelli criptoniani, il generale Zod, Ursa e Non, di avere complottato per rovesciare l'ordine costituito, facendoli condannare all'esilio perpetuo nella Zona fantasma, una zona della galassia in cui i prigionieri esistono in una sorta di limbo, alienati dal resto dell'universo.\nGeniale scienziato, Jor-El successivamente informa le autorit\u00e0 che il mondo kryptoniano \u00e8 condannato a venire risucchiato nel proprio sole rosso nel giro di soli trenta giorni e che \u00e8 pertanto indispensabile iniziare a trasferire l'intero popolo su un altro mondo abitabile. Il Consiglio di Governo teme che Jor-El voglia scatenare il panico, e le sue teorie vengono respinte: la comunit\u00e0 scientifica \u00e8 infatti convinta che Krypton stia soltanto cambiando la propria orbita e che non sussista alcun vero pericolo per la popolazione. Jor-El allora, in accordo con la moglie Lara, costruisce una piccola astronave con la quale salvare almeno il piccolo figlio Kal-El verso un mondo incredibilmente lontano, che i nativi chiamano Terra, illuminato da un sole giallo, lo stesso che, data l'insolita biologia genetica e molecolare dei Kryptoniani, gli conferir\u00e0 poteri superumani; il veicolo viene lanciato nell'iperspazio appena in tempo, e il pianeta esplode violentemente insieme con il proprio sole, esattamente come lo sventurato Jor-El aveva previsto. Il viaggio, che avviene alla velocit\u00e0 della luce, per il veicolo durer\u00e0 tre anni, mentre per il resto dell'universo trascorreranno molti secoli.\nIl piccolo Kal-El raggiunge la Terra e si schianta in un campo di grano a Smallville, in Kansas, dove viene trovato e adottato dai coniugi Jonathan e Martha Kent, che lo chiameranno Clark. Quando compie i diciotto anni, Clark Kent ha gi\u00e0 sviluppato moltissimi dei suoi poteri: pu\u00f2 correre pi\u00f9 velocemente di un treno, pu\u00f2 vedere attraverso gli oggetti e pu\u00f2 addirittura sollevare a mani nude degli autoveicoli. L'unico tormento che lo insegue \u00e8 la curiosit\u00e0 circa le sue vere origini e il motivo per cui dispone di questi straordinari poteri, che lo rendono diverso dagli altri.\nAlla morte del padre adottivo Jonathan, Clark ritrova un misterioso cristallo verde luminoso e percepisce di doversi recare nell'Artide; giunto tra le nevi e i ghiacci perenni, lancia il cristallo nel mezzo di una calotta, da cui emerge una struttura cristallina monumentale, la Fortezza della solitudine; Clark accede alle memorie in essa custodite, frutto del lavoro di suo padre Jor-El, la cui proiezione gli riferisce che egli \u00e8 l'unico superstite di un pianeta esploso ormai da centinaia di anni. Sotto la guida paterna, Clark comprende chi \u00e8 in realt\u00e0, e che cosa deve fare: aiutare l'umanit\u00e0 a evolversi senza per\u00f2 interferire nella sua storia.\nAll'et\u00e0 di trent'anni, Clark inizia a lavorare come redattore presso il \"Daily Planet\", la principale testata giornalistica della citt\u00e0 di Metropolis, dove recita la parte del ragazzetto imbranato, timido e ridicolmente goffo; al suo fianco lavorano la giornalista Lois Lane, il giovane fotografo Jimmy Olsen e il redattore capo Perry White. Proprio in quei giorni, nei sotterranei di Metropolis, il potente criminale Lex Luthor sta tirando i fili per completare una folle e complessa macchinazione che gli frutterebbe miliardi di dollari; da tempo, infatti, sta comprando a prezzi stracciati molti terreni brulli e desertici in California, e tra breve il governo statunitense lancer\u00e0 due missili atomici sperimentali: il suo intento \u00e8 riprogrammarli perch\u00e9 esplodano sulla Faglia di Sant'Andrea, facendo sprofondare la California in mare e provocando un enorme rialzo del prezzo dei terreni acquistati.\nClark fa la sua prima apparizione, in costume blu con un mantello rosso, per salvare la vita a Lois, in pericolo su un elicottero, sventando poi due rapine e salvando l\"'Air Force One\" del Presidente degli Stati Uniti da un temporale devastante. Tornato alla Fortezza della Solitudine, Kal-El chiede al padre Jor-El consiglio sul da farsi, e il padre gli suggerisce di mantenere la sua identit\u00e0 terrestre e di continuare ad aiutare i bisognosi, ricordandogli di non interferire con la storia umana per alcun motivo.\nLois Lane intervista lo sconosciuto eroe, che le riferisce di arrivare dal pianeta Krypton e di essersi messo a disposizione per servire la giustizia; \u00e8 proprio lei a coniare il nome con cui l'insolito paladino della giustizia diverr\u00e0 famoso: \"Superman\". Lex Luthor, frattanto, si rende conto che, per evitare ostacoli alla realizzazione del suo piano, deve eliminare il nuovo eroe; indagando sulle origini del nemico, scopre che alcuni frammenti del pianeta esploso, composti di kryptonite, sono arrivati in massa sulla Terra, e che questo minerale avrebbe effetti letali su qualunque kryptoniano.\nParlando tramite ultrasuoni, Luthor invita Superman nel suo rifugio, facendogli credere con l'inganno che sta per uccidere il popolo di Metropolis con gas letale. Quando i due finalmente si incontrano, il folle criminale espone il supereroe alle radiazioni di un frammento di kryptonite, che in pochi istanti indebolisce Superman fino quasi a ucciderlo. Intanto, i due missili riprogrammati vengono lanciati su due traiettorie opposte: uno diretto in California e l'altro nel New Jersey. La bella collaboratrice di Lex Luthor, Miss Teschmacher, temendo per le sorti della propria madre, che abita nella zona che verr\u00e0 colpita dall'impatto dell'esplosione (Hackensack, nel New Jersey appunto), libera Superman dal meteorite mortale; riacquistata la propria forza, il supereroe tenta di fermare i due missili, ma riesce a deviarne solo uno; l'altro, esploso nel punto voluto da Luthor, causa una catastrofe e la faglia di Sant'Andrea inizia a spostarsi. Superman fa l'impossibile in pochi minuti: salva un pulmino scolastico, si sostituisce alle rotaie ormai divelte per far passare indenne un treno mentre il Golden Gate \u00e8 crollato, raggiunge il sottosuolo e rialza il poco terreno finito in mare, e blocca la piena proveniente dalla diga ormai distrutta. Tuttavia, una sciagura lo sorprende: Lois Lane, infatti, \u00e8 in California, nei pressi della Diga di Hoover, per riportare al \"Planet\" un colossale \"scoop\" giornalistico proprio sul grosso magnate che sta comprando a un prezzo molto alto alcuni terreni praticamente senza valore. Mentre sta guidando su una strada in mezzo al deserto, la giornalista cade con la sua auto in una voragine aperta dal terremoto; Superman ode la chiamata di aiuto della ragazza con il superudito, ma il terremoto \u00e8 pi\u00f9 veloce: giunto sul posto, pu\u00f2 solo constatare la morte dell'amata. Fuori di s\u00e9, violando il comando del padre che gli impone di non interferire nella storia degli uomini, Superman torna indietro nel tempo di alcuni minuti (volando a velocit\u00e0 superluminale intorno alla Terra), cos\u00ec da salvare la donna. Alla fine, Superman consegna alle patrie galere Lex Luthor, infuriato per la sconfitta e il denaro perduto.\nProduzione.\nSviluppo.\nIl produttore Ilya Salkind fu il primo ad interessarsi all'adattamento cinematografico sull'Uomo d'acciaio. Nel 1974, dopo aver negoziato a lungo con la DC Comics, Salkind acquist\u00f2 i diritti del fumetto insieme a suo padre Alexander Salkind e a Pierre Spengler con l'intenzione di realizzare due film girati contemporaneamente. Salkind contatt\u00f2 William Goldman e Leigh Brackett rispettivamente per scrivere la sceneggiatura e dirigere il film, ma entrambi rifiutarono. Allora fu assunto Alfred Bester come sceneggiatore. Bester cominci\u00f2 a scrivere una prima bozza di sceneggiatura, ma fu licenziato poco dopo da Alexander Salkind che voleva uno sceneggiatore pi\u00f9 famoso. Al posto di Bester, dunque, fu assunto Mario Puzo, famoso per aver scritto la sceneggiatura de \"Il Padrino\".\nIn lista come registi c'erano Francis Ford Coppola, William Friedkin, Richard Lester, Peter Yates, John Guillermin, Ronald Neame e Sam Peckinpah. Anche George Lucas venne contattato dai produttori per la regia, ma fu costretto a rinunciare poich\u00e9 impegnato all'epoca con \"Guerre stellari\". Ilya voleva assumere Steven Spielberg come regista, ma anche quest'ultimo era gi\u00e0 impegnato in altri progetti. I produttori, alla fine, decisero di affidare la regia a Guy Hamilton e, contemporaneamente, Puzo complet\u00f2 la sceneggiatura di \"Superman\" e \"Superman II\" a luglio 1975. Nella prima stesura compariva anche Jax-Ur, uno scagnozzo del Generale Zod, mentre Clark lavorava in televisione. La sceneggiatura di Puzo, tuttavia, venne definita troppo lunga dai produttori, i quali assunsero Robert Benton e David Newman per riscriverla. Benton fu, per\u00f2, costretto ad abbandonare il progetto a causa di altri impegni legati al film \"The Late Show\" e al suo posto arriv\u00f2 la moglie di Newman, la quale si offr\u00ec di aiutare il marito nella scrittura della sceneggiatura dei due film.\nLa nuova sceneggiatura contava 400 pagine e fu presentata ai produttori a luglio del 1976. Nella sceneggiatura era presente anche un cameo di Telly Savalas. La pre-produzione del film cominci\u00f2 a Roma, ma qui venne avviata un'azione legale contro Brando e Bernardo Bertolucci per \"Ultimo tango a Parigi\", ritenuto osceno. Nonostante i due milioni di dollari spesi in Italia per costruire diversi set e per provare le sequenze di volo, la produzione fu costretta a spostarsi in Gran Bretagna. Guy Hamilton era un esule fiscale e poteva trascorrere solo un mese all'anno in patria e per questo fu costretto ad abbandonare la regia del film.\nMark Robson fu considerato per sostituire Hamilton, ma alla fine venne assunto Richard Donner. Al regista furono offerti un milione di dollari per dirigere sia il primo film che il suo sequel. Donner decise di ricominciare la produzione da zero e bocci\u00f2 le precedenti sceneggiature, giudicandole irrealistiche. Assunse, cos\u00ec, lo scrittore e consulente Tom Mankiewicz che rielabor\u00f2 tutta la sceneggiatura. Secondo Mankiewicz, \"nessuna parola dello script di Puzo venne utilizzata nel film\". Mankiewicz apport\u00f2 diverse modifiche e aggiunse l'origine della \"S\" presente sul costume del protagonista che nel film viene giustificata come un geroglifico kryptoniano che simboleggia la famiglia del protagonista. In realt\u00e0 questo particolare venne in mente a Marlon Brando, che la sugger\u00ec al regista Richard Donner, allo scopo di rendere evidente agli occhi degli spettatori il legame tra Superman, i suoi genitori e il suo pianeta natale.\nInterpreti.\nLa DC Comics aveva in mente alcuni attori per il ruolo di Superman: Muhammad Ali, Al Pacino, James Caan, Steve McQueen, Clint Eastwood e Dustin Hoffman. Hoffman venne preso in considerazione anche per il ruolo di Lex Luthor, ma rifiut\u00f2 il ruolo.\nAll'inizio del 1975, Marlon Brando venne assunto per interpretare il padre biologico di Superman: Jor-El. Per la sua partecipazione Brando si accord\u00f2 con i produttori e ottenne un faraonico compenso per recitare per pochi minuti, consistente in circa 19 milioni di dollari (di cui 3,7 milioni di dollari per la sua interpretazione e circa l'11,75% dei profitti del botteghino). Attraverso questo enorme profitto, Brando aveva in programma di realizzare una serie sui nativi americani. Poco tempo dopo, i produttori assunsero Gene Hackman, vincitore pochi anni prima del Premio Oscar per la sua interpretazione in \"Il braccio violento della legge\", per il ruolo della nemesi del protagonista: Lex Luthor. I produttori dovettero girare immediatamente le scene con Brando e Hackman, in quanto entrambi sarebbero stati impegnati in altri progetti poco tempo dopo.\nPrima della scelta di Richard Donner come regista, i produttori volevano un attore noto per interpretare Superman: Robert Redford e Burt Reynolds furono avvicinati per la parte, mentre Sylvester Stallone si offr\u00ec spontaneamente di interpretare il personaggio, non ottenendo, per\u00f2, alcuna risposta dalla produzione; Paul Newman venne preso in considerazione per interpretare Superman, Lex Luthor o Jor-El, ma rifiut\u00f2 tutte e tre le parti nonostante la produzione gli avesse offerto una cifra di quattro milioni di dollari. Con l'arrivo di Donner, quest'ultimo volle un attore sconosciuto per il ruolo di Superman, e provin\u00f2 circa 200 attori prima di scegliere definitivamente Christopher Reeve; l'attore venne inizialmente scartato dal regista poich\u00e9 troppo giovane e magro: Donner provin\u00f2 pertanto altri attori finch\u00e9, arresosi, decise di ricontattare Reeve a febbraio 1977; stupito dal talento di Reeve, Donner gli affid\u00f2 la parte. All'attore fu chiesto di indossare un \"abito muscolare\" per riprodurre il fisico dell'eroe, ma Reeve rifiut\u00f2, preferendo intraprendere un duro allenamento sotto la guida del suo allenatore personale, David Prows: dopo gli allenamenti, Reeve aument\u00f2 da 170 libbre iniziali a 212.\nJeff East interpret\u00f2 il protagonista da adolescente; la voce di East, nella versione originale, \u00e8 doppiata dallo stesso Christopher Reeve. East, all'epoca della produzione, non sapeva che sarebbe stato doppiato e, quando lo scopr\u00ec, rimase molto deluso dal comportamento dei produttori. Nel corso della scena in cui Clark insegue il treno di corsa, East si strapp\u00f2 diversi muscoli della coscia. Inoltre, l'attore venne sottoposto a 3-4 ore di trucco ogni giorno affinch\u00e9 potesse assomigliare a Reeve.\nRiprese.\nLe riprese iniziarono il 24 marzo 1977 presso i Pinewood Studios, dove la produzione gir\u00f2 le scene ambientate su Krypton. Dal momento che \"Superman\" venne girato in contemporanea con \"Superman II\", le riprese durarono 19 mesi, per concludersi ad ottobre 1978. Originariamente le riprese dovevano svolgersi in un arco di tempo compreso tra i sette e gli otto mesi, ma a causa dei problemi di risorse finanziarie la produzione si blocc\u00f2 per un certo periodo. La squadra di produzione era composta di volti noti del panorama cinematografico, come lo scenografo John Barry e i direttori artistici Stuart Craig e Norman Reynolds; Derek Meddings e Les Bowie vennero accreditati come supervisori degli effetti visivi; Stuart Freeborn si occup\u00f2 del trucco; mentre il gi\u00e0 citato Barry, David Tomblin, John Glen, David Lane e Robert Lynn vennero assunti come registi di seconda unit\u00e0; Vic Armstrong fu il coordinatore dei cascatori (stunt) e la controfigura di Reeve; la consorte di Armstrong si occup\u00f2 invece di sostituire in alcune scene l'attrice Margot Kidder; per la fotografia venne assunto Geoffrey Unsworth (\"\" e premio Oscar nel 1972 per \"Cabaret\"), al quale, morto nell'ottobre del 1978 a causa di un attacco di cuore, venne dedicata la pellicola. Nei Shepperton Studios e allo stadio 007 dei Pinewood Studios venne costruita la fortezza della solitudine. Dopo aver mostrato l'anteprima delle scene su Krypton, la Warner Bros. decise di distribuire il film non solo in Nord America ma anche nel resto del mondo, e ne acquist\u00f2 per 20 milioni di dollari i diritti televisivi.\nLa citt\u00e0 di New York e la redazione del News furono perfetti per rappresentare rispettivamente Metropolis e il Daily Planet; fu utilizzato anche il Brooklyn Heights per rappresentare il Planet in alcune sequenze. Le riprese a New York durarono cinque settimane, dopodich\u00e9 la produzione si spost\u00f2 in Alberta, Canada, per girare le scene a Smallville, luogo d'infanzia del protagonista; brevi sequenze, invece, si svolsero a Gallup, Nuovo Messico, sul lago Mead e alla Grand Central Terminal. Il ritardo della produzione e l'incremento notevole degli stanziamenti finanziari (budget) portarono i Salkind ad avere frequenti litigi con Donner: Richard Lester, che aveva lavorato con i Salkinds al film \"I tre moschettieri\" e \"Milady\", girati anch'essi in contemporanea, venne assunto come comproduttore della pellicola proprio per placare i contrasti tra Donner e le Salkinds, che ormai rifiutavano persino di parlarsi.\nLester, quindi, coadiuv\u00f2 Donner a mantenere il pi\u00f9 possibile la distensione con i produttori, ma anche questo non sembr\u00f2 migliorare le sorti del film; infatti, dopo quattro anni di lavorazione, la produzione stava esaurendo le risorse economiche, e cos\u00ec fu deciso di interrompere la produzione del seguito e di portare a termine il primo per verificarne l'impatto sul pubblico. Donner aveva gi\u00e0 completato l'80% del seguito (sequel) in quel periodo, ma fu licenziato poco dopo dai produttori e sostituito con Lester.\nEffetti speciali e musica.\nSuperman \u00e8 ben noto per i suoi effetti speciali. Per rappresentare alcuni luoghi della pellicola, come la diga di Hoover, il Golden Gate Bridge e l'edificio su Krypton in cui Jor-El condanna il Generale Zod e i suoi complici, la \"troupe\" utilizz\u00f2 vari modellini (quello del Golden Gate era lungo pi\u00f9 di 20 metri e largo circa 6); contrariamente a questi edifici, invece, la fortezza della solitudine fu davvero costruita dalla \"troupe\". Per le scene di volo, il supervisore degli effetti visivi Roy Field adoper\u00f2 qualsiasi espediente artigianale: imbracature di cavi per le scene in cui Superman atterra e decolla, e moltissime riprese in schermo blu (blue screen). Inizialmente il costume di Superman doveva essere pi\u00f9 scuro, ma l'uso della schermata blu degli effetti speciali lo mut\u00f2 completamente, rendendolo pi\u00f9 chiaro e trasparente.\nJerry Goldsmith era stato originariamente assunto per comporre la colonna sonora di \"Superman\"; alcune delle sue composizioni, tratte dal film \"Capricorn One\", furono utilizzate nel primo promo di Superman. In seguito, a causa di alcuni conflitti con i produttori, Goldsmith fu sostituito da John Williams; l'idea di Williams fu quella di inserire tre note che sembravano scandire la parola \"Su-per-man\" ad ogni apice del tema. La prima volta che lo ascolt\u00f2, Donner ne rest\u00f2 talmente stupefatto che, addirittura, scatt\u00f2 in piedi per applaudire, rovinando la registrazione. Inizialmente la canzone \"Can You Read My Mind\" (scritta da Leslie Bricusse) sarebbe stata cantata da Margot Kidder, ma a Donner non piacque l'idea e decise che a cantarla sarebbero state alcune voci fuori campo.\nQuando Lois arriva a un distributore di benzina, prima del terremoto, si sente \"Give a little bit\" dei Supertramp.\nIl tema principale ha vinto il Grammy Award Best Instrumental Composition 1980.\nTematiche.\nSuperman \u00e8 diviso in tre atti, ciascuno con un tema e stile visivo diverso: il primo, ambientato sul pianeta Krypton, presenta toni fantastici ma anche, per la prima volta, il rapporto tra Jor-El e Kal-El; la seconda parte, a Smallville, presenta un'atmosfera simile a quella di un quadro di Norman Rockwell; la terza, invece, \u00e8 un tentativo voluto dal regista di rappresentare la storia dei supereroi come se si trattasse di una storia vera (quello che Donner chiamava \"Verisimilitude\", ovvero verosimiglianza).\nNonostante si inserisca nel filone fantascientifico, \"Superman\" presenta analogie con la storia di Ges\u00f9 Cristo: Donner, Tom Mankiewicz e Ilya Salkind hanno commentato l'uso di riferimenti cristiani per discutere i temi di Superman; Mankiewicz ha favorito deliberatamente analogie tra Jor-El (Dio) e Kal-El (Ges\u00f9): la trama ha infatti molte analogie con il racconto biblico: ad esempio Jor-El scaccia il Generale Zod dal pianeta Kripton, come Dio scaccia Lucifero sulla Terra dal paradiso, e Martha Kent sembrerebbe una possibile versione moderna della Vergine Maria; come Cristo, che trascorre quaranta giorni nel deserto in meditazione, Superman parte per un viaggio allo scopo di scoprire la propria vera identit\u00e0.\nIn effetti, Joe Shuster e Jerry Siegel (i creatori di Superman) erano entrambi ebrei e diedero a Superman il nome Kal-El, che in lingua ebraica significa Voce di Dio o Vascello di Dio; la parola ebraica \"El\", singolare di \"Elohim\", non ha una traduzione certa, anche se in entrambi i casi, plurale e singolare, viene comunemente tradotto con la parola \"Dio\". Essi precisarono questa traduzione linguistica in un'intervista dopo la pubblicazione di una saga che approfondisce le origini di Superman e della civilt\u00e0 criptoniana.\nDistribuzione.\nL'uscita di \"Superman\" era originariamente prevista a giugno 1978, ma fu posticipata di alcuni mesi. La Warner Bros. spese almeno 7 milioni di dollari per promuoverlo in tutto il mondo. \"Superman\" debutt\u00f2 presso il Kennedy Center a Washington il 10 dicembre 1978; tre giorni dopo, il 13 dicembre, venne distribuito anche in Europa, con la prima che si tenne a Londra al cinema \"Empire\"; alla prima furono presenti anche la Regina Elisabetta II e Andrea, duca di York.\nDate di uscita.\nLe date di uscita internazionali nel corso del 1978-79 furono:\nAccoglienza.\nCritica.\n\"Superman\" ha ricevuto elogi per l'interpretazione di Christopher Reeve e la colonna sonora di John Williams.\nSu Rotten Tomatoes, il 94% delle 68 recensioni ha dato al film una valutazione positiva, con una media di 8,08/10. Il consenso critico del sito web recita \"\"Superman\" combina abilmente umorismo e drammi, sfruttando il cast di Reeve per creare un tributo amorevole e nostalgico a un'icona della cultura pop americana\". Metacritic ha raccolto un punteggio medio di 80/100 basato su 19 recensioni, ottenendo un \"plauso universale\".\nNel 2003, l'American Film Institute ha aggiunto il Superman di Christopher Reeve al 26\u00ba posto nella sua classifica dei cento migliori eroi cinematografici.\nNel 2007, la Visual Effects Society ha aggiunto \"Superman\" come uno dei 50 film pi\u00f9 influenti nel campo degli effetti visivi, occupando la 44\u00aa posizione.\nIncassi.\nIl film ottenne un grandissimo successo riuscendo ad incassare in totale $ 134,451,603 solo in Nord America e $ 166,000,000 nel resto del mondo, arrivando ad un totale di $ 300,451,603. Divenne, all'epoca, il maggiore successo della Warner Bros. e si posizion\u00f2 al sesto posto nella classifica dei maggiori incassi del 1979.\nRiconoscimenti.\nNel 2017 il film \u00e8 stato selezionato per la conservazione nel National Film Registry della Biblioteca del Congresso degli Stati Uniti per essere \"culturalmente, storicamente ed esteticamente significativo\".\nEdizioni in DVD.\nIl film \u00e8 stato presentato in DVD nel 2001 con quasi 10 minuti di scene aggiunte. L'edizione in lingua italiana \u00e8 stata ridoppiata con voci diverse e diretta da Ludovica Modugno. Nel 2011 \u00e8 uscito il cofanetto intitolato \"Superman Motion Pictures Anthology\" comprendente i film di Superman fino a \"Superman Returns\", in cui sono presenti entrambi i doppiaggi italiani per il primo capitolo (doppiaggio storico per la versione cinematografica, ridoppiaggio per la Special Edition).\nDifferenze tra film e fumetto.\nA differenza del fumetto, Clark Kent inizia la sua carriera come supereroe da adulto, mentre nel fumetto inizia la carriera di paladino della giustizia da adolescente. Questa incarnazione del personaggio viene chiamata nei fumetti \"Superboy\".\nMolti elementi del film sono poi stati riadattati anche nei fumetti:\nSeguiti.\n\"Superman\" ebbe tre seguiti.\nNel corso degli anni ci furono altri tentativi di realizzare un quinto film sull'Uomo d'Acciaio che si concretizzarono con l'uscita di \"Superman Returns (2006)\" di Bryan Singer che costituisce un ideale seguito di \"Superman II\", dalle cui vicende la trama trae spunto. Sempre in quel periodo usc\u00ec anche \"Superman II - The Richard Donner Cut\" che costituisce la versione originale del film, con un diverso montaggio voluto dal regista Richard Donner, dal consulente creativo Tom Mankiewicz e da Michael Thau, e uscita direttamente in DVD accompagnando la versione ufficiale.\nNel 2013 \u00e8 uscito un \"reboot\" della saga di Superman intitolato \"L'uomo d'acciaio\", diretto da Zack Snyder, interpretato da Henry Cavill e prodotto da Christopher Nolan."}
{"id": "452042", "revid": "104458", "url": "https://it.wikipedia.org/wiki?curid=452042", "title": "Devan\u0101gar\u012b", "text": ""}
{"id": "452050", "revid": "1481011", "url": "https://it.wikipedia.org/wiki?curid=452050", "title": "Guglielmina dei Paesi Bassi", "text": "Biografia.\nGuglielmina dei Paesi Bassi apparteneva al sesto ramo (Nassau-Dietz), nato dal secondo ramo (Nassau-Dillenbourg) della Casa di Nassau. Questa linea di Nassau-Dietz, oggi Orange-Nassau, apparteneva al ramo ottoniano, del quale fecero parte in passato degli Statolder delle Sette Province, in particolare d'Olanda, di Frisia, di Zelanda e di Gheldria, un re di Inghilterra e Scozia nella persona di Guglielmo III d'Orange-Nassau, dei re e delle regine dei Paesi Bassi.\nGiovent\u00f9.\nGuglielmina, che veniva chiamata Paulientje durante le sue prime settimane di vita, era l'unica figlia del re Guglielmo III e della sua seconda moglie Emma di Waldeck e Pyrmont; nacque il 31 agosto 1880 alle ore 18 al Palazzo Noordeinde all'Aia. Tre fratellastri pi\u00f9 grandi erano nati dal primo matrimonio di suo padre con Sofia di W\u00fcrttemberg: Guglielmo (1840-1879), Maurizio (1843-1850) e Alessandro (1851-1884); alla nascita di Guglielmina, quest'ultimo era l'unico ancora in vita. Il secondo matrimonio di suo padre aveva incollerito Alessandro (il giorno della cerimonia, aveva bloccato le persiane del suo palazzo) e, in seguito, rifiut\u00f2 di vedere sua sorella. Egli mor\u00ec quando lei aveva quattro anni.\nAlla morte di Guglielmo III, il 23 settembre 1890, Guglielmina divenne regina all'et\u00e0 di 10 anni. Tuttavia, fino ai suoi 18 anni, fu sua madre Emma che assunse la reggenza del regno. Per il Granducato di Lussemburgo la successione era esclusivamente in linea maschile. La corona granducale pass\u00f2 dunque ad un altro membro della casa Nassau, Adolfo, capo del ramo Walram di questa famiglia.\nInizio del regno.\nIl 6 settembre 1898 Guglielmina prest\u00f2 giuramento nella Nieuwe Kerk di Amsterdam (i sovrani costituzionali dei Paesi Bassi non sono incoronati). Un anno prima aveva subito l'immenso dolore di perdere sua zia paterna, la granduchessa Sofia di Sassonia-Weimar. Nella sua autobiografia raccont\u00f2 pi\u00f9 tardi tutta l'importanza che sua zia aveva avuto per lei.\nDue anni dopo la sua ascesa al trono, una nave olandese, la Hr. Ms. Gelderland, fu inviata in Mozambico per permettere l'evacuazione di Paul Kruger, il presidente del Transvaal che era stato sconfitto nelle Guerre Boere. Questo gesto (fatto con il tacito consenso della Gran Bretagna) fu considerato in Europa un segno eclatante della sua benevolenza.\nMatrimonio.\nSi dovette cercare un marito per la giovane regina. Non si poteva pensare a dei candidati britannici per via della Seconda Guerra Boera \u00ab \"Nur einen deutschen Prinzen soll sie bekommen\" \u00bb, dichiar\u00f2 Guglielmo II, l'imperatore tedesco.\nNel maggio 1900 la regina madre Emma and\u00f2 con la figlia al castello di Schwarzenburg in Turingia, dove aveva organizzato degli incontri con tre candidati.\nFederico Guglielmo di Prussia, 20 anni, nipote della principessa Marianna dei Paesi Bassi e del principe Alberto di Prussia, governatore del ducato di Brunswick, aveva i favori del Kaiser.\nI due figli del granduca Federico Francesco II di Meclemburgo-Schwerin e della principessa Maria di Schwarzburg-Rudolstadt, Adolfo Federico, 27 anni, ed Enrico, 24 anni, erano stati scelti nel Gotha; la casa Meclembourg-Schwerin era inoltre alleata agli Hohenzollern e ai Nassau dai Sassonia-Weimar-Eisenach. Venne prescelto Enrico.\nNel 1901 Guglielmina spos\u00f2 il duca Enrico di Meclemburgo-Schwerin: anche se era un matrimonio combinato (era necessario al pi\u00f9 presto un erede, e lo sposo non poteva provenire da una famiglia reale rilevante), almeno nei primi tempi Guglielmina fu abbastanza legata al marito. Enrico, invece, insofferente del suo ruolo di principe consorte, che riteneva noioso, vuoto e solo decorativo, costretto sempre a camminare un passo dietro la moglie dall'etichetta, rimase senza alcun potere effettivo e la stessa Guglielmina si assicur\u00f2 che in questa posizione sempre rimanesse. Una serie di tradimenti, inoltre, contribu\u00ec a mettere in crisi la coppia, e si sostenne che fossero molti i figli illegittimi del principe consorte. Dopo otto anni di matrimonio infelice, la coppia ebbe il 30 aprile 1909 la prima e unica figlia, la principessa Giuliana: da allora gli sposi condussero vite separate.\nL'inizio del regno.\nIl regno di Guglielmina fu caratterizzato da enorme tatto e discrezione; infatti la regina fu sempre ben attenta a operare entro i limiti di quanto era previsto dalla Costituzione. Comunque Guglielmina aveva una personalit\u00e0 molto forte e determinata e pensava e agiva con il proprio cervello. Queste qualit\u00e0 le dimostr\u00f2 presto; infatti, appena ventenne, ordin\u00f2 a una nave da guerra olandese di salvare Paul Kruger, presidente del Transvaal.\nGuglielmina ebbe forti tensioni con la Gran Bretagna, dopo che quest'ultima aveva annesso il Transvaal e lo Stato Libero d'Orange durante la seconda guerra boera. Questo perch\u00e9 i boeri erano i discendenti dei primi coloni olandesi giunti in Sudafrica e la regina li sentiva vicini in modo particolare.\nLa regina si dimostr\u00f2 anche una capace donna d'affari e i suoi investimenti la resero la donna pi\u00f9 ricca del mondo, condizione mantenuta anche da sua figlia e da sua nipote; infatti il maggiore azionista della Royal Dutch Shell \u00e8 una \"holding\" da lei stessa fondata.\nPoco prima della Prima guerra mondiale, la giovane regina incontr\u00f2 suo cugino, il Kaiser Guglielmo II di Germania, che ironizz\u00f2 pesantemente con lei sul suo piccolo stato e le sue difese. \"I miei soldati sono alti sette piedi e i vostri gli arrivano appena alle spalle\". Guglielmina sorrise e replic\u00f2 \"Certo, Vostra Maest\u00e0, i vostri soldati sono alti sette piedi. Ma quando noi apriamo le dighe, l'acqua arriva a dieci piedi!\"\nLa Prima guerra mondiale.\nDurante la prima guerra mondiale, i Paesi Bassi furono neutrali, anche se intrattennero relazioni commerciali con la Germania e, per tale ragione, la Gran Bretagna tent\u00f2 di bloccare i porti olandesi e numerose navi commerciali olandesi furono fermate.\nDopo la fine del conflitto, l'ex imperatore tedesco Guglielmo II si rifugi\u00f2 nei Paesi Bassi, e il governo olandese gli concesse l'asilo politico anche in virt\u00f9 dei suoi rapporti di parentela con la regina. In risposta agli sforzi alleati di far estradare il deposto \"kaiser\", Guglielmina convoc\u00f2 alla sua presenza gli ambasciatori e lesse loro le norme sul diritto d'asilo.\nUn clima di agitazione, alimentato anche dalla Rivoluzione russa, prese piede nei Paesi Bassi nell'immediato dopoguerra. Il socialista Troelstra tent\u00f2 di rovesciare il governo e la monarchia, ma non con una rivoluzione violenta, quanto mediante il controllo del \"Tweede Kamer\", il corpo legislativo del Parlamento, tramite le elezioni (strategia che gli attir\u00f2 i sarcasmi di Trotsky), convinto che la classe lavoratrice lo avrebbe sostenuto. Invece la popolarit\u00e0 della giovane regina giov\u00f2 anche alla stabilit\u00e0 delle istituzioni. La regina stessa assieme alla figlia attravers\u00f2 in carrozza aperta una folla riunita nella capitale, ottenendo applausi rispettosi: la Casa Reale e i Paesi Bassi erano chiaramente al riparo dal pericolo di una rivoluzione bolscevica.\nSeconda guerra mondiale.\nIl 13 maggio 1940, a seguito dell'invasione tedesca dei Paesi Bassi, Guglielmina e la famiglia reale dovettero lasciare il regno. Guglielmina avrebbe voluto restare e organizzare una resistenza all'invasione in Zelanda, invece fu costretta a recarsi in Gran Bretagna, progettando comunque di rientrare nel pi\u00f9 breve tempo possibile nel proprio paese. Successivamente si trasfer\u00ec insieme con la propria famiglia in Canada, dove rimase fino alla fine della guerra. Incontr\u00f2 il presidente Roosevelt e parl\u00f2 dei problemi olandesi al Congresso degli Stati Uniti.\nNel 1943, la famiglia reale rientr\u00f2 nel Regno Unito. La regina Guglielmina presiedeva il governo in esilio dei Paesi Bassi che si era installato a Londra. Winston Churchill la descrisse come: \u00ab\"l'unico vero uomo\" tra i leaders del governo in esilio\u00bb.\nNonostante fosse distante dal proprio paese, Guglielmina intervenne notevolmente nell'attivit\u00e0 del Parlamento dei Paesi Bassi, soprattutto schierandosi contro il primo ministro Dirk Jan de Geer, il quale voleva siglare un trattato di pace con i tedeschi, poich\u00e9 non era convinto della vittoria degli alleati. Inoltre comunicava con il suo popolo attraverso \"Radio Oranje\", trasmettendo giornalmente messaggi.\nNel 1944 fu la seconda donna a entrare nell'Ordine della Giarrettiera.\nAlla fine della guerra, Guglielmina ritorn\u00f2 nei Paesi Bassi, stabilendosi in una residenza a L'Aia. Da qui si spostava in tutto il paese, motivando le persone e cercando di essere loro vicina.\nUltimi anni.\nIl 4 settembre 1948, dopo un regno di 57 anni, 9 mesi e di 12 giorni, abdic\u00f2 in favore di sua figlia Giuliana, assumendo il titolo di \"Sua Altezza Reale la Principessa Guglielmina dei Paesi Bassi\"; dopo il suo regno, l'influenza della monarchia cominci\u00f2 a diminuire, ma l'amore del paese per la Casa Reale continu\u00f2. Si ritir\u00f2 nel palazzo di Het Loo, facendo poche apparizioni pubbliche fino alla devastante mareggiata del 1953: ancora una volta incominci\u00f2 a viaggiare per il paese per incoraggiare e sostenere il popolo. Durante i suoi ultimi anni scrisse la propria autobiografia intitolata \"Eenzaam, niet maar alleen\" (\"Sola, ma non da sola\"), in cui raccontava gli avvenimenti della sua lunga vita e la propria profonda e salda fede.\nLa regina Guglielmina mor\u00ec all'et\u00e0 di 82 anni il 28 novembre 1962 e venne sepolta nella cripta reale nel Nieuwe Kerk a Delft, l'8 dicembre 1962. Il funerale fu, per sua richiesta e contrariamente al protocollo, completamente in bianco per rimarcare il suo credo che la morte terrena \u00e8 l'inizio della vita eterna."}
{"id": "452053", "revid": "287204", "url": "https://it.wikipedia.org/wiki?curid=452053", "title": "Catoblepa", "text": "Il catoblepa (\"catobl\u00e8pa\"; o, con accentazione latina, \"cat\u00f2blepa\"; in latino \"catoblepas\"), \u00e8 una creatura leggendaria descritta da Plinio il Vecchio e da Claudio Eliano. Nell'antica mitologia greca e romana era un \u00abquadrupede africano, raffigurato col capo pesante sempre abbassato verso terra\u00bb.\nDescrizione.\n\"Catoblepas\" deriva dal greco , \"guardare verso il basso\".\nPlinio il Vecchio lo descrive come un animale di andatura pigra, che vive in Africa, ai confini dell'Etiopia\u02d0 il suo sguardo uccide chiunque all'istante, ma \u00e8 difficile fissarlo negli occhi perch\u00e9 la sua testa pesa molto, e l'animale la tiene sempre chinata.\nUn secolo pi\u00f9 tardi, per Claudio Eliano, la creatura \u00e8 un erbivoro delle dimensioni di un toro domestico, con una folta criniera, occhi stretti e iniettati di sangue, e uno spesso strato di ciglia. Nella descrizione di Eliano, il suo sguardo non \u00e8 letale, ma il suo alito \u00e8 velenoso, perch\u00e9 velenose sono le piante di cui si nutre e pu\u00f2 trasformare esseri in pietra.\n\u00c8 probabile che entrambi gli autori si riferissero allo gnu.\nNei media.\n\u00c8 citato nella canzone \"Supergiovane\" del gruppo musicale italiano Elio e le Storie Tese presente nell'album \"Italyan, Rum Casusu \u00c7ikti\" del 1992.\nQuesta creatura \u00e8 presente inoltre nella saga \"Eroi dell'Olimpo\" dell'autore americano Rick Riordan. \nNei videogiochi \"Final Fantasy V, VIII, X e XV,\" nonch\u00e9 nel meno conosciuto , \u00e8 presente una creatura chiamata Catoblepas ed \u00e8 presente anche come ingrediente nel primo episodio del videogioco The Witcher, e come avversario in vari Castlevania\nCatoblepismo.\n\"Catoblepismo\" \u00e8 un'espressione coniata nel 1962 da Raffaele Mattioli per riferirsi ai rapporti patologici creatisi in Italia, prima della crisi economica del 1930, tra il mondo dell'industria e il sistema creditizio: si trattava di un intreccio di interessi e poteri in cui il sistema bancario creditizio ordinario esercitava il controllo sul sistema industriale, mentre quest'ultimo risultava determinante per la sopravvivenza dell'altro. L'adozione di un simile modello di sviluppo economico aveva manifestato una serie di degenerazioni negli anni venti del Novecento, con ripetuti salvataggi di imprese operati dal sistema bancario. Questa forma di interventismo affidata al sistema creditizio aveva portato alla subordinazione degli interessi dei depositanti alla rete patologica di cointeressi che attraversava e legava il sistema dirigenziale bancario a quello industriale. Inoltre, aveva sfavorito l'emergere di una nuova classe imprenditoriale borghese, capace di operare una rottura del tradizionale assetto industriale italiano.\nIl termine \u00e8 stato riutilizzato nell'aprile 2013 da Fabrizio Barca, Ministro per la coesione territoriale del Governo Monti, per riferirsi ai rapporti patologici tra il sistema dei partiti politici italiani, i cittadini, e lo Stato."}
{"id": "452059", "revid": "16066", "url": "https://it.wikipedia.org/wiki?curid=452059", "title": "The Man of Steel", "text": ""}
{"id": "452061", "revid": "2043462", "url": "https://it.wikipedia.org/wiki?curid=452061", "title": "Guglielmo III dei Paesi Bassi", "text": "Biografia.\nGuglielmo era figlio di Guglielmo II e della moglie Anna Pavlovna Romanova, figlia dello zar Paolo I di Russia. Dopo aver servito nell'esercito, nel 1839 spos\u00f2 la prima cugina Sofia Federica di W\u00fcrttemberg, figlia di Guglielmo I di W\u00fcrttemberg e della granduchessa Caterina di Russia, sua zia materna. Il matrimonio fu infelice e molteplici scontri si ebbero sull'educazione dei figli: Sofia era una libera pensatrice ed odiava tutto ci\u00f2 che era imposto e gerarchico, ad iniziare dall'esercito, mentre Guglielmo era pi\u00f9 semplice, pi\u00f9 conservatore ed amava i militari. Proibendo attivit\u00e0 intellettuali in casa propria, venne definito dalla regina Vittoria del Regno Unito, che corrispondeva con Sofia, uno \"zotico contadino\"; le sue intense attivit\u00e0 extraconiugali invece gli fecero meritare dal New York Times il titolo di \"il pi\u00f9 grande debosciato del secolo\".\nUn'altra causa di tensioni coniugali (e successivamente di problemi politici) era il suo carattere incostante e capriccioso: poteva infuriarsi contro qualcuno un giorno ed essere estremamente gentile ed amichevole il seguente.\nGuglielmo avvers\u00f2 profondamente i mutamenti costituzionali del 1848 favoriti da suo padre Guglielmo II e da Johan Rudolf Thorbecke: se Guglielmo II e la principessa Sofia li considerarono necessari alla sopravvivenza della monarchia, il principe ereditario li vide solo come delle limitazioni al potere reale, che gli avrebbero impedito di governare come suo nonno, Guglielmo I dei Paesi Bassi. Medit\u00f2 quindi di cedere i propri diritti a suo fratello minore Enrico, ma la madre lo convinse a recedere: appena un anno dopo, nel 1849, l'improvvisa morte del padre lo fece essere il terzo sovrano dei Paesi Bassi.\nRegno.\nGuglielmo III medit\u00f2 ripetutamente di abdicare non appena suo figlio Guglielmo di Orange-Nassau fosse stato maggiorenne (cio\u00e8 nel 1858), ma essendogli sempre difficile prendere una decisione, rimase re. Il suo primo atto fu l'inaugurazione del governo di Thorbecke, il liberale che aveva scritto la costituzione del 1848, che Guglielmo detestava. Quando la gerarchia cattolica dei vescovi venne ristabilita nel 1853, il sovrano trov\u00f2 un utile pretesto per allontanarlo. Nei suoi primi due decenni di regno licenzi\u00f2 parecchi governi e sciolse molte volte gli Stati Generali, favorendo la creazione di governi regi che regolarmente cadevano di l\u00ec a poco, essendo privi di supporto in Parlamento. Prov\u00f2 anche a vendere il Granducato di Lussemburgo nel 1867: il tentativo quasi caus\u00f2 una guerra fra Prussia e Francia, ma contribu\u00ec poi a rendere il Lussemburgo un paese del tutto indipendente.\nNel 1877 la moglie Sofia mor\u00ec e terminarono anni di litigi nel palazzo reale. Nel 1879 Guglielmo III decise di sposare la principessa Emma di Waldeck e Pyrmont, proveniente da una case regnante minore germanica: ci fu stupore e contrariet\u00e0 da parte di una parte del mondo politico, perch\u00e9 la sposa aveva quarantuno anni meno dello sposo. Emma comunque si mostr\u00f2 una donna alla mano e quando Guglielmo chiese il permesso al Parlamento (come prevedeva la Costituzione), questo fu accordato facilmente. Emma non era stata la sua prima scelta: precedentemente Guglielmo III era stato rifiutato dalla di lei sorella, la principessa Paolina di Waldeck-Pyrmont e dalla principessa Thyra di Danimarca (sorella di Alessandra, principessa del Galles e poi regina del Regno Unito, e della zarina di Russia Maria F\u00ebdorovna).\nEmma ebbe un'ottima influenza sulla personalit\u00e0 capricciosa ed incostante di Guglielmo III ed il matrimonio fu estremamente felice: l'ultimo decennio del regno fu senza dubbio il migliore. Nel 1880 nacque la principessa Guglielmina, divenuta erede al trono dopo la morte dell'ultimo figlio vivente della regina Sofia. Guglielmo III cadde seriamente ammalato nel 1887 e mor\u00ec tre anni dopo. Poich\u00e9 Guglielmina era minorenne, Emma fu reggente per la figlia fino al suo diciottesimo compleanno nel 1898.\nPoich\u00e9 il Granducato del Lussemburgo poteva essere ereditato soltanto tramite discendenza maschile, secondo la legge salica, divenne granduca Adolfo, ex duca di Nassau.\nMatrimoni ed eredi.\nGuglielmo si spos\u00f2 due volte.&lt;br&gt;\nNel 1839 spos\u00f2 la cugina Sofia Federica di W\u00fcrttemberg, figlia del re Guglielmo I di W\u00fcrttemberg e della granduchessa Ekaterina Pavlovna Romanova.&lt;br&gt;\nDa questo matrimonio nacquero tre figli:\nNel 1879 spos\u00f2 la principessa Emma di Waldeck e Pyrmont, dalla quale ebbe una figlia:"}
{"id": "452065", "revid": "3261044", "url": "https://it.wikipedia.org/wiki?curid=452065", "title": "Fento", "text": ""}
{"id": "452068", "revid": "1652134", "url": "https://it.wikipedia.org/wiki?curid=452068", "title": "Guglielmo II dei Paesi Bassi", "text": "Guglielmo II era figlio di Guglielmo I e di Guglielmina di Prussia. Quando suo padre, che al tempo regnava come principe sovrano, si proclam\u00f2 re nel 1815, egli divenne Principe di Orange come erede apparente del Regno dei Paesi Bassi. Con l'abdicazione di suo padre e la sua ascesa al trono, i Paesi Bassi divennero una democrazia parlamentare grazie alla nuova costituzione del 1848.\nGuglielmo II spos\u00f2 Anna Pavlovna Romanova, figlia dello zar di Russia, dalla quale ebbe quattro figli maschi e una femmina.\nMor\u00ec il 17 marzo 1849 ed il regno pass\u00f2 al figlio Guglielmo III.\nBiografia.\nWillem Frederik George Lodewijk nacque il 6 dicembre 1792 all'Aia. Era il figlio primogenito di re Guglielmo I dei Paesi Bassi e di Guglielmina di Prussia. Suoi nonni materni erano Federico Guglielmo II di Prussia e la sua seconda moglie, Federica Luisa d'Assia-Darmstadt.\nQuando Guglielmo aveva appena tre anni, lui e la sua famiglia furono costretti a fuggire in Inghilterra dopo che le truppe anglo-hannoveriane decisero di ritirarsi dai Paesi Bassi e lo stato fu abbandonato nelle mani delle truppe rivoluzionarie francesi e dei repubblicani anti-orangisti: Guglielmo pass\u00f2 la giovent\u00f9 a Berlino, alla corte prussiana, dove ricevette una preparazione militare, servendo nell'esercito prussiano; in seguito studi\u00f2 all'Universit\u00e0 di Oxford in Inghilterra.\nLa carriera militare nell'esercito inglese.\nGuglielmo entr\u00f2 nel 1811 nel British Army, a soli 19 anni, come aiutante di campo di Arthur Wellesley, I duca di Wellington. Con tale incarico prese parte a diverse battaglie della guerra d'indipendenza spagnola. Non ancora ventenne, il giovane principe, secondo le tradizioni dell'epoca, venne creato tenente colonnello l'11 giugno 1811, poi colonnello il 21 ottobre di quello stesso anno e quindi l'8 settembre 1812 divenne aiutante di campo del principe reggente, venendo promosso al rango di maggiore generale il 14 dicembre 1813. Il suo coraggio e la sua buona natura lo resero molto popolare presso gli inglesi, che lo soprannominarono \"Slander Billy\". Nel 1813 torn\u00f2 nei Paesi Bassi e nel maggio del 1814 sostitu\u00ec Sir Thomas Graham come ufficiale comandante delle forze britanniche in loco, ma seppe cedere il passo al duca di Wellington quando questo'ultimo sbarc\u00f2 poco dopo sulle coste olandesi con altri uomini. L'8 luglio di quello stesso anno venne promosso al rango di Tenente Generale nel British Army ed il 25 luglio successivo ottenne il massimo rango di Generale.\nNel 1815 serv\u00ec nell'esercito \"olandese\" schierato contro Napoleone Bonaparte, dopo la fuga di quest'ultimo dall'isola d'Elba. Partecip\u00f2 cos\u00ec alla battaglia di Quatre Bras e alla battaglia di Waterloo, dove rimase ferito combattendo col I Corpo d'Armata di cui era stato posto al comando. Nelle due battaglie dimostr\u00f2 coraggio ed energia, anche se diede prova di atroci errori militari che portarono alla morte di diversi uomini sotto il suo comando, attirandosi aspre critiche da storici come David Howarth. Il duca di Wellington attribu\u00ec questi errori pi\u00f9 all'inesperienza militare del giovane ventitreenne generale, che al non al fatto di non essere un buon capo. Come segno di gratitudine, alla fine della guerra e dopo la vittoria di Waterloo, il popolo olandese gli offr\u00ec in dono il Palazzo Soestdijk come omaggio.\nIl 14 marzo 1817 fu iniziato in Massoneria nella loggia di Bruxelles \"L'Esp\u00e9rance\".\nLa rivoluzione belga.\nGuglielmo II godette di enorme popolarit\u00e0 nei Paesi Bassi ed in Belgio, per la sua affabilit\u00e0 e la sua moderazione. Nel 1830, allo scoppi\u00f2 della rivoluzione in Belgio (all'epoca noto come Paesi Bassi del Sud), si rec\u00f2 a Bruxelles per tentare una mediazione tra le parti, proponendo che le province meridionali avessero autonomia amministrativa, sempre comunque sotto il controllo della Casa d'Orange-Nassau. I rivoluzionari pensarono per qualche tempo di affidargli la corona di un neonato regno del Belgio, ma suo padre, all'epoca ancora sovrano dei Paesi Bassi, rifiut\u00f2 tali accordi e i rapporti tra i due iniziarono ad essere molto tesi.\nNell'aprile del 1831 Guglielmo venne pertanto posto a capo della Campagna dei dieci giorni che si svolse in Belgio, vincendo la battaglia di Lovanio del 12 agosto contro i ribelli belgi ma venendo respinto dall'intervento dell'esercito francese. Successivamente, l'intervento di vari paesi europei port\u00f2 al distacco del Belgio dai Paesi Bassi, con la conseguente nascita di una nuova monarchia, a capo di cui fu posto il principe tedesco Leopoldo di Sassonia-Coburgo-Gotha. La pace definitiva tra Paesi Bassi e Belgio pot\u00e9 avvenire solo con la firma del Trattato di Londra del 1839.\nRe dei Paesi Bassi.\nIl 7 ottobre 1840, in seguito all'abdicazione paterna, sal\u00ec al trono come Guglielmo II. Conservatore e sfavorevole ai mutamenti di status quo come il genitore, intervenne comunque meno negli affari politici del suo Stato. Davanti ad agitazioni montanti per una vasta riforma costituzionale ed un allargamento del suffragio, bench\u00e9 di vedute conservatrici ed anti-democratiche, ag\u00ec con buonsenso e moderazione, senza ostacolarle.\nNel 1845 ricevette la nomina a maresciallo di campo del Regno Unito.\nLa rivoluzione del 1848, che a Parigi fece decadere la monarchia degli Orl\u00e9ans, impaur\u00ec anche Guglielmo II che pare una mattina abbia detto: \"sono passato da conservatore a liberale in una sola notte\". Diede ordine a Johan Rudolf Thorbecke di elaborare una nuova costituzione che sancisse che il \"Eerste Kamer\" (Senato) sarebbe eletto indirettamente dagli Stati Provinciali e che il Tweede Kamer (Camera dei rappresentanti) sarebbe stato eletto direttamente. Il sistema elettorale divenne su base censuaria nei distretti elettorali (nel 1917 il suffragio divenne universale maschile ed i distretti furono sostituiti dalle liste dei partiti politici), causando una notevole diminuzione del potere regio. Questa costituzione, seppur emendata, \u00e8 quella ancora oggi in vigore.\nGuglielmo II ricevette il giuramento di fedelt\u00e0 dal primo governo parlamentare alcuni mesi prima della sua improvvisa morte avvenuta a Tilburg, nel nord del Brabante nel 1849. Da qualche tempo il sovrano soffriva infatti di crisi respiratorie e di una depressione che aveva fatto seguito alla morte del suo figlio prediletto, Guglielmo Alessandro, l'anno precedente, fatto che lo aveva fortemente provato.\nDurante gli anni del suo regno, Guglielmo II si interess\u00f2 particolarmente di architettura che aveva avuto modo di conoscere ed apprezzare gi\u00e0 durante i suoi primi studi in Inghilterra, amando particolarmente lo stile neogotico. In questo stile progetto la facciata del Palazzo Kneuterdijk eseguita su progetto dell'architetto De Greef sostituita poi dall'attuale neoclassica di cui per\u00f2 rimane all'interno una grande sala neogotica. Inizi\u00f2 (ma non complet\u00f2 mai) la costruzione del Castello di Vaeshartelt.\nMatrimonio e figli.\nNel 1814 Guglielmo fu per breve tempo fidanzato con la principessa Carlotta del Galles, sola figlia del principe Reggente, poi Giorgio IV del Regno Unito, ma alla fine lei lo rifiut\u00f2. Il 21 febbraio 1816 nella cappella del palazzo d'Inverno a San Pietroburgo, Guglielmo spos\u00f2 la granduchessa Anna Pavlovna Romanova, sorella minore dello zar Alessandro I di Russia, che organizz\u00f2 l'unione per rimarcare i buoni rapporti fra la Russia imperiale e i Paesi Bassi.\nIl 17 febbraio 1817 a Bruxelles nacque il suo primo figlio Guglielmo Alessandro, il futuro re Guglielmo III dei Paesi Bassi. Vivendo a Bruxelles entr\u00f2 in contatto con i ricchi industriali del meridione del suo regno. Nel 1819 fu ricattato per qualcosa che il Ministro della Giustizia Van Maanen defin\u00ec in una lettera \u00abvergognosa ed innaturale\u00bb, riferendosi presumibilmente ad inclinazioni bisessuali (si pensa che abbia avuto una relazione con un \"dandy\" di nome Pereira).\nGuglielmo II e la regina Anna ebbero cinque figli:\nNella cultura di massa.\nGuglielmo II \u00e8 il personaggio pi\u00f9 ricorrente nelle novelle storiche di Georgette Heyer, di cui la pi\u00f9 nota \u00e8 \"An Infamous Army\".\nGuglielmo II \u00e8 uno dei personaggi che appaiono nel romanzo storico storica \"Sharpe's Waterloo\" di Bernard Cornwell, e nel suo adattamento televisivo nel quale \u00e8 personificato da Paul Bettany."}
{"id": "452069", "revid": "547992", "url": "https://it.wikipedia.org/wiki?curid=452069", "title": "Domenico Cempella", "text": "Biografia.\nInizi\u00f2 a lavorare nella compagnia aerea Alitalia non ancora maggiorenne come impiegato presso l'aeroporto di Ciampino. Nel 1973 divent\u00f2 capo delle operazioni a terra e nel 1981 direttore del traffico. Due anni pi\u00f9 tardi ricopr\u00ec l'incarico di direttore generale di Aeroporti di Roma, societ\u00e0 allora controllata dalla compagnia aerea. \nNel 1990 rientr\u00f2 in Alitalia per assumere la responsabilit\u00e0 della divisione passeggeri e vi rest\u00f2 per due anni. \nCollabor\u00f2 brevemente con Raul Gardini alla guida della societ\u00e0 di gestione aeroportuale Alm, che controllava l'aeroporto di Forl\u00ec. L'anno seguente l'IRI gli affid\u00f2 la guida della societ\u00e0 Autostrade. \nNel 1996 torn\u00f2 all'Alitalia come amministratore delegato per sostituire Roberto Schisano. Ottenne l'integrazione con la compagnia olandese KLM, un minor costo del lavoro, la pace sindacale con la distribuzione del 20% del capitale azionario ai dipendenti, l'ingresso di alcuni rappresentanti dei lavoratori nel consiglio di amministrazione e un rafforzamento del lungo raggio con 30 aeromobili.\nRiconfermato AD dall'IRI il 3 giugno 2000, rassegn\u00f2 le dimissioni da Alitalia il 2 febbraio 2001.\n\u00c8 deceduto il 17 aprile 2021."}
{"id": "452073", "revid": "30909", "url": "https://it.wikipedia.org/wiki?curid=452073", "title": "Quarto muro", "text": ""}
{"id": "452074", "revid": "125283366", "url": "https://it.wikipedia.org/wiki?curid=452074", "title": "Aileen Wuornos", "text": "Biografia.\nGiovent\u00f9.\nFin dall'infanzia la sua vita fu molto travagliata: la madre, Diane Wuornos (12 aprile 1939), aveva 15 anni quando spos\u00f2 il padre, Leo Dale Pittman (16 marzo 1936-30 gennaio 1969), affetto da schizofrenia. Insieme ebbero Keith (14 marzo 1955-17 luglio 1976) e Aileen, prima di divorziare meno di due anni dopo. Pittman venne rinchiuso in prigione con l'accusa di violenza su minori e poco dopo si impicc\u00f2 nella cella. Quando Aileen comp\u00ec quattro anni, la madre affid\u00f2 lei e il fratello Keith ai nonni materni Lauri Jacob Wuornos (28 gennaio 1911-12 marzo 1976) e Aileen Britta (1\u00ba febbraio 1917-7 luglio 1971), ma neanche qui i bambini riuscirono a godere di condizioni di vita particolarmente stabili. Il nonno infatti era un alcolista. A 14 anni Aileen venne violentata da un amico di famiglia e rimase incinta: il bambino venne portato in un istituto, in cui venne successivamente adottato. Qualche mese dopo la nascita del bambino, Aileen lasci\u00f2 la scuola, la nonna mor\u00ec di insufficienza epatica e il nonno la butt\u00f2 fuori casa. Per mantenersi cominci\u00f2 a prostituirsi.\nNel 1974 venne arrestata la prima volta per guida in stato di ebbrezza, disturbo della quiete pubblica e per aver sparato con una pistola calibro 22 da un veicolo in movimento. Aileen per\u00f2 non si present\u00f2 in tribunale. Nel 1976, appena ventenne, spos\u00f2 il facoltoso sessantanovenne Lewis Gratz Fell. Tuttavia, venne arrestata nuovamente per aver assalito un cliente in un bar e fin\u00ec per colpire anche Fell, che chiese un ordine di restrizione nei suoi confronti. Il 14 luglio torn\u00f2 in Michigan, dove venne nuovamente arrestata per aver assalito un barista. Due giorni dopo il fratello Keith mor\u00ec per un cancro all'esofago e Aileen ottenne 10.000 dollari dall'assicurazione. Il 21 luglio annull\u00f2 il suo matrimonio con Fell, dopo nove settimane dalla cerimonia.\nNel gennaio 1986 venne arrestata con l'accusa di furto di auto, resistenza alla polizia e per aver fornito false generalit\u00e0, mentre nel giugno dello stesso anno venne arrestata per aver minacciato un uomo con una pistola chiedendo dei soldi. Durante questo periodo intrecci\u00f2 una relazione con Tyria Moore, una cameriera conosciuta in un locale gay. Le due andarono a vivere insieme e Aileen manteneva entrambe continuando a prostituirsi.\nGli omicidi.\nLe due donne continuarono a vivere insieme fino al 30 novembre 1989 quando Aileen ritorn\u00f2 a casa della compagna con l'auto della sua prima vittima, raccontando a Tyria di aver ucciso un suo cliente e di avergli sottratto il veicolo. L'auto era di Richard Mallory e il suo corpo venne trovato il 13 dicembre dello stesso anno in un bosco vicino all'autostrada.\nIl 5 maggio 1990 venne ritrovato il cadavere di un uomo, ucciso da due colpi di calibro 22, che a causa dell'avanzato stato di decomposizione non verr\u00e0 mai identificato. Nel giugno seguente, nei pressi della strada Interstate 19 in Florida, venne ritrovato il corpo di David Spears, camionista ucciso con sei colpi di calibro 22. Il detective Orange ritrov\u00f2 il mezzo dell'uomo spoglio di qualsiasi indizio; le indagini sulla vita personale e sociale di Spears non portarono ad alcun fatto rilevante. La relazione effettuata in merito da una criminologa fece per\u00f2 emergere due cose: l'omicidio non sembrava la conseguenza di un tentativo di furto, e l'assassino era probabilmente una donna.\nIl 6 giugno dello stesso anno venne trovata un'altra vittima in avanzato stato di decomposizione, la cui identit\u00e0 rimase un mistero fino al ritrovamento della sua automobile a qualche chilometro di distanza: l'uomo era Charles Carskadonn, un allevatore di bestiame ucciso con nove colpi di calibro 22. Un'altra persona, Eugene Burness, venne trovata morta lungo l'Interstate 75, ma stavolta l'investigatore Tom Muck riscontr\u00f2 delle analogie con i vari crimini e la stretta vicinanza fra loro fece per la prima volta affiorare l'ipotesi di un serial killer. Nel settembre del 1990 venne trovato Dick Humphreys, anche lui ucciso da molteplici colpi di calibro 22. Stessa sorte tocc\u00f2 poco dopo al poliziotto in pensione Walter Jeno Antonio, ucciso nel novembre dello stesso anno con quattro colpi della stessa arma.\nIndagini e arresto.\nLa polizia, instaurando una task force, elabor\u00f2 un profilo volto a ricostruire il \"modus operandi\" del serial killer: per la prima volta si ipotizz\u00f2 che si potesse trattare di una prostituta che, dopo aver adescato le vittime, le uccideva. La svolta delle indagini si ebbe quando Wuornos deposit\u00f2 a un banco dei pegni una videocamera appartenuta a una delle sue vittime (Mallory), lasciando cos\u00ec impronte digitali che gli inquirenti confrontarono con successo con quelle ritrovate su una delle scene del crimine.\nL'arresto avvenne a una festa di motociclisti, e il reato contestato era quello di porto d'armi abusivo; questo capo di imputazione non sarebbe certo stato sufficiente per un processo, ma la compagna di Aileen, Tyria, nel corso di un interrogatorio confess\u00f2 i crimini della convivente. In mancanza di alcuni decisivi dettagli, i poliziotti chiesero a Tyria di parlare con Aileen al telefono per spingerla a tradirsi. Durante la conversazione Tyria fece quindi delle allusioni sugli omicidi compiuti da Aileen e, per quanto la donna avesse probabilmente capito di essere intercettata, decise di parlare e confessare, scagionando quindi la fidanzata e prendendosi da sola le responsabilit\u00e0 di tutti i crimini.\nIl processo e l'esecuzione.\nIl processo inizi\u00f2 nel gennaio del 1992 e, anche se Aileen venne accusata solamente del primo omicidio, la corte della Florida non tenne in considerazione l'attenuante della violenza e il 27 gennaio le inflisse la condanna a morte. La difesa sostenne che gli omicidi erano stati commessi in seguito a tentativi di violenza (in particolare riguardanti pratiche di sodomia) inflitti alla prostituta da parte dei clienti.\nIl 15 maggio dello stesso anno Aileen Wuornos venne condannata anche per altri tre omicidi e nel febbraio del 1992 fu ritenuta colpevole anche per l'ultimo omicidio, quello di Walter Jeno Antonio. Ricorse in appello senza successo e continu\u00f2 ad affermare il suo disprezzo per la vita e il suo desiderio di continuare a far del male. A dispetto di ci\u00f2, le perizie psichiatriche la consideravano capace di intendere e di volere. Dopo il processo del febbraio 1992 Aileen e Tyria non si incontrarono e non si parlarono mai pi\u00f9. Aileen Wuornos venne giustiziata tramite iniezione letale il 9 ottobre 2002, dopo 12 anni trascorsi nella prigione di stato di Raiford, in Florida.\nDopo la morte il suo corpo venne cremato, le sue ceneri vennero prese da Dawn Botkins, un'amica d'infanzia, e portate nella sua citt\u00e0 nativa nel Michigan e sparse sotto un albero. Chiese che al suo funerale fosse suonata la canzone di Natalie Merchant, \"Carnival\":"}
{"id": "452076", "revid": "418311", "url": "https://it.wikipedia.org/wiki?curid=452076", "title": "Velocit\u00e0 di curvatura", "text": ""}
{"id": "452079", "revid": "2014155", "url": "https://it.wikipedia.org/wiki?curid=452079", "title": "Guglielmo I dei Paesi Bassi", "text": "Biografia.\nI primi anni e l'esilio.\nEra figlio di Guglielmo V di Orange-Nassau, \"Statolder\" della Repubblica delle Sette Province Unite, e della principessa Guglielmina di Prussia.\nGuglielmo V si trovava a capo del governo dei Paesi Bassi quando le armate rivoluzionarie francesi invasero il paese nel 1794. Nel gennaio del 1795, il futuro Guglielmo I e suo padre andarono in esilio in Inghilterra. Durante gli anni dell'esilio la politica di Guglielmo V fu estremamente conciliante, acconsentendo tacitamente ad un collaborazionismo tra istituzioni dell'ex-repubblica con gli enti francesi, mentre Guglielmo al contrario si oppose fermamente a questa collaborazione, incitando la popolazione a reagire contro l'invasore.\nA questo scopo, nel 1799, Guglielmo sbarc\u00f2 nei Paesi Bassi settentrionali al seguito delle truppe anglo-russe che guidarono l'invasione dell'area. Ad ogni modo, buona parte della popolazione locale olandese si oppose allo sbarco del principe e scoppiarono rivolte interne tra orangisti e filo-francesi. Dopo alcuni scontri sulla costa, Guglielmo venne forzato a lasciare nuovamente il paese dopo la firma della Convenzione di Alkmaar. Napoleone Bonaparte, che aveva capito che malgrado il fallimento dell'invasione di Guglielmo d'Orange la sua figura poteva ancora essere pericolosa, pens\u00f2 di metterlo a tacere ricompensandolo con alcuni piccoli principati tedeschi, nella speranza che abbandonasse la causa olandese. I principati in questione erano stati confiscati quando Napoleone aveva invaso la Germania nel 1806. Nel 1806, inoltre, Guglielmo succedette alla morte del padre al titolo di principe di Orange.\nIl ritorno in patria.\nDopo la sconfitta di Napoleone nella Battaglia di Lipsia (ottobre 1813), le truppe francesi si ritirarono verso la Francia. Nei Paesi Bassi, dove era stato costituito un regno napoleonico, il governo venne rovesciato e si form\u00f2 un governo di patrioti che prefer\u00ec richiamare Guglielmo in patria per sedare le rivolte, piuttosto che opporsi agli Orange come era stato nel 1785. Nella visione dei patrioti, Guglielmo avrebbe dovuto perlomeno prevenire la presa di potere di altri tipi di regimi e avrebbe garantito al popolo olandese di riprendersi dopo i duri colpi della guerra. Il dominio francese di quegli anni, infatti, aveva notevolmente danneggiato l'economia olandese a favore di quella francese e la popolazione fu ben lieta di osannare il ritorno del principe d'Orange.\nDopo aver ricevuto l'invito ufficiale a tornare da parte del \"Driemanschap\" (triumvirato) nel 1813, il 30 novembre di quell'anno Guglielmo sbarc\u00f2 ufficialmente dalla nave HMS Warrior sulla spiaggia di Scheveningen, a pochi metri da dove era stato costretto diciotto anni prima a fare ritorno nel luogo del suo esilio forzato. Il 6 dicembre di quell'anno il governo provvisorio gli offr\u00ec il titolo di re. Guglielmo rifiut\u00f2 preferendo invece il titolo di \"principe sovrano\" delle Province Unite, garantendo a breve una costituzione per il paese.\nLa costituzione che venne creata, ad ogni modo, offriva a Guglielmo molti poteri (di cui alcuni assoluti). I ministri rispondevano delle loro azioni unicamente a lui, mentre il parlamento bicamerale (Stati generali) esercitava solo un potere limitato. La consacrazione a principe sovrano avvenne nella Nieuwe Kerk di Amsterdam ove, il 16 marzo del 1815, venne incoronato primo (ed unico) sovrano del Regno Unito dei Paesi Bassi e Granduca del Lussemburgo.\nIl regno dei Paesi Bassi.\nIl congresso di Vienna, per costituire una fascia di paesi in grado di \"far cuscinetto\" contro possibili espansioni francesi, costitu\u00ec un Regno Unito dei Paesi Bassi che riuniva sia le antiche Province Unite che gli ex Paesi Bassi austriaci. Il nuovo re tent\u00f2 di unificare i due popoli con una politica che favoriva lo sviluppo economico, come la canalizzazione della Sambre, il canale Gand-Terneuzen e la fondazione dell'universit\u00e0 di Liegi. Tuttavia la sua politica a favore dell'uso della lingua olandese e l'ostilit\u00e0 verso la chiesa cattolica gli portarono l'ostilit\u00e0 dei futuri Belgi. Tent\u00f2 anche, dopo la rivoluzione del 1830, di farsi eleggere re dei belgi, ma nel 1831 il Belgio ottenne definitivamente la sua indipendenza e Guglielmo I rimase re dei Paesi Bassi e anche della met\u00e0 orientale del Lussemburgo (diventato dal 1839 Granducato) in unione personale con il re.\nCambiamenti costituzionali.\nL'ascesa di Guglielmo I al trono dei Paesi Bassi come re, ad ogni modo, port\u00f2 a dei cambiamenti in senso maggiormente democratico e costituzionale. Innanzitutto gli Stati Generali vennero divisi in due camere, di cui la \"Eerste Kamer\" (Prima camera o Senato) continu\u00f2 ad nominare i propri membri su volont\u00e0 del sovrano, mentre la \"Tweede Kamer\" (Seconda camera o Parlamento) ebbe la possibilit\u00e0 di eleggere i propri membri attraverso gli Stati Provinciali, dove gli eletti erano prescelti per suffragio censuario. I 110 seggi vennero divisi equamente tra province del nord e del sud (area quest'ultima corrispondente all'attuale Belgio), anche se la popolazione del nord (2.000.000 di abitanti) era significativamente in minoranza rispetto alla popolazione del sud (3.500.000 di abitanti). La principale funzione degli Stati Generali era quella di approvare le leggi e i decreti regi.\nLa costituzione venne accettata senza problemi al nord, ma non egualmente al sud. I rappresentanti politici dell'area meridionale, numericamente inferiori all'effettivo numero di popolazione rappresentata, furono una delle cause della Rivoluzione belga che si tenne qualche anno dopo. Guglielmo I mantenne nella questione il pugno di ferro, asserendo che tutte le astensioni sarebbero state interpretate come \"silenzio assenso\" e, come segno di fermezza, durante una sua visita a Bruxelles diede alla popolazione monete di rame e non d'oro come da tradizione (ottenendo perci\u00f2 il soprannome di \"Re di rame\").\nLa politica di Guglielmo I in campo economico port\u00f2 ad ogni modo a dei progressi. Egli si preoccup\u00f2 della fondazione di molte istituzioni di commercio guadagnandosi cos\u00ec il soprannome di \"Re mercante\". Nel 1822 fond\u00f2 la Algemeene Nederlandsche Maatschappij ter Begunstiging van de Volksvlijt, che diverr\u00e0 poi una delle pi\u00f9 importanti istituzioni commerciali del Belgio dopo l'ottenimento della sua indipendenza. L'industria crebbe a dismisura, soprattutto nelle aree meridionali del paese. Nel 1817, Guglielmo I fond\u00f2 inoltre tre universit\u00e0 nelle province del sud: l'Universit\u00e0 di Leuven, l'Universit\u00e0 di Gand e l'Universit\u00e0 di Liegi. Le province del nord, d'altro canto, divennero importanti centri finanziari e intrattennero stretti contatti con le principali colonie olandesi (Indie olandesi, Suriname e Antille), contribuendo alla ricchezza generale del regno. Malgrado questa prosperit\u00e0, Guglielmo favor\u00ec sempre gli imprenditori olandesi piuttosto che quelli belgi, scatenando cos\u00ec l'opposizione generale nelle province meridionali.\nNel regno, ufficialmente, esisteva una separazione tra Chiesa e Stato. Ad ogni modo Guglielmo I si era sempre proclamato uno strenuo sostenitore della chiesa protestante olandese e questo lo mise in contrapposizione con la popolazione dei Paesi Bassi del sud, che era in prevalenza cattolica. Guglielmo I inoltre impose l'olandese come lingua ufficiale anche nelle Fiandre, ove la lingua principale era per tradizione il francese.\nLa rivoluzione belga.\nNell'agosto del 1830 l'opera \"La muta di Portici\", che metteva in scena la repressione dei rivoltosi napoletani sul finire del Settecento, venne rappresentata a Bruxelles. La rappresentazione teatrale metteva chiaramente in risalto il senso di nazionalismo e di \"olandofobia\" che si respirava a Bruxelles e ben presto la notizia si sparse in tutto il sud dei Paesi Bassi. Scoppiarono quindi delle rivolte, soprattutto verso il ministro della giustizia di Guglielmo I che viveva abitualmente a Bruxelles. Infuriatosi per gli accadimenti, Guglielmo I rispose alle rivolte inviando le proprie truppe a sopprimere i moti rivoluzionari. Questo, ad ogni modo, non ferm\u00f2 lo scoppiare di altre rivolte nell'area e ben presto il Belgio si proclam\u00f2 stato indipendente.\nL'anno successivo, Guglielmo I invi\u00f2 i suoi figli in Belgio per reprimere il neonato Stato. Anche se inizialmente questa seconda ondata di scontri sembr\u00f2 volgere a favore degli olandesi, le armate degli orangisti vennero forzate a ritirarsi dopo l'intervento della Francia nel conflitto. Guglielmo, ad ogni modo, prosegu\u00ec gli scontri per altri otto anni con effetti disastrosi sull'economia dei Paesi Bassi e sull'umore della popolazione. Nel 1839 Guglielmo I venne forzato a porre fine agli scontri e dovette dissolvere il Regno Unito dei Paesi Bassi ed a rinominare i propri domini in Regno dei Paesi Bassi.\nUlteriori cambiamenti costituzionali.\nAltri cambiamenti costituzionali vennero iniziati a partire dal 1840, innanzitutto perch\u00e9 alla luce della rivolta belga il nome di Regno Unito dei Paesi Bassi non aveva pi\u00f9 ragione di esistere. I nuovi cambiamenti introdussero per i ministri la responsabilit\u00e0 giudiziaria delle loro azioni. Guglielmo I, divenuto sempre pi\u00f9 conservatore negli anni, non riusc\u00ec mai a sopportare a pieno questi cambiamenti e la sua immagine peggior\u00f2 ancor di pi\u00f9 quando, dopo la morte della prima moglie, decise di contrarre matrimonio morganatico con Henrietta d'Oultremont (scandalosamente belga e cattolica). A questo punto la popolazione richiese la sua abdicazione che egli sigl\u00f2 il 7 ottobre 1840, favorendo dunque l'ascesa al trono del figlio Guglielmo II.\nGuglielmo I mor\u00ec nel 1843 a Berlino all'et\u00e0 di 71 anni.\nMatrimonio ed eredi.\nGuglielmo spos\u00f2 nel 1791 la cugina Federica Luisa Guglielmina, figlia di Federico Guglielmo II di Prussia. Da questo matrimonio nacquero i seguenti figli:\nDopo la morte della moglie, Guglielmo spos\u00f2 la contessa Henriette d'Oultremont de W\u00e9gimont (Maastricht, 28 febbraio 1792\u00a0\u2013 Castello di Rahe, 26 ottobre 1864), creata contessa di Nassau. La cerimonia ebbe luogo a Berlino il 17 febbraio 1841. Il matrimonio fu morganatico e la coppia non ebbe figli."}
{"id": "452084", "revid": "124635560", "url": "https://it.wikipedia.org/wiki?curid=452084", "title": "Doomguy", "text": "Il Doomguy, anche noto come Doom Marine, o Doom Slayer nel reboot, \u00e8 il protagonista della serie di videogiochi \"Doom\" creata da id Software, inclusi vari spin-off. In quasi tutti i giochi non parla mai e sembra non avere nome; \"doomguy\" in inglese \u00e8 traducibile come \"tizio del Destino\" (o \"tizio distruttivo\", dato che \"doom\" significa \"rovina, distruzione\" in inglese). Considerato un protagonista e un personaggio simbolico e iconico, la rappresentazione originale del Doomguy non ha una personalit\u00e0 definita e descrive a malapena un personaggio predefinito. Secondo il designer John Romero, \u00e8 destinato a rappresentare \"il giocatore stesso\". Nel 2017, Romero ha dichiarato di essere il modello originale del personaggio per la copertina.\nConcezione e creazione.\nIl marine non viene chiamato per nome nel gioco; nei romanzi viene indicato come \"Flynn Taggart\". Il co-progettista del gioco originale John Romero disse che questo \u00e8 stato pensato per aumentare l'immersione del giocatore. Romero afferm\u00f2: \"Non c'\u00e8 mai stato un nome per il [Doom] marine perch\u00e9 dovrebbe essere [il giocatore]\". La sceneggiatura originale di Tom Hall, \"The Doom Bible\", descriveva diversi personaggi pianificati, tutti inutilizzati nella versione finale. L'unico personaggio non giocabile, Buddy Dacote, portava le somiglianze con il protagonista finale del gioco originale. \"Dacote\" \u00e8 l'acronimo di \"Dies at conclusion of this episode\" (Muore alla fine di questo episodio), e Buddy avrebbe dovuto essere ucciso da un boss alla fine del terzo episodio. Nel prodotto finito, questo accade quasi al Marine nel livello finale del primo episodio, ma continua la sua avventura. Nel 2018, John Romero e Tom Hall hanno confermato su Twitter che Doomguy \u00e8 il figlio del protagonista di Commander Keen Billy Blaze e pronipote del protagonista della serie Wolfenstein William \"B.J.\" Blazkowicz.\nBiografia.\nIl background del personaggio \u00e8 molto limitato: il manuale di Doom lo presenta come un soldato del corpo dei Marine, inviato su Marte come punizione per aver aggredito un superiore dopo aver ricevuto l'ordine di sparare su dei civili disarmati. In Wolfenstein RPG, viene inteso che il Marine sia un discendente di William \"B.J.\" Blazkowicz: quando Blazkowicz sconfigge il Cyberdemon (chiamato \"Harbinger of Doom\"), la creatura dichiara che torner\u00e0 in futuro per affrontare i suoi discendenti.\nIn \"Doom 3\" Il marine \u00e8 arrivato da poco su Marte ed \u00e8 il nuovo membro del distaccamento inviato sul pianeta; il suo passato rimane un mistero se non che detiene il grado di caporale (con cui viene poi chiamato dai vari personaggi) e che \u00e8 stato inviato per sostituire uno dei marine scomparsi misteriosamente. Nell'espansione \"\" \u00e8 un ingegnere di combattimento addestrato per azionare un dispositivo di manipolazione remota noto come \"Levitatore al plasma ionizzato\". Fa parte di un distaccamento sotto il comando della Dr.ssa Elizabeth McNeil, inviata per investigare sulla struttura dell'UAC su Marte a seguito dell'invasione dei demoni. Mentre investiga sulle antiche rovine di Marte, il Marine trova e tocca l'artefatto noto come \"Cuore dell'Inferno\", il quale rilascia un'onda di energia che disintegra il resto della sua squadra e apre un altro portale per l'Inferno sotto la base UAC.\nNei romanzi ispirati a \"Doom\", il protagonista ha il nome di Flynn \"Fly\" Taggart. Il suo passato \u00e8 simile a quello del protagonista del gioco originale, essendo stato retrocesso dopo aver disobbedito al comando di salvare alcuni dei suoi compagni. \u00c8 un combattente veterano di guerre infuriate sulla Terra per le sue risorse rimanenti, tra cui una tra Stati Uniti e Russia. Dopo essere arrivato su Marte, si rassegna al suo destino di \"guardia di sicurezza glorificata\", ma mentre si trova qui diventa amico di altri marine come Maria Moraetes, una marine con un destino simile al suo.\nNei romanzi ispirati a Doom 3, il nome del marine \u00e8 John Kane. Durante l'invasione infernale, Kane \u00e8 costretto a prendere il comando di molti dei marine sopravvissuti nonostante sia stato spogliato dal suo grado. Combatte i demoni da solo o con altri marine. \u00c8 raffigurato come compassionevole per i suoi compagni sopravvissuti, lavorando per salvare il bambino Theo e i dannati all'inferno. Dopo essersi offerto volontario per entrare nell'Inferno per recuperare il cubo dell'anima, Campbell viene mostrato molto impressionato da lui. Kane e Maria iniziano a legarsi romanticamente l'uno con l'altra. Durante la fine di \"Doom 3: Maelstrom\", la gamba di Kane viene spazzata via ed \u00e8 ammirato come \"l'uomo che salv\u00f2 Mars City\".\nNel film, l'ipotetico Doomguy sarebbe John \"Reaper\" Grimm (interpretato da Karl Urban).\nNel reboot il Doomguy viene chiamato dalle forze dell'Inferno Doom Slayer. Si dice che sia un antico guerriero e unico membro superstite di un ordine di cavalieri noto come le Sentinelle della Notte, incaricato di proteggere la loro casa e le loro divinit\u00e0, gli Spettri, dall'Inferno. Il Doom Slayer era considerato particolarmente speciale, poich\u00e9 gli era stata data l'abilit\u00e0 di assorbire le anime di coloro che uccise dai serafini.\nAspetto e personalit\u00e0.\n\"Doom\", \"Doom II\", \"Final Doom\" e \"Doom 64\".\nL'immagine del Doomguy \u00e8 vista sullo HUD di \"Doom\", \"Doom II\" e \"Final Doom\". Una parte della sua faccia \u00e8 visibile nella copertina del videogioco Doom II. \u00c8 visibile interamente in una immagine al termine dell'episodio 4, che rivela il Doomguy come essere un uomo piuttosto robusto, con capelli marroni molto corti e occhi neri. Nella modalit\u00e0 multigiocatore, tutti i marine spaziali portano lo stesso fucile e hanno lo stesso aspetto (armatura verde o di diverso colore per differenziarsi e casco grigio). In \"Doom 64\" \u00e8 meno muscoloso, con un'armatura nera leggermente modificata, un elmetto nero con un'antenna e una visiera blu. Il Marine esprime poca emozione per l'orrore che si svolge intorno a lui, mantenendo uno sguardo severo e vigile.\n\"Doom 3\" e film.\nIn \"Doom 3\", il Doomguy mantiene la sua corpulenza, l'armatura verde, ma si differenzia per il colore dei capelli (neri) e per la mancanza del tipico casco grigio. Rimane in silenzio per tutto il tempo e viene ritratto come un duro senza paura, anche se prima della battaglia contro il Cyberdemon fa un passo indietro terrorizzato dal nuovo nemico. In \"Resurrection of Evil\" il Doomguy \u00e8 rappresentato come un Marine calvo dagli occhi marroni, Indossa un'armatura blu scuro e sembra pi\u00f9 vecchio di quello precedente. Questa versione sembra pi\u00f9 simile a un antieroe, dato che sembra trarre piacere dall'uso del manufatto chiamato Cuore dell'Inferno, uccidendo quasi tutti nella base.\nNel film di Doom, John Grimm, detto Reaper, \u00e8 somigliante al protagonista di Doom 3, pur avendo una struttura meno corpulenta. Reaper indossa un tipo di armatura somigliante a quello usato dalle squadre SWAT, a differenza della rappresentazione standard verde con casco.\nReboot.\nContrariamente alle precedenti incarnazioni, nel reboot il Doom Slayer \u00e8 pi\u00f9 vagamente caratterizzato: non viene mai visto n\u00e9 sentito, all'inizio del gioco mostra un colorito della pelle caucasico e un fisico muscoloso. Tuttavia, gli occhi e il naso possono essere resi visibili attraverso la visiera del suo casco sulla scatola del gioco, il visualizzatore del modello 3D e la sua apparizione dei Quake Champions.\nIl suo volto \u00e8 parzialmente visibile all'inizio di Doom Eternal e per intero al termine del Dlc \"The ancient gods parte 2\".\nPresenta un design diverso da quello del concept art, infatti ha occhi verdi, capelli corti castani e una mandibola pronunciata.\nSempre in Doom Eternal \u00e8 possibile sentirlo parlare in due occasioni: Durante un flashback e al termine del precedente citato Dlc. Sfortunatamente molte righe di dialogo del personaggio sono state tagliate dalla versione finale del gioco, infatti originariamente il Doom Slayer avrebbe dovuto parlare molto di pi\u00f9.\nAltre apparizioni.\nIl personaggio \u00e8 giocabile nel videogioco \"Quake III Arena\" sempre della Id Software, in cui \u00e8 presente anche nei colori rosso e blu delle squadre del gioco ed anche con il modello Phobos (simile al Doomguy ma con la tuta arancione). I due modelli hanno anche due bot (giocatori dotati di intelligenza artificiale) con gli stessi nomi.\nDoomguy appare anche in \"Quake Champions\", anch'esso uno sparatutto di Id Software.\nAccoglienza.\nIl personaggio \u00e8 stato accolto con favore dalla critica, ricevendo giudizi positivi in quanto considerato un efficace protagonista silenzioso."}
{"id": "452088", "revid": "77358", "url": "https://it.wikipedia.org/wiki?curid=452088", "title": "Vittorio Emanuele (nave da battaglia 1908)", "text": ""}
{"id": "452090", "revid": "62736", "url": "https://it.wikipedia.org/wiki?curid=452090", "title": "Corea del nord", "text": ""}
{"id": "452091", "revid": "479654", "url": "https://it.wikipedia.org/wiki?curid=452091", "title": "Carlo Boscarato", "text": "Biografia.\nIl suo primo lavoro nel campo dei fumetti risale al 1948, quando realizza un episodio della serie \"Jim Brady\" per l'editore AVE. Successivamente, sempre per lo stesso editore, inizia una lunga collaborazione con \"Il Vittorioso\", che si concluder\u00e0 con la chiusura della testata, nel 1967, realizzando fumetti singoli di ambientazione storica e un'unica produzione seriale, \"Axel Lind\", pubblicata anche in Francia.\nAlla collaborazione con \"Il Vittorioso\" affianca, tra il 1953 ed il 1959, alcuni lavori caricaturistici per \"Lo Scolaro\". Dopodich\u00e9, tra il 1967 e il 1968, collabora con lo Studio Dami realizzando la serie \"Dickson, pilota della Grande Guerra\": le storie, realizzate per il mercato britannico, vengono pubblicate anche in Italia per la rivista \"Vitt\".\nFino al 1975 collabora anche con il \"Messaggero dei ragazzi\", ma la parte pi\u00f9 consistente della sua produzione verr\u00e0 pubblicata dal 1968 su \"Il Giornalino\". Su questa testata realizza inizialmente le serie \"Giorgio Reli\" e \"Nessuno\", iniziando una fruttuosa collaborazione con Claudio Nizzi con la serie umoristica \"Nico e Pepo\", imperniata su due disoccupati abitanti di una generica grande citt\u00e0 del nord Italia, divisi fra la ricerca del lavoro (che per disdetta perdono sistematicamente) e altri tentativi, geniali ma sfortunati, di sbarcare il lunario.\nSempre insieme a Nizzi realizza la sua serie a fumetti pi\u00f9 famosa incentrata sul personaggio di un cowboy solitario, \"Larry Yuma,\" creato nel 1971 inizialmente senza nome. Contemporaneamente a questa serie, su testi di Nizzi, realizza anche riduzione a fumetti di due classici della letteratura, \"L'isola del tesoro\" di Robert Louis Stevenson\"\" e \"Oliver Twist\" di Charles Dickens. La sua ultima storia della serie di Larry Yuma, \"Montana Pass\", viene completata poco prima della sua morte, avvenuta il 12 giugno del 1987.\nPremi e riconoscimenti.\nAl suo nome \u00e8 dedicato il Premio Carlo Boscarato, assegnato ogni anno da una giuria scelta in conclusione della manifestazione Treviso Comic Book Festival, alle opere, sia italiane che internazionali, che si distinguono nelle varie categorie.\nNel 2005, per la serie \"Maestri del Fumetto\", fascicoletti di 48 pagine allegati al \"Giornalino\", viene ristampata \"L'assedio degli apache\", con protagonista il solitario Larry Yuma; sempre nello stesso anno, in occasione della seconda edizione di Fumetti in TV (Treviso), a lui dedicata, gli viene intitolato il locale premio fumettistico. Infine, nel 2006, all'interno della collana dei \"Classici a fumetti\" del \"Giornalino\", insieme ad opere di Maestri come Gianni de Luca, Sergio Toppi, Paolo Piffarerio, viene ristampata la sua versione de \"L'isola del tesoro\"."}
{"id": "452092", "revid": "368690", "url": "https://it.wikipedia.org/wiki?curid=452092", "title": "La famiglia del professore matto", "text": "La famiglia del professore matto (\"Nutty Professor II: The Klumps\") \u00e8 un film del 2000 diretto da Peter Segal, ed interpretato da Eddie Murphy e Janet Jackson.\nSi tratta di un seguito a \"Il professore matto\" (1996), diretto da Tom Shadyac. Anche qui Murphy interpreta lo scienziato obeso ma brillante Sherman Klump, oltre che i suoi esuberanti familiari.\nTrama.\nIl film inizia con l'incubo di Sherman, cio\u00e8 il matrimonio rovinato da Buddy Love, che il professore racconta a uno psicanalista; infatti Buddy talvolta prende possesso di Sherman, facendogli perdere il controllo.\nSherman presenta la formula della giovinezza al rettore del Welman College, Dean Richmond, facendo una dimostrazione pratica su Buster, il cane di Jason: l'animale passa da 14 a 2 anni in pochi secondi, grazie ad una modificazione genetica, bench\u00e9 l'effetto sia temporaneo.\nAvviene l'ormai classica cena familiare, come al solito abbondante sia nelle portate che nei comportamenti coloriti dei presenti. Durante la cena entra un nuovo personaggio, il signor Isaac, il convivente di Granny Klump, apparentemente gracile ma sessualmente molto attivo. All'ennesima eruttazione di Ernie Klump Jr., con conseguenti derisioni e parolacce della famiglia, Sherman propone, per uscire dal tunnel, un brindisi alla salute di Cletus, che viene rovinato per\u00f2 da un intervento di Buddy, sfociato in un piccolo incendio causato da un peto di pap\u00e0 Klump.\nSherman si sottopone quindi ad un test e scopre il gene che provoca le anomalie indesiderate, ma Jason lo invita al ragionamento e lo incoraggia, dopo la decisione per l'estrazione del gene difettoso.\nDopo questo evento sconvolgente Denise, dichiara a Sherman di volergli bene, nonostante la sua obesit\u00e0, perch\u00e9 ha molti valori: la sera stessa Klump organizza una serenata che va a finire male, dopo che Buddy riprende il controllo della situazione. A questo punto, Klump estrae il gene difettoso, perdendo i sensi. Si risveglia in laboratorio e viene avvertito dall'assistente che potrebbero esserci problemi sulla sua intelligenza. Quindi Sherman invita Denise chiedendole la mano, dopo una leggera discussione sui fatti della sera precedente che Klump ha camuffato per non impensierire la sua amata.\nL'alter ego si ricompone da un pelo di Buster che va a depositarsi sul liquido contenente il gene difettoso, rovesciato sul pavimento del laboratorio dal cane stesso. Mentre Sherman e Denise festeggiano, il rettore Richmond s'intromette comunicando una notizia di contratto: una nota casa farmaceutica, la Phleer, avanza un'offerta di centocinquanta milioni di dollari per la formula della giovinezza, tutto a favore del College. I due si recano al cinema e incontrano Buddy Love, che vuole la formula della giovinezza e scopre il contratto, sottraendolo a Sherman. Il professore quindi mette al sicuro la formula onde evitare che il suo nemico la trovi. Buddy si presenta alla Phleer Pharmaceutical, con comportamenti canini per via dell'alterazione genetica, proponendo la formula a centoquaranta milioni di dollari.\nDurante una lezione avviene ci\u00f2 che aveva temuto il suo assistente: Klump si trova in una situazione imbarazzante, quando non riesce pi\u00f9 a spiegare ai suoi allievi il contenuto delle sue lezioni. Sfida quindi in un labirinto \"il criceto pi\u00f9 stupido\", perdendo per ben 5 volte di seguito. Il professore si accorge che il suo quoziente intellettivo sta diminuendo in modo repentino, e viene informato anche dal suo assistente Jason. Nel frattempo Buddy entra in casa di Sherman, ma per fortuna non trova la formula che viene nascosta nella casa dei genitori.\nIn seguito ad un malinteso Cletus beve la formula e, dopo esser ringiovanito, si reca in un night club, proprio nel momento in cui Buddy Love doveva presentare la formula. Love nota che Cletus si trasforma e capisce dov'\u00e8 nascosta la pozione. Entra quindi in casa durante uno spogliarello e, approfittando dei difetti d'et\u00e0 di Granny, riesce a trovare la formula: dopo aver rubato quella buona, rovina quella di Sherman con del fertilizzante.\nDurante la conferenza stampa la famiglia Klump \u00e8 riunita davanti alla TV e segue la presentazione della formula della giovinezza. I familiari tuttavia notano che Sherman ha qualcosa di strano, dato che sembra non riuscire a parlare chiaramente. Nel mentre, il professore somministra ad un criceto di 4 anni la pozione. Le cose sembrano andare per il verso giusto finch\u00e9 il criceto, dopo esser stato preso da un raptus di libidine nella propria gabbietta, si espande diventando alto tre metri. Durante il panico generale dei presenti, il rettore si rifugia sotto una pelliccia; il criceto, ancora in preda alla libidine, scambia il rettore per un criceto femmina.\nDopo che Buddy ha riconquistato la fiducia di Leanne Guilford, il rettore, in seguito alla pessima figura che ha fatto in diretta televisiva, licenzia Klump, che ormai va incontro ad una perdita repentina del suo quoziente intellettivo. Sherman rinuncia al matrimonio con Denise, ma rinuncia anche a dirle la verit\u00e0 per non farla soffrire.\nInvolontariamente, durante una conversazione con Sherman, Cletus pronuncia la soluzione dei guai di suo figlio. Il professore si precipita in laboratorio preparando la formula della giovinezza. Viene colto in flagrante da Richmond, che minaccia di denunciarlo. Klump spiega la sua situazione e riacquista la fiducia del rettore. Intanto Denise comprende lo stato del suo fidanzato e cerca di raggiungerlo aiutata da Cletus. Giunti alla Phleer, rettore e professore affrontano Buddy; Klump, con la poca intelligenza che gli rimane, decide di \"giocare con Buddy\" stimolandolo con una pallina da tennis imbevuta del siero (da ricordare che Buddy si \u00e8 ricombinato sulla sequenza genetica del cane Buster). L'alter ego viene ingannato e, ridotto ad un liquido mobile, si disperde nei pressi della stazione. Le speranze sembrano finite, quando il DNA di Buddy si scioglie nelle particelle d'acqua di una fontana che viene fatta bere al professore da Denise, tornando ad essere lo Sherman Klump di sempre. Nel finale, Sherman sposa Denise.\nColonna sonora.\nIl tema principale della colonna sonora di questo film \u00e8 \"Doesn't Really Matter\" di Janet Jackson."}
{"id": "452101", "revid": "729019", "url": "https://it.wikipedia.org/wiki?curid=452101", "title": "Dassault \u00c9tendard II", "text": "Il Dassault \u00c9tendard II (dal francese: \"stendardo\") era un prototipo di caccia francese sviluppato a met\u00e0 degli anni cinquanta, inizialmente come derivato della famiglia dei Myst\u00e8re. Lo sviluppo venne presto abbandonato in quanto il velivolo risult\u00f2 sottopotenziato.\nSviluppo.\nDesignato originariamente come Myst\u00e8re XXII, il velivolo era stato sviluppato in seguito ad una specifica emessa dell'Arm\u00e9e de l'air per la fornitura di un bireattore leggero da appoggio tattico, e la costruzione del primo prototipo, poi ribattezzato \u00c9tendard II, venne finanziata dal governo francese.\nL'\u00c9tendard II era un monoplano ad ala medio-bassa a freccia di 45\u00b0, la quale derivava da quella del Dassault Super Myst\u00e8re B.2 modificata per permettere al velivolo di operare su terreni di fortuna e portaerei. L'apertura alare era leggermente inferiore rispetto a quella dei Myst\u00e8re mentre l'apparato propulsivo era costituito da due turbogetti Turbom\u00e9ca Gabizo da 18,4 kN (1\u00a0100 kgf) di spinta ciascuno. L'armamento previsto era di due cannoncini DEFA 550 da 30\u00a0mm e attacchi per pod Matra dotati di 32 razzi SNEB da 68\u00a0mm.\nL'unico prototipo venne portato in volo per la prima volta il 23 luglio 1956 ai comandi del pilota collaudatore Paul Boudier, ma il velivolo risult\u00f2 sottopotenziato e gravato anche da problemi ai motori; lo sviluppo venne pertanto presto abbandonato. La Dassault Aviation prefer\u00ec concentrare i suoi sforzi su altri progetti giudicati pi\u00f9 promettetenti. Due derivavano direttamente dall'\u00c9tendard II ed adottavano una diversa motorizzazione. Erano l'\u00c9tendard IV, un velivolo dalle maggiori dimensioni e dotato di abitacolo pressurizzato e l'\u00c9tendard VI destinato al concorso NATO per un caccia/cacciambombardiere leggero. Quest'ultimo si trattava essenzialmente di un \u00c9tendard II ottimizzato per operare a bassa quota e su campi non preparati. Parallelamente era iniziata la carriera dei \"Mirage\": il primo caccia sperimentale, l'MD 550 Mirage aveva volato gi\u00e0 il 25 giugno 1955, mentre il primo dei Mirage III, voler\u00e0 pochi mesi dopo i prototipi dell'\u00c9tendard II e IV, il 18 novembre 1956.\nIl Programma \u00c9tendard II si concluse con un solo prototipo giunto alla fase di collaudo in volo, uno dotato di una versione dotata di motore Gabizo con postbruciatore rimasto incompiuto e di una proposta da presentare alla aviation navale prevista per il luglio 1956 e mai realizzata.\nDella famiglia degli \u00c9tendard solo il IV, l'unico sviluppato privatamente dalla ditta, raggiunse la produzione di serie come caccia multiruolo imbarcato."}
{"id": "452102", "revid": "124152645", "url": "https://it.wikipedia.org/wiki?curid=452102", "title": "Commedia musicale", "text": "La commedia musicale \u00e8 un genere di spettacolo teatrale nato in Italia all'inizio degli anni cinquanta del XX secolo a partire dal teatro di rivista, assumendo alcuni modelli del musical americano in un processo di trasformazione del teatro leggero italiano.\nGli esordi.\nDopo il periodo d'oro degli anni trenta del Novecento, nell'immediato dopoguerra, in un'Italia in forte ripresa e desiderosa di vitalit\u00e0, la rivista riprese a produrre novit\u00e0 e a riempire le sale. Ma si evolveva anche rapidamente, orientandosi verso la \"rivista a grande spettacolo\". Quest'ultima era caratterizzata da presenze molto consistenti di ballerine vivacissime e vistosamente provocanti, costumi appariscenti, ampie e sfarzose scenografie. Nella presentazione dei nuovi spettacoli non campeggiava pi\u00f9 il nome della compagnia, ma il titolo, contornato dai nomi dei vari artisti in scena, a caratteri con dimensioni a scalare proporzionalmente all'importanza. Centrali erano le figure della soubrette e del comico, ma erano in evidenza anche i nomi dell'autore, del compositore e del direttore di musica, dello scenografo, del regista. L'impegno nell'allestimento aumentava molto, e tutte queste figure avevano un ruolo determinante. Si privilegiavano i grandi teatri, e i costi di produzione diventavano alti. Figure centrali di quel periodo furono il produttore Remigio Paone, gli autori Pietro Garinei e Sandro Giovannini (che provenivano dal mondo dei giornali satirici), la soubrette Wanda Osiris. Il culmine della rivista a grande spettacolo fu rappresentato da \"Al Grand Hotel\" del 1948.\nMa l'evoluzione del teatro leggero italiano era inarrestabile, e fu in quei continui fermenti creativi che la \"Ditta\" Garinei-Giovannini mise le basi per un genere nuovo. Dopo avere attentamente studiato, recandosi sul posto, i musical di Broadway, i due cominciarono a scrivere e allestire spettacoli di recitazione, ballo e musica basati su paradigmi diversi. Non intesero \"copiare\" dal musical ma \"prendere\" dal musical, rimanendo bene attenti al gusto delle platee italiane, assai diverso da quello americano, eppure molto in evoluzione, come lo erano, in quegli anni di rapide e profonde trasformazioni, il costume e la cultura nella penisola.\nNacquero cos\u00ec, ravvicinate, tre opere: \"Attanasio cavallo vanesio, Alvaro piuttosto corsaro, Tobia la candida spia\" (1952-54), rappresentazioni ritenute oggi le prime commedie musicali italiane in assoluto, anche se gli autori vollero definirle \"favole musicali\", riservando la denominazione di \"commedia musicale\" solo ad altre commedie che vennero dopo. In queste nuove rappresentazioni ci si distaccava gi\u00e0 molto dalla rivista: le canzoni erano numerose e non costituivano stacchi, ma parte di un'unica recitazione, che seguiva un'unica trama generale. Per la prima volta, nei cartelloni non comparve il termine \"rivista\". E sebbene alcuni storici del teatro considerino queste tre opere le prime commedie musicali in assoluto, altri, come Lello Garinei e Marco Giovannini, le definiscono \"pre-commedie musicali\".\"S\u00ec, quello fu il primo passo che compimmo verso il genere nuovo; noi venivamo dalla rivista, prima satirica, e poi dal grande spettacolo di Wanda Osiris. In Attanasio cavallo vanesio, per la verit\u00e0, c\u2019erano anche balletti e canzoni che non aiutavano la storia ad andare avanti e che quindi avevano ancora un sapore di rivista: abbiamo avuto paura di svezzare di colpo il pubblico dalla rivista, abbiamo cercato di farlo pian piano, non del tutto certi che l\u2019esperimento avrebbe funzionato. E comunque non chiamammo \u201ccommedia musicale\u201d quel nostro lavoro, ma \u201cfavola musicale\u201d, perch\u00e9 aveva proprio il carattere della favola e perch\u00e9 credevamo che adoperare la parola \u201ccommedia\u201d, per il grande rispetto che nutrivamo verso questo termine, fosse eccessivo. (Pietro Garinei)\"Fu con l'opera successiva \"Giove in doppiopetto\" che il nascente genere teatrale apparve pienamente definito. La nuova pi\u00e8ce segn\u00f2 il completamento della trasformazione, avviata due anni prima, del teatro musicale leggero, e gli schemi della rivista venivano definitivamente superati. La recitazione diventava unica, armoniosa pur diversificata nelle differenti forme espressive di dialogo, canto e ballo. La comicit\u00e0 rimaneva il colore di fondo, ma il \"raccontare\" diventava una tendenza altrettanto importante quanto il \"divertire\". In particolare il ballo perdeva il ruolo di semplice abbellimento, si allontanava dall'esibizione compiaciuta di bei corpi femminili, per diventare essenzialmente linguaggio narrativo. \n\u00c8 proprio per il completarsi di quel processo innovativo che \"Giove in doppiopetto\" venne poi da molti considerata la prima vera commedia musicale. Garinei e Giovannini ebbero solo, ancora, una certa esitazione a utilizzare l'espressione \"commedia musicale,\" pensando a un pubblico ancora molto attaccato alla rivista (che ancora riscuoteva successo), anche se ai tradizionalisti si affiancavano molti altri spettatori aperti alle novit\u00e0. Osarono mettere questa nuova dicitura nel cartellone dello spettacolo successivo, \"La padrona di Raggio di Luna\", e s'infitt\u00ec il dibattito rivista/commedia musicale sulla stampa e fra il pubblico. Recensioni e articoli di critica erano decisamente contrastanti fra loro. Soprattutto, pubblico e critica erano disorientati nel vedere grandi attori di prosa come Andreina Pagnani ballare il bebop ed Ernesto Calindri scatenarsi in un charleston. Questo anche perch\u00e9, volutamente, Garinei e Giovannini avevano pubblicizzato lo spettacolo con lo slogan: \"La rivista che vi appassioner\u00e0 come una commedia, la commedia che vi divertir\u00e0 come una rivista\". La Pagnani, duramente criticata accusandola di essersi abbassata a spettacoli di mediocre livello, rispose duramente alla stampa dichiarando: \"Non \u00e8 giusto considerare questo genere pi\u00f9 facile della prosa. \u00c8 infinitamente pi\u00f9 faticoso.\"\nCon \"La padrona di Raggio di Luna\" un'altra novit\u00e0 segnava il passaggio netto dalla rivista alla commedia musicale: per la prima volta scompariva la \"passerella\", il rito finale in cui attori e ballerine, a fine spettacolo, sfilavano ripetutamente in un apposito percorso in mezzo al pubblico.\nAnche la figura della soubrette, nella commedia musicale, cambi\u00f2 completamente. Garinei e Giovannini, per \"Giove in doppiopetto\" scelsero un'attrice-ballerina, Delia Scala, che rappresent\u00f2 un paradigma del tutto nuovo (venne definita, e si defin\u00ec lei stessa, \"anti-soubrette\"). Non pi\u00f9 fisici imponenti (era di modesta statura), linea tutte-curve, camminate ancheggianti, trucco pesante, abiti vistosi e pose seduttive. La nuova figura di spicco femminile si imponeva invece, con viso acqua e sapone e abiti di stile ma semplici, tramite la spontaneit\u00e0, l'esuberanza del carattere, la grinta nella recitazione e il dinamismo delle movenze. Tutto questo esprimeva anche il cambiamento, nella societ\u00e0 italiana, del ruolo della donna, sempre pi\u00f9 indipendente, in via di allontanamento dagli stereotipi del passato che le assegnavano il ruolo binario di seduttrice-gratificatrice rispetto al maschio. \nSignificativo fu anche il ruolo che la commedia musicale, sin dal proprio nascere, gioc\u00f2 nell'avviare l'emancipazione del teatro dai lacci moralistici molto stretti di quegli anni. Garinei e Giovannini, pur trovandosi continuamente bersagliati dalla censura e bacchettati da produttori timorosi della disapprovazione di un certo pubblico e una certa stampa, non si trattennero mai dal portare nei grandi teatri sia la satira politica molto esplicita (\"Un trapezio per Lisistrata\"), sia riferimenti all'erotismo (\"Buonanotte Bettina\").\nL'affermazione.\n\"Giove in doppiopetto\" rimase in cartellone per due anni consecutivi, e Garinei e Giovannini iniziarono a presentare due copioni all'anno, con ripetuto successo. Coinvolgevano artisti di grande preparazione maturata negli anni passati nelle riviste e nei variet\u00e0: soubrette come Delia Scala, Sandra Mondaini e la gi\u00e0 citata Masiero, attori cantanti come Renato Rascel, attori veri e propri come Marcello Mastroianni, Giovanna Ralli, Paola Borboni, Giuliana Lojodice, Alberto Lionello, comici come Walter Chiari, Paolo Panelli, Bice Valori, musicisti come Kramer, Armando Trovajoli, il Quartetto Cetra, Domenico Modugno, fra i migliori talenti del mondo dello spettacolo italiano degli anni cinquanta e sessanta. Riscossero quindi grande successo di pubblico e critica praticamente tutti i loro lavori, ben ventitr\u00e9, fino ad \"Aggiungi un posto a tavola\" del 1974, l'ultimo scritto insieme, prima della scomparsa di Giovannini. Garineii comunque continu\u00f2, da \"Accendiamo la lampada\" (1979) in avanti, a produrre e dirigere commedie musicali, ma senza il compagno di tante creazioni, non volle pi\u00f9 scrivere copioni.\nDiverse canzoni inserite nelle commedie musicali di quegli anni diventarono intramontabili nella musica leggera italiana: fra le pi\u00f9 note \"Donna\" (da \"Un trapezio per Lisistrata),\" eseguita dal Quartetto Cetra, \"Domenica \u00e8 sempre domenica\" (da \"Un paio d'ali\"), \"Aggiungi un posto a tavola\" (dalla commedia omonima) e l'immortale \"Roma nun fa la stupida stasera\" (da \"Rugantino\") poi incisa da molti artisti di diversi paesi e cui fama \u00e8 diventata mondiale.\nA pochi anni dal proprio esordio, la commedia musicale italiana fu richiesta e acclamata all'estero. Gi\u00e0 \"Buonanotte Bettina\" venne tradotta in inglese e, col titolo \"When in Rome,\" nel dicembre 1959, rappresentata con successo al Teatro Adelphi di Londra. Nel 1961 uno dei pi\u00f9 grandi trionfi di Garinei e Giovannini, \"Rinaldo in campo\", procur\u00f2 loro notevole fama anche fuori dall'Italia. Lo spettacolo, nato per celebrare i cent'anni dell'Unit\u00e0 nazionale ed esordito al teatro Alfieri di Torino il 12 settembre 1961, \u00e8 entrato nella storia del teatro italiano. Racconta le vicende del brigante siciliano Rinaldo Dragonera, una sorta di Robin Hood che ruba ai ricchi per aiutare i diseredati, di cui s'innamora Angelica (interpretata da Delia Scala), una nobildonna siciliana che sostiene la causa di Garibaldi, e che alla fine lo convincer\u00e0 a unirsi ai garibaldini per liberare la Sicilia dai Borboni. \nIl braccio destro di Rinaldo, Chiericuzzu, era interpretato da Paolo Panelli che, pur essendo un comico, diede una grande prova di attore anche drammatico nel momento della morte del suo personaggio. Le musiche erano scritte da Domenico Modugno, che interpretava Rinaldo: e fu grazie al cantautore pugliese, notissimo negli Stati Uniti dopo il successo di \"Nel blu dipinto di blu\", che Garinei e Giovannini poterono fare arrivare come coreografo Herbert Ross, che aveva lavorato con Fred Astaire e allestito molti musical a Broadway; le scene e i costumi erano sempre di Giulio Coltellacci, loro collaboratore abituale.. Il successo italiano port\u00f2 la commedia musicale in tutto il mondo: in Francia fu rappresentata per settimane al Th\u00e9\u00e2tre des Nations di Parigi, e venne tradotta e allestita in Unione Sovietica e in altri paesi.\nIn Italia la commedia musicale propriamente detta continua tuttora a vivere e a ringiovanire, mentre gi\u00e0 a partite dagli anni sessanta del Novecento \u00e8 stata affiancata da forme di spettacolo simili o in qualche modo analoghe. Numerosi spettacoli sono stati prodotti lanciandoli con la definizione di musical, marcando la loro aderenza ai modelli anglosassoni. Nello stesso tempo sono uscite opere definitesi commedie musicali aventi una caratterizzazione del tutto diversa (ad esempio Tommaso d'Amalfi di Eduardo de Filippo, che \u00e8 una commedia scritta nel 1962 nella quale, senza distacchi dalla propria recitazione, attori cantano numerose canzoni). Oltre ai musical si realizzano spettacoli che si differenziano, classificandosi come opera rock, opera popolare, teatro canzone.\nDifferenze fra commedia musicale e musical.\n\"Devo dire che non c\u2019\u00e8 quella considerazione che sarebbe necessaria per permettere alla commedia musicale di essere pi\u00f9 rappresentata, per invogliare i produttori a metterne in scena di pi\u00f9. La commedia musicale non \u00e8 considerata uno spettacolo di primo livello. Anzi, \u00e8 proprio lo spettacolo di intrattenimento, \u201cleggero\u201d, che \u00e8 ritenuto di secondaria importanza. Mentre il teatro leggero non \u00e8 leggero per niente, n\u00e9 per chi lo scrive, n\u00e9 per chi lo produce, ed \u00e8 pesantissimo per chi lo interpreta.\"\n\"La commedia musicale italiana ha sempre fatto un maggior affidamento sull\u2019elemento comico, il protagonista \u00e8 sempre stato un comico e le storie sono sempre partite da uno spunto che cercava di essere comico. Il musical invece batte strade universali: la strada del dramma, della grande emozione, del grande amore, si affida pi\u00f9 al canto e il canto si espande meglio quando racconta un\u2019emozione, mentre con il canto \u00e8 pi\u00f9 difficile esprimersi comicamente.\"\n\"Pietro Garinei, Sandro Giovannini\"\nLa commedia musicale mantiene sempre una vena ironica e comica; eventi drammatici mancano; con rare eccezioni (l'episodio della morte di \"Chiericuzzo\" nel \"Rinaldo in campo\", o la parte finale di \"Rugantino\", che sorprese e lasci\u00f2 sconcertato il pubblico, che per\u00f2 alla fine applaud\u00ec fragorosamente). Diversamente il musical si basa su trame pi\u00f9 impegnate, racconta qualunque tipo di storia, allegra o triste, ma generalmente molto seria e spesso anche tragica. Nella commedia musicale, molto pi\u00f9 che nel musical, i personaggi sono uomini di tutti i giorni e non grandi eroi, e la collocazione storica \u00e8 il presente, il richiamo \u00e8 la quotidianit\u00e0 e gli intrecci sono situazioni che potrebbero capitare a tutti.\nNella commedia musicale le canzoni costituiscono sviluppi, commenti o digressioni, ma solitamente non portano avanti la trama come avviene nel musical.\nInoltre gli artisti della commedia musicale provengono generalmente dal mondo del teatro, quelli del musical sono pi\u00f9 spesso ancorati alla televisione o, a partire dagli anni settanta del Novecento, alla sfera pop o rock. Similmente, la prima si rappresenta preferibilmente in teatri, il secondo spesso in sedi e con organizzazione generale somigliante agli eventi pop. Le musiche utilizzate sono differenti. Sebbene vi contribuiscano sia grandi compositori, sia esponenti della musica leggera, nella commedia le canzoni sono sempre orecchiabili, e l pubblico se ne impossessa rapidamente e le fa proprie, nel musical sono pi\u00f9 elaborate, e richiedono maggiori doti vocali. Sostanzialmente il musical, anche quando viene rappresentato nei pi\u00f9 diversi paesi, risponde a canoni forgiati dai gusti dello spettatore americano. E allo stesso modo la commedia musicale, che pure \u00e8 stata portata nel mondo, risente fortemente dell'impronta italiana.\nUsi diversi del termine \"commedia musicale\".\nSpesso l'espressione \"commedia musicale\" \u00e8 usata con un significato assai diverso e generico, intendendo qualunque rappresentazione con recitazione abbinata a musica e canto, con la sola esclusione del melodramma classico. Lo si pu\u00f2 quindi incontrare, ad esempio, riferito a rappresentazioni come l'Orfeo di Monteverdi, o all'operetta ottocentesca, oppure, nel XX secolo, come sinonimo di musical (genere ben distinto, pur simile per diversi aspetti)."}
{"id": "452104", "revid": "122758955", "url": "https://it.wikipedia.org/wiki?curid=452104", "title": "Adolfo di Lussemburgo", "text": "Biografia.\nI primi anni e il governo del ducato di Nassau.\nAdolfo era figlio del duca Guglielmo di Nassau e della sua prima moglie, Luisa di Sassonia-Hildburghausen. Sofia di Nassau, sorellastra di Adolfo, sar\u00e0 poi moglie di re Oscar II di Svezia.\nAdolfo divenne duca di Nassau il 20 agosto 1839, dopo la morte del padre; tra i suoi primi atti vi fu la proclamazione della nuova capitale nella citt\u00e0 di Wiesbaden e lo stesso Adolfo, per rimarcare questa nuova scelta, prese residenza nel locale \"Stadtschloss\" dal 1841. Il 20 aprile 1842, l'Adelsverein, \"Societ\u00e0 per la protezione dei migranti tedeschi in Texas\", venne fondata nel castello del duca a Biebrich sul Reno. Adolfo fu nominato protettore dell'organizzazione, responsabile dell'emigrazione di un gran numero di tedeschi in Texas durante il XIX secolo. Lo stesso Adolfo si prodig\u00f2 per fondare il 9 gennaio 1843 una tenuta di 4.428 acri detta \"Nassau Plantation\" presso la Contea di Fayette.\nIn politica internazionale, Adolfo sostenne l'Impero austriaco nella Guerra Austro-Prussiana del 1866. Dopo la sconfitta dell'Austria, il ducato di Nassau fu annesso al Regno di Prussia e il 20 settembre 1866 Adolfo fu dichiarato decaduto.\nL'ascesa al granducato di Lussemburgo.\nNonostante appartenesse a una grande famiglia aristocratica europea, Adolfo era rimasto senza trono e quando ormai tutto sembrava perduto, giunse per lui un colpo di fortuna che fu provvidenziale per la sua casata. Nel 1879, una nipote di Adolfo, Emma di Waldeck e Pyrmont (figlia di un'altra sua sorellastra), spos\u00f2 Guglielmo III dei Paesi Bassi, che era anche granduca di Lussemburgo. Nel 1890 Guglielmina, l'unica figlia della coppia sal\u00ec, alla morte del padre, sul trono olandese, dal momento che non aveva fratelli maschi viventi. La legge salica era stata infatti abolita nei Paesi Bassi, ma rimaneva in vigore in Lussemburgo, dove gli organi di governo non accettarono Guglielmina quale sovrana. Pertanto la regina olandese dovette rinunciare, cedendo la reggenza del granducato allo zio Adolfo, sulla base di un accordo noto come Patto di famiglia di Nassau. Adolfo, oltre alla parentela con la regina, che avrebbe dovuto succedere nel granducato di Lussemburgo, era anche cugino di 17\u00ba grado del re-granduca Guglielmo III; come tale soddisfaceva alle condizioni poste dalla legge salica per succedergli, oltre al fatto che non si era legato ad alcun altro stato e poteva quindi costituire una dinastia regnante autonoma da altre influenze esterne.\nSebbene anziano, Adolfo ascese dunque al trono del Lussemburgo e si trov\u00f2 per la seconda volta al governo di uno stato. Tra i suoi primi provvedimenti vi fu quello, nel 1892, di garantire il titolo nobiliare di conte di Wisborg al nipote Oscar Bernadotte, che aveva perso i propri titoli nobiliari in Svezia a causa di un matrimonio da lui contratto senza l'approvazione del padre, il re di Svezia. Il giovane venne quindi incluso nella nobilt\u00e0 del Lussemburgo e rimase pertanto sempre legato allo zio per avergli consentito un titolo conforme alla sua nascita.\nAdolfo mor\u00ec nel 1905. Gli succedette sul trono del Lussemburgo l'unico figlio maschio avuto dal suo secondo matrimonio, Guglielmo IV.\nMatrimoni ed eredi.\nIl 31 gennaio 1844 Adolfo si spos\u00f2 a San Pietroburgo con Elizaveta Michajlovna Romanova, granduchessa di Russia e nipote dello zar Nicola I di Russia, che per\u00f2 mor\u00ec dopo poco pi\u00f9 di un anno dando alla luce una bambina nata morta. Adolfo, a seguito della morte della giovane granduchessa, fece costruire per lei, tra il 1847 ed il 1855, la chiesa ortodossa di Sant'Elisabetta, ove la salma della giovane fu poi tumulata.\nIl 23 aprile 1851 si rispos\u00f2 con Adelaide Maria di Anhalt-Dessau, figlia di Federico Augusto di Anhalt-Dessau.\nEbbero cinque figli, di cui solo due sopravvissero, diventando principe e principessa di Lussemburgo:"}
{"id": "452106", "revid": "803226", "url": "https://it.wikipedia.org/wiki?curid=452106", "title": "Beckett", "text": ""}
{"id": "452107", "revid": "599013", "url": "https://it.wikipedia.org/wiki?curid=452107", "title": "Enguerrand di Coucy", "text": ""}
{"id": "452108", "revid": "2108263", "url": "https://it.wikipedia.org/wiki?curid=452108", "title": "Guglielmo IV di Lussemburgo", "text": "Biografia.\nInfanzia.\nGuglielmo era figlio di Adolfo di Lussemburgo e della moglie di questo, la principessa tedesca Adelaide Maria di Anhalt-Dessau. Guglielmo crebbe di religione protestante secondo le tradizioni del Casato di Nassau, ma si risolse poi a sposare l'infanta Maria Anna di Portogallo, nella convinzione che un paese cattolico dovesse avere un monarca cattolico per evitare lotte e contrapposizioni interne. Cos\u00ec, da Guglielmo IV in poi, tutti i Granduchi di Lussemburgo furono di religione cattolica.\nMatrimonio.\nIl 21 giugno 1893, nel Castello di Fischhorn spos\u00f2 l'Infanta Maria Anna di Portogallo figlia del deposto re Michele del Portogallo e di Adelaide di L\u00f6wenstein-Wertheim-Rosenberg. Dalla coppia nacquero sei figlie femmine.\nGranduca di Lussemburgo.\nQuando suo padre mor\u00ec nel 1905, egli ascese al trono del Lussemburgo e ben presto si scontr\u00f2 con decisioni importanti da prendere in materia di successione dinastica. Guglielmo aveva infatti avuto sei figlie femmine ma nessun figlio maschio che, secondo la legge salica, avrebbe dovuto succedergli. Alla morte di suo zio, il principe Nicola Guglielmo, nel 1905, l'unico altro maschio legittimo della Casa di Nassau-Weilburg era suo cugino Giorgio Nicola, conte di Merenberg, nato da un matrimonio morganatico. \nPer salvaguardare la legittimit\u00e0 del suo trono e la successione, pertanto, nel 1907 Guglielmo dichiar\u00f2 i Conti di Merenberg non-dinastici e nomin\u00f2 la sua primogenita Maria Adelaide (1894\u20131924) erede al trono granducale. \nMorte.\nMaria Adelaide divenne il primo monarca regnante di sesso femminile del Lussemburgo dopo la morte del padre nel 1912, ed alla sua abdicazione, nel 1919, le successe la sorella pi\u00f9 giovane Carlotta (1896-1985). I discendenti di Carlotta regnano ancora oggi.\nGuglielmo \u00e8 stato l'ultimo monarca del Lussemburgo a morire in carica.\nDiscendenza.\nGuglielmo IV e l'Infanta Maria Anna di Portogallo ebbero sei figlie femmine:"}
{"id": "452109", "revid": "15756", "url": "https://it.wikipedia.org/wiki?curid=452109", "title": "Fushigi y\u00fbgi Special", "text": " \u00e8 il prequel del manga \"Fushigi y\u00fbgi\". Sono stati entrambi scritti e disegnati da Y\u016b Watase. La serie si \u00e8 conclusa sia in Giappone che nel resto del mondo, con 12 volumi usciti. \"Fushigi y\u00fbgi Genbu kaiden\" significa \"Il gioco misterioso - La leggenda di Genbu\" e racconta la storia di Takiko Okuda, figlia del traduttore dello Shijintenchisho (Il libro dell'universo dei quattro Dei).\nAprendo il libro, la ragazza viene catapultata in un mondo simile all'antica Cina, nel regno di Hokkan, diventando la protagonista della leggenda custodita nel libro. Takiko diventa cos\u00ec la sacerdotessa di Genbu, destinata a radunare le sette stelle della costellazione di Genbu ed evocare cos\u00ec la bestia sacra.\nIl manga \u00e8 edito da Shogakukan sulla rivista \"Sh\u014djo Comic\" e in tank\u014dbon nella collana \"Flower Comics\"; in Italia \u00e8 stato pubblicato da Planet Manga e conta dodici volumi (tank\u014dbon). La serie ha ispirato anche due videogiochi, uno per PlayStation 2 (uscito in edizione sia normale, che speciale, contenente un drama CD) e uno per PSP in lingua giapponese ed entrambi intitolati nonch\u00e9 alcuni drama CD.\nPersonaggi.\nLo \"Shijintenchisho\" ( \"L'universo dei quattro Dei\" ) \u00e8 stato tradotto da Einosuke Okuda, padre di Takiko, che per portare a termine questo lavoro ha viaggiato a lungo, lasciando sole la figlia e la moglie malata. Per questo, Takiko odia profondamente il genitore ed il suo odio cresce perch\u00e9, proprio quando lui torna a casa, la madre muore. Presa dalla rabbia, Takiko decide di strappare il libro che il padre ha preferito alla famiglia, ma toccando il manoscritto, la fanciulla viene assorbita da esso. Takiko \u00e8 infatti destinata a divenire la sacerdotessa di Genbu (Genbu no Miko), e quindi dovr\u00e0 cercare i sette guerrieri celesti, necessari per evocare la bestia sacra: Hikitsu, Tomite, Inami, Uruki, Urumiya, Hatsui, Namame.\nTakiko finisce con l'innamorarsi del bel Rimdo (il guerriero Uruki), riuscendo a dimenticare il suo amore non corrisposto nel nostro mondo, l'amico di famiglia Takao Oosugi.\nGenbu.\nSecondo l'astrologia cinese, \u00e8 il dio della costellazione del nord, nonch\u00e9 protettore del regno di Hokkan. Genbu \u00e8 rappresentato da una tartaruga verde-nera che ha sul guscio dei serpenti.\nAntagonisti.\nIn combattimento \u00e8 accostato da Shigi e Taki (Rimdo travestito) e sembra un uomo senza scrupoli, violento e irascibile. Mentre combatte contro Takiko, Uruki protegge la sacerdotessa mutilandogli l'avanbraccio. Da quel momento, Hien odia profondamente Uruki e gli giura vendetta.\nAltri personaggi dello Shijintenchisho.\nTan \u00e8 morto da pi\u00f9 di un anno, respingendo i mostri di ghiaccio Mou, che avevano attaccato il loro villaggio.\nExtra.\nEsiste un artbook della serie, della dimensione di un fumetto, col numero 9,5: il volume si \u00e8 infatti inserito nel lungo vuoto (2 anni) trascorso tra la pubblicazione del nono e del decimo volume.\nEsiste anche un romanzo, contenente alcune illustrazioni (\u00e8 uscito in edizione speciale con allegato un drama CD). La trama ruota attorno all'infanzia di Rimdo e si focalizza sul legame tra questi e il tutore Souren.\nSono usciti anche alcuni Drama-CD in cui Takiko \u00e8 doppiata da Satsuki Yukino mentre Rimdo da Takahiro Sakurai."}
{"id": "452110", "revid": "2014155", "url": "https://it.wikipedia.org/wiki?curid=452110", "title": "Maria Adelaide di Lussemburgo", "text": "Biografia.\nInfanzia e problema della successione.\nMaria Adelaide era la figlia primogenita di Guglielmo IV di Lussemburgo e di Maria Anna di Braganza. Suoi nonni materni erano dunque il re Michele del Portogallo e la principessa Adelaide di L\u00f6wenstein-Wertheim-Rosenberg, dalla quale la futura granduchessa prese il nome di battesimo.\nDal momento che suo padre aveva avuto sei femmine ma nessun maschio, fu lui stesso a dichiarare Maria Adelaide quale erede del trono granducale di Lussemburgo il 10 luglio 1907 in modo da prevenire qualsiasi problematica circa la successione. Quando pertanto Guglielmo mor\u00ec il 25 febbraio 1912, Maria Adelaide gli succedette a soli 17 anni, sotto la reggenza della madre per sei mesi, fino al compimento della maggiore et\u00e0. Maria Adelaide fu cos\u00ec la prima sovrana di Lussemburgo dal 1296 ad essere nata entro i confini del granducato ed una delle pochissime donne regnanti nel mondo (con Guglielmina dei Paesi Bassi e Salote Tupou III di Tonga).\nGranduchessa di Lussemburgo.\nMaria Adelaide fu sempre molto interessata alla politica del suo Stato e prese sempre parte attiva a tutte le decisioni del governo. Devota cattolica con strenue convinzioni politiche e religiose, il giorno della sua incoronazione (25 luglio 1912) si rifiut\u00f2 di firmare una nuova legge che mirava a ridurre l'influenza dei sacerdoti cattolici nel ruolo dell'istruzione.\nDurante la prima guerra mondiale il granducato fu occupato dall'esercito tedesco e il comportamento di Maria Adelaide parve troppo accondiscendente verso gli occupanti, se non addirittura amichevole. Perci\u00f2 al termine della guerra, criticata nel Paese e di fronte al rischio di annessione da parte del Belgio o della Francia, nel 1919 abdic\u00f2 in favore della sorella minore Carlotta per salvare l'indipendenza del paese e la dinastia regnante.\nUltimi anni e morte.\nMaria Adelaide non si spos\u00f2 mai e dopo l'abdicazione entr\u00f2 in convento in Italia, prima presso le carmelitane di Modena, in seguito presso l'ordine delle Piccole Sorelle dei Poveri a Roma, con il nome di \"suor Maria dei Poveri\". \nMor\u00ec d'influenza nel castello di Hohenburg il 24 gennaio 1924 e fu sepolta nella cripta dei granduchi della cattedrale di Notre-Dame nella citt\u00e0 di Lussemburgo il 22 ottobre 1947."}
{"id": "452113", "revid": "599013", "url": "https://it.wikipedia.org/wiki?curid=452113", "title": "Dipartimento per gli affari regionali e le autonomie", "text": "Il Dipartimento per gli affari regionali e le autonomie della Presidenza del Consiglio dei ministri (DARA) \u00e8 un organo del Governo italiano preposto al coordinamento dell'azione governativa per i rapporti tra lo Stato, le regioni e le autonomie locali.\nA capo del dipartimento \u00e8 attualmente posto il ministro senza portafoglio Mariastella Gelmini, in carica dal 13 febbraio 2021.\nStoria.\nLe origini del Dipartimento per gli affari regionali possono essere fatte risalire al 1970, allorch\u00e9 il socialista Eugenio Gatto fu nominato Ministro per i problemi relativi all'attuazione delle regioni nel governo Rumor III, in contemporanea con l'attuazione dell'ordinamento regionale ordinario. Dal 1972 al 1976 l'incarico assunse la denominazione di Ministro per gli affari regionali; parallelamente, dal 1974 al 1983, all'interno della compagine di governo trov\u00f2 spazio l'incarico di Ministro per l'organizzazione della pubblica amministrazione e per le Regioni, che attraeva a s\u00e9 sia le competenze in materia di funzione pubblica che quelle in materia regionale.\nDal 1976 al 1980, peraltro, l'incarico di ministro per gli affari regionali non fu conferito; tuttavia, dal 1976 al 1979 il Ministro del bilancio e della programmazione economica Tommaso Morlino assunse altres\u00ec l'incarico di Ministro per le Regioni, mentre, nel biennio 1979-80, la materia regionale rest\u00f2 delegata al solo Ministro per l'organizzazione della pubblica amministrazione e per le Regioni.\nLe competenze in tema di affari regionali tornarono ad essere specificatamente conferite a singoli ministri a partire dal 1980: in alcuni casi ad un ministro preposto unicamente alla materia degli affari regionali (1980-88, 1998-2006); in altri casi a ministri ai quali erano altres\u00ec conferite competenze relative ad ulteriori ambiti di governo (affari regionali e problemi istituzionali, 1988-1991; riforme istituzionali e affari regionali, 1991-92; coordinamento delle politiche comunitarie e affari regionali, 1992-94; funzione pubblica e affari regionali, 1994-98).\nFu poi istituito, nel 1990, il Dipartimento per gli affari regionali (DPCM 13 febbraio 1990, n. 113), incardinato presso la Presidenza del Consiglio; nel 2006 tale struttura organizzativa ha assunto la denominazione di Dipartimento per gli affari regionali e le autonomie locali.\nNel 2008 il dipartimento \u00e8 stato posto alle dipendenze di un Ministro per i rapporti con le regioni, il quale avrebbe poi assunto le deleghe in materia di coesione territoriale facenti capo al Dipartimento per lo sviluppo e la coesione economica, allora incardinato presso il Ministero dello sviluppo economico.\nNel 2012 il governo Monti ha istituito il Dipartimento per gli affari regionali, il turismo e lo sport, affidato al ministro Piero Gnudi.\nDal 28 aprile 2013 le competenze del dipartimento sono state suddivise tra i ministri Graziano Delrio (affari regionali e autonomie) e Josefa Idem (sport). Dopo le dimissioni del ministro Idem, il Consiglio dei ministri ha assegnato anche le competenze dello sport al ministro Delrio. Fino al 20 ottobre 2013 il dipartimento era anche competente per le materie inerenti al turismo, delegate al ministro Massimo Bray.\nNel 2013 il governo Letta ha previsto che le competenze in materia di turismo vengano trasferite al Ministero dei Beni e delle Attivit\u00e0 Culturali e del Turismo.\nNel 2016 il Dipartimento torna ad avere la storica denominazione con il DPCM 7 giugno 2016; con lo stesso decreto, l'Ufficio per lo Sport \u00e8 diventato un ufficio autonomo, articolato in due servizi.\nFunzioni.\nIl Dipartimento \u00e8 l'organo di cui la Presidenza del Consiglio dei ministri si avvale per il coordinamento dell'azione governativa in materia di rapporti con il sistema delle autonomie, per la promozione dello sviluppo e della collaborazione tra Stato, regioni ed autonomie locali, nonch\u00e9 per la promozione, anche nell'ambito degli appositi organi a composizione mista, delle attivit\u00e0 necessarie per l'ordinato svolgimento dei rapporti tra Stato, regioni e autonomie locali, assicurando l'adeguato esercizio e coordinamento dei poteri e dei provvedimenti previsti per i casi di inerzia e di inadempienza.\nIl Dipartimento cura i rapporti inerenti all'attivit\u00e0 delle Regioni e delle Province autonome all'estero, l'attuazione degli statuti delle regioni e province a statuto speciale, i rapporti con le minoranze linguistiche, i problemi delle zone di confine e la promozione per la tutela delle zone montane.\nIl Dipartimento assicura inoltre le funzioni di segreteria della Conferenza permanente per i rapporti tra lo Stato, le Regioni e le Province autonome di Trento e Bolzano e nell'esercizio di tali funzioni opera alle dipendenze funzionali e secondo gli indirizzi del presidente della Conferenza.\nOrganizzazione.\nCapo Dipartimento\nUfficio I - Ufficio per le politiche urbane e della montagna, la modernizzazione istituzionale e l\u2019attivit\u00e0 internazionale delle autonomie regionali e locali:\nUfficio II - Ufficio per le autonomie speciali e per l\u2019esame di legittimit\u00e0 costituzionale della legislazione delle Regioni e delle Province autonome:\nUfficio III - Ufficio per il coordinamento delle attivit\u00e0 della segreteria della Conferenza permanente per i rapporti tra lo Stato, le Regioni e le Province autonome di Trento e Bolzano:\nUfficio IV - Ufficio per gli affari giuridici, le autonomie locali, le minoranze linguistiche e la comunicazione:\nElenco dei ministri.\nL'elenco comprende il nominativo di tutti i ministri che hanno ricoperto la carica a far data dal 1970, col Governo Rumor III."}
{"id": "452115", "revid": "287204", "url": "https://it.wikipedia.org/wiki?curid=452115", "title": "Joseph Liouville", "text": "Biografia.\nFiglio di un militare sopravvissuto alle campagne di Napoleone Bonaparte e stanziatosi a Toul nel 1814, si diplom\u00f2 all\"\u00c9cole Polytechnique\". Successivamente inizi\u00f2 l\"'\u00c9cole nationale des ponts et chauss\u00e9es\", senza per\u00f2 ottenere il diploma per motivi di salute e per aver maturato una inclinazione alla carriera accademica piuttosto che ingegneristica. Dopo alcuni anni come assistente in diversi istituti, nel 1838 \u00e8 nominato professore all'\u00c9cole polytechnique.\nOltre al suo talento matematico, Liouville mostrava notevoli capacit\u00e0 organizzative. Fonda il \"Journal de Math\u00e9matiques Pures et Appliqu\u00e9es\", molto reputato ancora oggi. Fu il primo a leggere i lavori inediti di \u00c9variste Galois, a pubblicarli nel suo giornale nel 1846, e a riconoscerne l'importanza. Liouville fu anche impegnato politicamente per un breve periodo: membro dell'assemblea costituente nel 1848, la abbandon\u00f2 dopo una sconfitta elettorale nel 1849.\nOpere.\nLiouville ha pubblicato in diversi ambiti della matematica, tra cui la teoria dei numeri, l'analisi complessa, la geometria differenziale, e anche in fisica matematica e persino in astronomia. Resta ancora celebre il teorema di Liouville, risultato oggi ampiamente studiato in analisi complessa. Nella teoria dei numeri fu il primo a dimostrare l'esistenza di numeri trascendenti con una costruzione che fa uso delle frazioni continue. Troviamo un teorema di Liouville anche in meccanica hamiltoniana."}
{"id": "452117", "revid": "59912", "url": "https://it.wikipedia.org/wiki?curid=452117", "title": "Educazione continua in medicina", "text": "Educazione continua in medicina (ECM) \u00e8 un programma nazionale di attivit\u00e0 formative, attivo in Italia dal 2002.\nL'ECM prevede il mantenimento di un elevato livello di conoscenze relative alla teoria, pratica e comunicazione in campo sanitario.\nIl programma \u00e8 stato adottato da tutti i maggiori Paesi del mondo. In Italia \u00e8 obbligatorio per tutti i professionisti della sanit\u00e0 con il fine di mantenersi aggiornati e competenti.\nIl programma ECM comprende l'insieme di organizzazione e controllo delle attivit\u00e0 formative di chiunque lo desideri effettuare, da societ\u00e0 scientifiche a fondazioni, a reparti, universit\u00e0 ed associazioni.\nLegislazione.\nOgni operatore sanitario provveder\u00e0 alla sua formazione in ambito ECM in completa autonomia cercando di rispettare e prediligere quegli obiettivi di interesse nazionale e regionale che sono stati prefissati dall'apposita Commissione nazionale per la formazione che ha individuato, ai sensi dell'art.16-ter, comma 2, del decreto legislativo 19 giugno 1999, n.229 e successive modificazioni, i temi prioritari di ECM come obiettivi formativi d'interesse nazionale.\nLa partecipazione al programma ECM \u00e8 un dovere previsto anche dal codice deontologico, ed un obbligo confermato dalla sentenza del TAR n. 14062/2004 del 18 novembre 2004.(Decreto Monti 2012)\nAltres\u00ec anche il datore di lavoro non pu\u00f2 opporsi alle richieste di aggiornamento, come confermato dalla sentenza del Tribunale di Pescara del 26 giugno 2013, n. 887 e previsto dall'ex art. 21 CCNL 2001, che riconosce i giorni d'aggiornamento come giornate lavorative.\nCrediti formativi.\nIl programma ECM prevede l'attribuzione di un numero determinato di crediti formativi per ogni area specialistica medica e per tutte le professioni sanitarie.\nLa Commissione ha ritenuto opportuno prevedere una progressione nel numero di crediti acquisibili annualmente, istituendo un programma definito per i cinque anni a partire dal 2002 fino al 2006; dovevano essere conseguiti progressivamente fino ad un totale di 150 crediti formativi.\nNel 2005 e nel 2006 i crediti sono stati diminuiti di 30, per un totale di 120 crediti.\nIn data 1\u00ba agosto 2007 \u00e8 stato siglato l'accordo Stato\u2013Regioni concernente il \"Riordino del sistema di Formazione continua in Medicina\". Nell'accordo \u00e8 riportato, tra l'altro, che ogni operatore sanitario deve acquisire 150 crediti formativi nel triennio 2008-2010 secondo la seguente ripartizione: 50 crediti/anno (minimo 30 e massimo 70 per anno) per un totale di 150 nel triennio 2008-2010. In particolare, dei 150 crediti formativi del triennio 2008-2010, almeno 90 dovranno essere \"nuovi\" crediti, mentre fino a 60 potranno derivare dal riconoscimento di crediti formativi acquisiti negli anni della sperimentazione a partire dall'anno 2004 fino all'anno 2007.\nAttivit\u00e0 formative a distanza.\nLe attivit\u00e0 formative a distanza (ECM e-learning, lettura di corsi e compilazione di questionari a risposta multipla) sono programmi per i quali l'utente non deve spostarsi sul luogo di lavoro o dal domicilio, da svolgersi sia in gruppo che individualmente, usando materiale cartaceo o informatico. Per questi programmi di formazione a distanza \u00e8 previsto un sistema di valutazione con un livello minimo di apprendimento; in altri termini, l'utente deve superare un \"test\" che comprovi il raggiungimento di un certo livello di apprendimento. \u00c8 da intendersi attivit\u00e0 formativa a distanza anche la formazione residenziale integrata con sistemi di videoconferenza.\nSiamo tuttora alla fase di sperimentazione, tuttavia alcune Regioni hanno iniziato l'accreditamento di attivit\u00e0 formative a distanza (dette ECM FAD, formazione a distanza). Regione Lombardia, ad esempio, ha accreditato progetti ECM FAD di diversi provider a partire dall'aprile 2006 (Deliberazione Regionale N. VIII/2372 del 12/04/2006). I crediti ECM erogati sono reciprocamente riconosciuti in tutte le regioni italiane come da punto 7 dell'Accordo Conferenza Stato Regioni del 13 marzo 2003."}
{"id": "452119", "revid": "339392", "url": "https://it.wikipedia.org/wiki?curid=452119", "title": "EADS", "text": ""}
{"id": "452120", "revid": "124653138", "url": "https://it.wikipedia.org/wiki?curid=452120", "title": "Tremors - La serie", "text": "Tremors - La serie (\"Tremors\") \u00e8 una serie TV statunitense di fantascienza prodotta da Big Productions Inc. e trasmessa nel 2003 dal Sci-Fi Channel. \u00c8 stata prodotta in seguito al successo dei primi tre titoli della serie di film di \"Tremors\" (1990, 1996, 2001), seguiti poi da un quarto, anch'esso del 2003.\n\u00c8 stato trasmesso in Italia sul canale satellitare Duel TV in prima visione assoluta.\nTrama.\nLa cittadina statunitense di Perfection, nello Stato del Nevada, si trova ad affrontare all'improvviso un grande problema: l'invasione di giganteschi e feroci vermi carnivori che individuano le loro prede grazie alle vibrazioni sonore. Queste bestie, chiamate graboid sono nella lista delle specie protette dal governo, tutti gli esemplari a Perfection sono stati eliminati eccetto uno albino chiamato El Blanco che pur essendo feroce e pericoloso impedisce che la zona venga comprata o distrutta e diventa quindi una sorta di mascotte della citt\u00e0. Gli abitanti di Perfection dovranno convivere con questa creatura per continuare a vivere nella valle. A complicare la situazione, da un vecchio laboratorio segreto fuoriusce accidentalmente nell'area circostante una miscela genetica chiamata \"Mixmaster\", che ha l'effetto di far ibridare tra loro diverse specie animali e vegetali, generando pericolosi mutanti.\nTra gli abitanti di Perfection vi sono il paramilitare e paranoico Burt Gummer, la scultrice hippy Nancy Sterngood, la proprietaria della drogheria Jodi Chang, l'ex ballerina e ora proprietaria di ranch Rosalita Sanchez e l'ex-pilota di NASCAR Tyler Reed, che organizza giri turistici sui graboid. Nelle ultime puntate si trasferisce a Perfection anche Larry Norvel, ex-impiegato di Wall-Mart e appassionato di fantascienza. Infine spesso compare un rappresentante del governo, W.D. Twitchell, a cui \u00e8 stato affidato dalle alte sfere il compito di controllare la situazione.\nCancellazione.\nNegli USA, questo telefilm rimpiazz\u00f2 \"Farscape\" (una serie di fantascienza) nel palinsesto di Sci-Fi Channel, ma non riusc\u00ec ad ottenere lo stesso riscontro di pubblico. Per questo motivo, si decise di fermarne le riprese dopo appena 13 episodi.\nEpisodi.\nGli episodi sono elencati nell'ordine in cui sono stati trasmessi. Sci Fi Channel non grad\u00ec l'episodio \"Shriek and Destroy\" (Strategia di guerra) e trasmise al suo posto l'episodio \"Ghost Dance\" (La danza del fantasma). Come si pu\u00f2 vedere dall'elenco sottostante, anche altri episodi vennero trasmessi fuori dall'ordine originale."}
{"id": "452121", "revid": "1418004", "url": "https://it.wikipedia.org/wiki?curid=452121", "title": "Stefania Bertola", "text": "Biografia.\nPrima di esordire nella letteratura nel 1989 con il romanzo \"Luna di Luxor\", ha lavorato diversi anni nella casa editrice Einaudi come traduttrice dall'inglese. L'opera di traduttrice di Stefania Bertola \u00e8 proseguita per decenni, con varie case editrici. Comprende molti autori, tra i quali: Philip Roth, Ian McEwan, Scott Turow, Alexander McCall Smith, John Updike e spazia in tutti i generi: dalla saggistica (Tom Wolfe) alla fantascienza (Neil Gaiman).\nHa pubblicato diversi romanzi (solitamente ambientati a Torino, citt\u00e0 dove \u00e8 nata e vive tuttora) che coniugano sentimento, umorismo e senso del surreale con risultati che possono ricordare la letteratura anglosassone \"chick lit\" per quanto riguarda il tono leggero e divertente, anche se i temi si discostano decisamente dai canoni di quel genere.\nAutrice radiofonica e sceneggiatrice (sue alcune sceneggiature della serie televisiva I Cesaroni), nel 2014 \u00e8 arrivata in finale al Premio Internazionale Bottari Lattes Grinzane."}
{"id": "452122", "revid": "121476897", "url": "https://it.wikipedia.org/wiki?curid=452122", "title": "Tremors (franchise)", "text": "Tremors \u00e8 una serie di film horror fantascientifici che ha come protagonisti i Graboid, immaginarie creature mostruose preistoriche che vivono nel sottosuolo. Il franchise \u00e8 composto da sette film e una serie televisiva.\nFilm.\n\"Tremors\" (1990).\n\"Tremors\" \u00e8 un film del 1990 diretto da Ron Underwood, scritto da Brent Maddock, S. S. Wilson e Underwood, ed interpretato da Kevin Bacon, Fred Ward, Finn Carter, Michael Gross e Reba McEntire. Venne distribuito nei cinema dagli Universal Studios.\n\"Tremors 2: Aftershocks\" (1996).\n\"Tremors 2: Aftershocks\" si tratta del primo sequel del film \"Tremors\" con protagonista Earl Bassett. \u00c8 stato diretto da S. S. Wilson ed interpretato da Fred Ward, Christopher Gartin, Michael Gross ed Helen Shaver. Esso introduce una nuova creatura chiamata Shrieker.\n\"Tremors 3 - Ritorno a Perfection\" (2001).\n\"Tremors 3 - Ritorno a Perfection\" \u00e8 un film del 2001 uscito direttamente in home video. Si tratta del terzo film della serie. \u00c8 stato diretto da Brent Maddock ed interpretato da Michael Gross. Esso introduce una nuova creatura chiamata Ass-Blaster.\n\"Tremors 4 - Agli inizi della leggenda\" (2004).\n\"Tremors 4 - Agli inizi della leggenda\" \u00e8 un film del 2004 uscito direttamente in home video. Si tratta del quarto film della serie, ed \u00e8 il prequel del primo film.\n\"Tremors 5: Bloodlines\" (2015).\n\"Tremors 5: Bloodlines\" segna il ritorno di Michael Gross nel ruolo di Burt Gummer dopo undici anni. Il film \u00e8 uscito direttamente in home video il 6 ottobre 2015. Esso \u00e8 basato su una sceneggiatura scritta da Brent Maddock e S. S. Wilson nel 2004.\n\"Tremors: A Cold Day in Hell\" (2018).\nIl 20 settembre 2016 Michael Gross ha annunciato sul suo profilo Facebook che un sesto film della serie era in lavorazione. Le riprese del film sono iniziate a fine gennaio 2017. Il film \u00e8 uscito direttamente in DVD e Blu-Ray il 1\u00ba maggio 2018.\n\"Tremors: Shrieker Island\" (2020).\nLe voci riguardo ad un settimo capitolo cominciarono a circolare dopo l'uscita del . Michael Gross nel novembre 2019 conferma il titolo e l'uscita del settimo capitolo previsto per il 2020. La pellicola \u00e8 uscita negli Stati Uniti d'America ad ottobre 2020, direttamente in DVD e Blu-Ray.\nSerie televisive.\n\"Tremors: La serie\" (2003).\n\"Tremors: La serie\" \u00e8 una serie televisiva spin-off della serie di film \"Tremors\". \u00c8 stata trasmessa nel 2003 dall'emittente televisiva Sci-Fi Channel. Venne cancellata a causa dei bassi ascolti dopo soli 13 episodi.\n\"Tremors: The Lost Monsters\" (concept).\nDurante la produzione di \"Tremors 2: Aftershocks\", la Universal e la Stampede Entertainment misero in fase di sviluppo una serie televisiva basata sul film \"Tremors\". Secondo quanto dichiarato dalla Stampede Entertainment la serie avrebbe visto Val e Earl contattati da lettori di tabloid e credenti negli UFO per combattere altre creature poco conosciute. Tuttavia alla fine la serie non venne realizzata.\nSerie televisiva cancellata.\nIl 28 novembre 2015 la Universal Television e la Blumhouse Productions hanno annunciato lo sviluppo di una nuova serie televisiva di \"Tremors\" con Kevin Bacon che avrebbe ripreso il ruolo di Valentine McKee che aveva interpretato nel primo film della serie. Nel settembre 2016 \u00e8 stata annunciata la serie su amazon. Il progetto \u00e8 stato poi abbandonato.\nVideogiochi.\n\"Tremors: The Game\" (annullato).\nUn videogioco basato sul franchise \"Tremors\" venne annunciato nell'agosto 2002 dalla Rock Solid Studios AB. Tuttavia il gioco venne annullato prima di essere terminato.\n\"Dirt Dragons\" (2004).\n\"Dirt Dragons\" \u00e8 un videogioco per browser basato sul film del 2004 \"Tremors 4 - Agli inizi della leggenda\"."}
{"id": "452123", "revid": "92723", "url": "https://it.wikipedia.org/wiki?curid=452123", "title": "Aia", "text": ""}
{"id": "452125", "revid": "125125088", "url": "https://it.wikipedia.org/wiki?curid=452125", "title": "Carlotta di Lussemburgo", "text": "Biografia.\nGiovinezza.\nCarlotta era la secondogenita (di sei figlie) di Guglielmo IV di Lussemburgo e di Maria Anna di Braganza, figlia del re del Portogallo Michele I. Nacque il 23 gennaio 1896 nella residenza estiva di Colmar-Berg durante il regno del nonno Adolfo I, primo granduca indipendente dai Paesi Bassi (1890-1905) della casa Nassau-Weilburg. L'anziano sovrano chiese di imporle un nome assai diffuso in famiglia: la nipote maggiore ed erede al trono, di due anni, era stata denominata Maria Adelaide, come sua moglie.\nLe future granduchesse (fu cambiata la legge di accesso al trono per permettere la successione femminile) sarebbero state famose per essere tra le pochissime donne regnanti nel mondo.\nAscesa al Granducato e matrimonio.\nDi forte temperamento, la giovane Carlotta - 23 anni nel 1919 - ebbe la ventura di guidare il suo piccolo ma importante Stato per 45 anni, tra i pi\u00f9 travagliati della storia europea. Sal\u00ec al trono dopo la rinuncia della sorella Maria Adelaide (1912-19): questa, dopo l'occupazione tedesca del Lussemburgo, non sopport\u00f2 pi\u00f9 il peso della corona e abdic\u00f2 in favore della pi\u00f9 energica sorella minore, ritirandosi in un monastero, dove morir\u00e0 nel 1924 a soli 30 anni.\nNello stesso anno dell'ascesa al trono, la nuova Granduchessa spos\u00f2 Felice di Borbone-Parma (1893-1970) - da lei nominato Principe consorte -, uno dei tanti figli dell'ultimo duca parmense Roberto e fratello dell'imperatrice Zita d'Austria. La coppia granducale ebbe sei figli, tra cui l'erede al trono Giovanni, nato nel 1921.\nGranduchessa di Lussemburgo.\nCarlotta, intanto, nel ventennio 1920-40 precedente al secondo conflitto mondiale, contribu\u00ec in modo notevole a migliorare la vita dei sudditi e l'aspetto economico-sociale dello Stato; promosse, altres\u00ec, l'abbellimento della capitale con ardite modifiche urbanistiche, restauri (come quello del palazzo granducale) e nuovi edifici.\nScoppiata la guerra, il piccolo Lussemburgo, con il Belgio e i Paesi Bassi e a dispetto della neutralit\u00e0, fu nuovamente occupato dalla Germania. Nel 1940 la granduchessa e la famiglia, per precauzione, dovettero rifugiarsi in Francia, nei pressi di Bordeaux, nel loro castello di Lamonzie-Montastruc, dove accolsero anche l'ex imperatrice Zita d'Austria. Invasa, tuttavia, la Francia dai nazisti, i Nassau-Borbone Parma furono costretti a riparare con il governo a Londra, unitamente ad altri sovrani europei, come la regina Guglielmina dei Paesi Bassi e il re Haakon VII di Norvegia. Il ventenne principe ereditario Giovanni si arruol\u00f2 nell'esercito britannico. Carlotta, in questi difficili anni, rappresent\u00f2 un simbolo di unit\u00e0 nazionale con i suoi discorsi al popolo lussemburghese trasmessi dalle onde della BBC, trasmessi da radio Londra.\nIl granducato sub\u00ec pesanti bombardamenti allorch\u00e9 il feldmaresciallo tedesco Gerd von Rundstedt contrattacc\u00f2 nel 1944/45 gli anglo-americani. Carlotta e famiglia, infine, nel 1945, con la protezione delle forze alleate, rientrarono in patria, accolti trionfalmente dai sudditi.\nLa cinquantenne granduchessa, allora, dedic\u00f2 le proprie energie alla ricostruzione effettiva ed economica dello Stato con il sagace utilizzo degli aiuti del Piano Marshall e con un radicale spostamento della tradizionale rotta politica. Il Lussemburgo abbandon\u00f2, pertanto, la vana ed umiliata neutralit\u00e0 e Carlotta sottoscrisse e ratific\u00f2 importantissimi trattati internazionali (Benelux, MEC).\nNell'ambito familiare, nel 1953 fu celebrato nella cattedrale il matrimonio tra l'erede principe Giovanni e la principessa Giuseppina Carlotta del Belgio, sorella di Baldovino I: nel 1955 alla coppia reale nacque Enrico, secondo di cinque figli e futuro granduca.\nLa granduchessa, nel frattempo, raggiunse nel 1959 i 40 anni di permanenza sul trono. Il temperamento riservato ma deciso di Charlotte contribu\u00ec a tenerla lontana dalle esteriorit\u00e0 della vita mondana. Oltre agli impegni ufficiali (nel 1961 ricevette il presidente degli Stati Uniti John Fitzgerald Kennedy con la moglie), si ricorda la sua partecipazione, nel 1954, alla famosa \"crociera dei re\" sul panfilo \"Agamemnon\", organizzata nel mar Egeo dalla regina di Grecia Federica.\nAbdicazione e morte.\nIl 12 novembre 1964 Carlotta firm\u00f2 nel palazzo granducale l'atto di abdicazione in favore del figlio Giovanni. L'ex sovrana si ritir\u00f2 discretamente in uno dei suoi castelli, dedicandosi solo ad attivit\u00e0 benefiche e culturali. Nel 1970 mor\u00ec il consorte Felice e nel 1977 il figlio Carlo. Fu presente alle nozze, nel 1981, del nipote Enrico con Maria Teresa Mestre e vide la nascita del bisnipote Guglielmo, futuro erede al trono.\nCarlotta visse l'ultimo periodo della sua vita amata e rispettata dai lussemburghesi, fino al 9 luglio 1985, quando, nel castello di Fischbach, mor\u00ec ottantanovenne per un male incurabile. Proprio quattro mesi prima aveva incontrato il papa Giovanni Paolo II in visita in Lussemburgo.\nLa sovrana fu tumulata nella cripta granducale della cattedrale di Notre Dame a Lussemburgo, accanto ai suoi familiari e antenati.\nNel 1996, il Lussemburgo celebr\u00f2 il centenario della nascita di Charlotte con manifestazioni pubbliche e iniziative culturali (tra cui emissioni filateliche e numismatiche e il monumento in bronzo nella capitale).\nDiscendenza.\nDal matrimonio tra Carlotta e Felice di Borbone-Parma nacquero due figli e quattro figlie:"}
{"id": "452126", "revid": "2043462", "url": "https://it.wikipedia.org/wiki?curid=452126", "title": "Giovanni di Lussemburgo", "text": "La circostanza che Giovanni sia stato anche il primo esponente della famiglia dei Borbone di Parma ad ascendere al trono lussemburghese \u00e8 secondaria di fronte al fatto che il titolo granducale gli \u00e8 stato trasmesso dalla madre (secondo alcuni egli \u00e8 il fondatore del ramo dei Nassau-Borbone).\nBiografia.\nInfanzia.\nEra il figlio maggiore della granduchessa Carlotta e del principe Felice di Borbone-Parma (quindi nipote di Roberto I di Parma). Tra i suoi padrini di battesimo vi fu anche papa Benedetto XV. I suoi nonni paterni erano Roberto I di Parma e Maria Antonia di Braganza, quelli materni Guglielmo IV di Lussemburgo e Maria Anna di Braganza.\nSeconda guerra mondiale ed esilio.\nMentre era in esilio per l'occupazione tedesca del Lussemburgo durante la seconda guerra mondiale, si arruol\u00f2 come volontario nell'Esercito britannico nel Reggimento delle Irish Guards, dopo un'adeguata formazione al Royal Military College di Sandhurst. Raggiunse il grado di tenente nel 1943 e di capitano nel 1944. \nNel 1943 gli capit\u00f2 di essere di guardia a Buckingham Palace durante una visita ufficiale di sua madre la Granduchessa e di dover restare impassibile per le esigenze di servizio.\nSbarc\u00f2 in Normandia l'11 giugno 1944, e prese parte all'occupazione di Caen e alla liberazione di Bruxelles. Il 10 settembre 1944 prese parte alla liberazione del Lussemburgo, all'offensiva verso Arnhem ed all'invasione della Germania. Lasci\u00f2 il servizio attivo nell'esercito inglese il 26 giugno 1947. Dopo la guerra, dal 1984 fino alla sua abdicazione, prest\u00f2 servizio come Colonnello del Reggimento delle Irish Guards, cavalcando spesso in uniforme alle spalle della regina Elisabetta II durante i festeggiamenti per il compleanno della sovrana.\nMatrimonio.\nGiovanni di Lussemburgo si spos\u00f2 il 9 aprile 1953 con Giuseppina Carlotta del Belgio, figlia di Leopoldo III, re del Belgio e della regina Astrid, nata principessa di Svezia. La coppia ebbe in tutto tre figli e due figlie.\nAscesa al Granducato.\nIl 28 aprile 1961, venne nominato luogotenente rappresentante della granduchessa del Lussemburgo, divenendo poi granduca quando sua madre, la granduchessa Carlotta, decise di abdicare il 12 novembre 1964. In quello stesso giorno ottenne il grado di generale dell'esercito del Lussemburgo.\nIl suo titolo completo era: \"\"per grazia di Dio, Granduca di Lussemburgo, Duca di Nassau, Principe di Parma, Conte Palatino del Reno, Conte di Sayn, K\u00f6nigstein, Katzenellenbogen e Diez, Burgravio di Hammerstein, Signore di Mahlberg, Wiesbaden, Idstein, Merenberg, Limburg e Eppstein\".\" Molti dei titoli erano mantenuti senza riferimento alle regole dell'ereditariet\u00e0 salica.\nIl granduca Giovanni rinunci\u00f2 ufficialmente ai titoli della casata dei Borbone-Parma per s\u00e9 e per la propria famiglia nel 1986, per protesta nei confronti di Carlo Ugo, formalmente duca di Parma, il quale sin dal 1981 aveva criticato e bollato come \"ineguale\" il matrimonio tra l'allora granduca ereditario Enrico e sua moglie Maria-Theresa Mestre. Con l\"'Arr\u00eat\u00e9 Grand-Ducal\" (decreto granducale) del 21 settembre 1995, il granduca Giovanni stabil\u00ec inoltre che ai figli di un sovrano in carica ed agli eredi del suo erede al trono spettassero il titolo di \"Principe e Principessa di Lussemburgo\", mentre a tutti gli altri figli della casata fosse riservato il titolo di principi e principesse di Nassau. I discendenti di matrimoni non approvati dal capo della casata, ad ogni modo, avrebbero ricevuto comunque il titolo nobiliare di conti e contesse di Nassau anche se tale norma \u00e8 stata successivamente annullata da suo figlio che ha stabilito che tutti gli eredi della casata, indipendentemente dall'approvazione o meno del loro matrimonio, ricevessero il titolo di \"Principi reali di Nassau\".\nAbdicazione e morte.\nAbdic\u00f2 il 7 ottobre 2000 e venne succeduto al trono da suo figlio Enrico, ritirandosi a vivere nel castello di Fischbach. Il 27 dicembre 2016, venne ricoverato in ospedale a causa di una bronchite da cui si riprese venendo dimesso il 4 gennaio 2017, il giorno prima del suo 96\u00ba compleanno. \n\u00c8 morto il 23 aprile 2019 a 98 anni per un'infezione polmonare. In seguito ai funerali di Stato avvenuti il 4 maggio dopo 12 giorni di lutto e presieduti dall\u2019arcivescovo Jean-Claude Hollerich, \u00e8 stato sepolto nella stessa Cattedrale di Notre-Dame accanto a sua moglie.\nIn suo onore il Grand Duc Jean Museum of Modern Art (Mudam) ne porta il nome.\nDiscendenza.\nGiovanni di Lussemburgo e Giuseppina Carlotta del Belgio ebbero:"}
{"id": "452127", "revid": "1272592", "url": "https://it.wikipedia.org/wiki?curid=452127", "title": "Gianmario", "text": "Origine e diffusione.\nSi tratta di un nome composto, formato dall'unione di Gianni (ipocoristico di Giovanni) e Mario; \u00e8 diffuso principalmente in Italia settentrionale.\nOnomastico.\nIl nome \u00e8 adespota, cio\u00e8 non \u00e8 portato da alcun santo. L'onomastico si pu\u00f2 festeggiare il 1\u00ba novembre, in occasione di Ognissanti, oppure lo stesso giorni dei nomi Giovanni e Mario"}
{"id": "452128", "revid": "123292534", "url": "https://it.wikipedia.org/wiki?curid=452128", "title": "Iapige", "text": "Iapige, figlio di Iaso e fratello di Palinuro, \u00e8, come questi, uno dei personaggi presenti nell\"Eneide\", dove compare nel XII libro. Secondo la leggenda, un giorno Apollo, colto da indomabile amore per il giovane, offr\u00ec al troiano le sue arti, ma Iapige, per salvare il padre morente, prefer\u00ec imparare l'arte della medicina.\nMedico dei troiani nella guerra contro Turno e gli italici, cura Enea quando viene ferito a una gamba:\nVenere poi infiltra un succo magico e medicamentoso nell'acqua che egli sta versando sulla ferita. Enea guarisce miracolosamente e saluta il figlio Ascanio invitandolo a prendere esempio dal suo travaglio (\"Disce, puer, virtutem ex me verumque laborem, fortunam ex aliis\" XII 435-436).\nIl nome dell'eroe evoca quello di antichi abitatori della Puglia, gli Iapigi, di cui una leggenda (parallela a quella di Enea) vuole sia il capostipite."}
{"id": "452129", "revid": "1543377", "url": "https://it.wikipedia.org/wiki?curid=452129", "title": "Enrico di Lussemburgo", "text": "La titolatura completa \u00e8 la seguente: \"Sua Altezza Reale\" Enrico, Granduca di Lussemburgo, Duca di Nassau, Conte palatino del Reno, Conte di Sayn, K\u00f6nigstein, Katzenelnbogen e Diez, Visconte di Hammerstein, Signore di Mahlberg, Wiesbaden, Idstein, Merenberg, Limburg e Eppstein.\nBiografia.\nInfanzia ed educazione.\nPrincipe capetingio, del ramo dei Duchi sovrani di Parma, il granduca Enrico I \u00e8 nato a Betzdorf in Lussemburgo. \u00c8 il secondogenito, primo maschio, del granduca Giovanni I e della granduchessa Giuseppina Carlotta, nata principessa del Belgio. Suo padrino di battesimo fu lo zio re Alberto II dei Belgi e madrina la zia, principessa Maria Gabriella di Lussemburgo.\nOltre al lussemburghese, il granduca parla il francese, l'inglese e il tedesco. Dopo aver conseguito il diploma in Francia nel 1974, ha frequentato l'Universit\u00e0 di Ginevra, dove nel 1980 si \u00e8 laureato in scienze politiche. Nell'esercito lussemburghese ha raggiunto il grado di Generale e ha il comando nominale delle forze armate.\nMatrimonio.\nDurante i suoi studi a Ginevra ha incontrato la sua attuale moglie, Maria Teresa Mestre y Batista, nata a Marianao il 22 marzo 1956, sua compagna di universit\u00e0 e laureatasi anche lei in scienze politiche nel 1980. Il loro matrimonio \u00e8 stato celebrato il 14 febbraio 1981.\nDal 1980 al 1998, Enrico, allora \"Granduca ereditario\", \u00e8 stato membro del Consiglio di Stato.\n\u00c8 membro del Comitato Internazionale Olimpico dal 1998.\nGranduca di Lussemburgo.\nEnrico divenne \"Granduca del Lussemburgo\" il 7 ottobre 2000, in seguito all'abdicazione del padre, il granduca Giovanni (abdicazione annunciata fin dal 24 dicembre 1999).\nLa coppia granducale fa parte della Fondation Mentor, creata sotto il patrocinio dell'Organizzazione mondiale della sanit\u00e0 per vietare il consumo di droghe tra i giovani. Ha creato la \"Fondation Grand-Duc Henri - Grande-Duchesse Maria Teresa\" con scopi assistenziali e umanitari.\nInoltre il granduca Enrico \u00e8 presidente della sezione lussemburghese del \"Galapagos Darwin Trust\" ed \u00e8 membro del comitato di direzione della Fondazione Charles Darwin per le isole Gal\u00e1pagos.\nDal 2005 i Granduchi sono presidenti onorari dell'Orchestra Filarmonica del Lussemburgo.\nIl 12 marzo 2006 il granduca Enrico e la granduchessa Maria Teresa sono diventati nonni per la prima volta, con la nascita di Gabriel, figlio del principe Luigi; il neonato Gabriel, secondo le leggi dinastiche, non entrer\u00e0 a far parte della linea granducale del Lussemburgo.\nIl 16 maggio 2007 la corte granducale annunci\u00f2 che la coppia aspettava il secondo figlio per l'autunno: il 21 settembre 2007 \u00e8 nato No\u00e8 Guglielmo di Nassau, figlio secondogenito di Luigi e Tessy.\nNell'agosto 2019 il Primo Ministro Xavier Bettel ha incaricato il rappresentante speciale presso la Corte granducale, Jeannot Waringo, di verificare l'esistenza di eventuali sprechi tra le spese della famiglia del granduca Enrico. Il 24 gennaio 2020 \u00e8 stato pubblicato il rapporto Waringo nel quale, da un lato, viene evidenziata scarsa trasparenza in relazione alla rendicontazione dell'appannaggio sovrano e, dall'altro, come, nonostante la costituzione fissi in 1.241.590 Euro annui la dotazione della Corte, questi corrispondano solo all'11,7% del totale degli importi effettivamente ricevuti ogni anno dalla \"Maison du Grand-Duc\". Il rapporto propone di riformare il sistema. La famiglia granducale \u00e8 stata dunque tacciata di opacit\u00e0 nella gestione dei fondi e la granduchessa Maria Teresa \u00e8 finita al centro di polemiche poich\u00e9 accusata dai media di spendere troppo e di comportarsi in modo tirannico con il personale.\nDiscendenza.\nEnrico di Lussemburgo e Maria Teresa Mestre y Batista hanno avuto cinque figli e cinque nipoti:\nAscendenza.\nAscendenza patrilineare.\nEnrico di Lussemburgo \u00e8, insieme al cugino Filippo VI di Spagna, l'ultimo Borbone a sedere su un trono. \u00c8 discendente diretto di Luigi XIV di Francia:"}
{"id": "452131", "revid": "767487", "url": "https://it.wikipedia.org/wiki?curid=452131", "title": "Neil Murray", "text": "Inizialmente batterista, ha cambiato in seguito strumento passando al basso, per il quale \u00e8 noto nell'ambito dell'hard rock e dell'heavy metal.\nBiografia.\nNel 1965 si unisce ad un gruppo non professionista come batterista con i compagni di scuola Peter Blegvad e Anthony Moore (entrambi poi faranno parte dei Slapp Happy), dove rimane sino al 1968. Studia il basso elettrico e si presenta nel 1973 per aggregarsi come bassista al gruppo Gilgamesh del tastierista Alan Gowen, incide un album dallo stesso titolo e suona alcuni concerti prima di lasciare nel novembre dello stesso anno.\nNel 1973 la band degli Hanson capeggiata dal chitarrista Junior Hanson (poi conosciuto col nome Junior Marvin, membro dei Bob Marley and the Wailers), cambi\u00f2 formazione e Neil Murray entr\u00f2 a sostituire il bassista Clive Chaman su sua stessa raccomandazione. Incisero l'album \"Magic Dragon\" ed iniziarono un tour negli Stati Uniti ma si separarono presto nell'estate del 1974.\nAncora una volta il bassista Clive Chaman raccomanda Neil per rimpiazzarlo questa volta nei Cozy Powell's Hammers, il gruppo del famoso batterista Cozy Powell, per una lunga tourn\u00e9e tra il 1974 ed il 1975, ma poi nell'aprile Cozy decide di smantellare il gruppo.\nSubito dopo nel maggio 1975 il batterista Jon Hiseman decide di far risorgere con nuove prospettive il suo vecchio gruppo dei Colosseum, senza sassofono ma orientato sul Jazz Rock; contatt\u00f2 allora Neil al basso e con Gary Moore alla chitarra e Don Airey alle tastiere veniva proposta una straordinaria formazione, ma dopo un solo album la casa discografica Bronze Records licenzi\u00f2 Neil Murray in tronco.\nNel giugno 1976 si unisce ai National Health, band formata dalla fusione tra i gruppi Hatfield &amp; The North e Gilgamesh; alla fine del 1977 dopo alcuni successi e 3 album, Neil lascia il gruppo per perseguire musicalit\u00e0 pi\u00f9 dure, pi\u00f9 Hard rock.\nNel 1978 entra nel giro degli Whitesnake e viene assunto da David Coverdale in persona per la nuova formazione. Lasci\u00f2 questo gruppo in seguito, nel marzo 1982, dopo 7 album ed altrettanti tour mondiali con molti successi e soddisfazioni personali.\nA questo punto Neil comincia a collaborare con Gary Moore entrando poi nel suo gruppo per partecipare a 3 album e 2 tour mondiali fino al momento in cui risponde alla chiamata degli Whitesnake rientrando nel gruppo per altri 3 anni portando a termine altri 2 album ed alcune sovraincisioni per 2 raccolte.\nNel 1985 viene assoldato da Jonathan King che aveva progettato a tavolino di costituire un gruppo heavy metal definitivo con i pi\u00f9 grandi nomi dell'hard rock liberi da contratto in circolazione, i Gogmagog che falliscono nell'impresa dopo aver inciso un breve album di presentazione.\nA questo punto, nel 1986, Neil con altri due membri ex Whitesnake, per riportare in auge il sound che avevano trovato in quella formazione, forma gli MGM. Nel loro repertorio si trovano molte cover di vari gruppi e comunque la tourn\u00e9e mondiale si conclude con soddisfazione. Contemporaneamente Neil lavora per un gruppo Giapponese, i Vow Wow pubblicando 2 album ed un video live del relativo tour europeo.\nNel maggio 1989 Laurence Cottle lascia i Black Sabbath (subito dopo aver inciso l'album \"Headless Cross\") i quali, incassato il rifiuto del membro originale, il bassista Geezer Butler, chiamano Neil Murray che prende parte al tour di \"Headless Cross\" e incide con loro nel 1990 l'album \"Tyr\".\nNell'ottobre del 1991 Neil partecipa al Guitar Legends tenutosi a Siviglia dove sono presenti le pi\u00f9 grandi stelle della chitarra Rock come Joe Satriani, Brian May, Steve Vai, Joe Walsh . Nel 1992 entra a far parte della Brian May Band con la quale intraprende due tour nell'arco di sei anni . Suona inoltre negli album \"Back to the Light\" del 1992, Live at the Brixton Academy del 1994 e Another World del 1998.\nNel 1992 riprende con Cozy Powell e nel 1994 rientra nei Black Sabbath per poi lasciarli dopo un album nel 1996.\nSi aggrega al Peter Green Splinter Group, band creata per il rientro sulle scene di Peter Green dopo 25 anni di assenza incidendo un album.\nPer finire nel 1996 si unisce alla band The Company of Snakes, creata dalla fusione di alcuni elementi ex-The Snakes ed ex-Bad Company."}
{"id": "452135", "revid": "6923", "url": "https://it.wikipedia.org/wiki?curid=452135", "title": "Thales", "text": "Thales \u00e8 un gruppo d'elettronica specializzato nell'aerospaziale, nella difesa, nella sicurezza e nel trasporto terrestre.\nLa societ\u00e0 \u00e8 quotata alla borsa di Parigi, \u00e8 presente in 56 paesi e impiega dipendenti al , Thales \u00e8 uno dei \"leader\" mondiali degli apparecchi destinati all'industria dell'aeronautica, dello spazio, della difesa, della sicurezza e delle modalit\u00e0 di trasporto.\nLe origini del gruppo risalgono al 1968, quando la branca specializzata di elettronica professionale di Thomson-Brandt si \u00e8 fusa con CSF per creare Thomson-CSF. Un'altra data chiave \u00e8 il 1998, quando le branche specializzate nelle attivit\u00e0 militari di Alcatel, Dassault \u00c9lectronique e Thomson-CSF si sono riunite per formare una nuova societ\u00e0 (che si chiamer\u00e0 sempre Thomson-CSF). Alla fine del 2000, anche a seguito dell'acquisizione di Racal, la societ\u00e0 prende il nome attuale: Thales.\nIl nome Thales deriva da quello del filosofo, matematico e astronomo greco Talete (che in francese si scrive \"Thal\u00e8s\"), ma \u00e8 ugualmente un acronimo per le principali entit\u00e0 del gruppo: TH per \"Thomson-CSF\", AL per \"Racal\" o \"Signaal\" e ES per \"Electronic Systems\". In francese si pronuncia ' .\nIl gruppo \u00e8 organizzato in maniera matriciale: per zone geografiche e per settori di attivit\u00e0 nei quali il gruppo dispone di una capacit\u00e0 a sviluppare dei sistemi critici disponendo di un mercato internazionale:\nOrganizzazione.\nAzionariato.\nIl , lo Stato francese decide di privatizzare Thomson-CSF. Nel 1998, lo Stato francese organizza il raggruppamento intorno a Thomson-CSF delle attivit\u00e0 elettroniche di Alcatel, A\u00e9rospatiale e Dassault (GIMD). All'epoca lo Stato francese deteneva il 58,3% di Thomson-CSF attraverso la Thomson SA. 2 anni dopo, nel 2000, la societ\u00e0 sar\u00e0 rinominata Thales.\nLa privatizzazione di Thomson-CSF ha per obiettivo di creare due poli tecnologici:\nAlla fine dell'operazione gli azionisti principali (69,3%) di Thomson-CSF sono: TSA (42,9%), A\u00e9rospatiale (4%), Alcatel (16,4%) e Dassault (6%).\nNel 2009, Dassault Aviation rileva le azioni del GIMD e di Alcatel-Lucent (ex Alcatel), e diventa l'unico \"partner industriale\" di Thales.\nThales \u00e8 quotata a Euronext Paris, \u00e8 stata presente nell'indice CAC 40 fino al , \u00e8 presente (al 2017) in diversi indici, tra cui CAC Next 20, CAC Large 60, CAC Low Risk, Euronext 100 e SBF 120.\nAlcatel Space Industries era, all'epoca della creazione, detenuta al 51% da Alcatel Alshtom e al 49% da Thomson-CSF. Nel 2001, Alcatel rilever\u00e0 le azioni di Thales (ex Thomson-CSF). Nel 2005, Alcatel Space Industries \u00e8 fusa con Alenia Spazio e diventa Alcatel Alenia Space (67% Alcatel e 33% Finmeccanica). Nel 2007, a seguito del riacquisto delle azioni della Alcatel da parte di Thales, Alcatel Alenia Space \u00e8 rinominata Thales Alenia Space (67% Thales e 33% Leonardo)."}
{"id": "452142", "revid": "37401", "url": "https://it.wikipedia.org/wiki?curid=452142", "title": "Leonida I", "text": "Figlio del re di Sparta Anassandrida II, appartenente alla famiglia degli Agiadi, succedette al fratellastro Cleomene I, di cui spos\u00f2 la figlia Gorgo, e perse la vita combattendo coi 300 soldati della sua guardia nella celebre battaglia delle Termopili, parte della Seconda Guerra Persiana. \nFu il XVII re di Sparta della dinastia degli Agiadi, stirpe che lo storico greco Erodoto fa discendere dall'eroe-semidio Eracle, dicendo che era \u00abfiglio di Anassandrida di Leone di Euricratide di Anassandro di Euricrate di Polidoro di Alcamene di Teleclo di Archelao di Agesilao di Dorisso di Leobote di Echestrato di Agide di Euristene di Aristodemo di Aristomaco di Cleodeo di Illo di Eracle\u00bb.\nBiografia.\nGiovent\u00f9.\nNon si conosce l'anno della sua nascita, forse intorno al 540 a.C. Secondo Erodoto la madre di Leonida era la nipote di suo padre ed era stata sterile per cos\u00ec tanto tempo che gli efori, i cinque amministratori spartani che venivano eletti annualmente, cercarono di indurre il re Anassandrida II a ripudiare la moglie e sceglierne un'altra. Il sovrano rifiut\u00f2, sostenendo che non c'era alcun motivo per rifiutare la moglie, e gli efori decisero di permettergli di prendere una seconda moglie senza accantonare la prima.\nQuesta seconda compagna, discendente del saggio Chilone, partor\u00ec dopo poco un figlio, Cleomene. Tuttavia, un anno dopo la nascita di Cleomene, anche la prima moglie di Anassandrida diede alla luce un figlio, Dorieo. Leonida era il secondo figlio della prima moglie del re e il fratello maggiore (o il gemello) di Cleombroto.\nPoich\u00e9 Leonida non era l'erede al trono dovette essere sottoposto, come tutti gli altri fanciulli spartani, all'agogh\u00e9, alla fine della quale i giovani Spartiati diventavano cittadini. Leonida fu quindi uno dei pochi re spartani che si allenarono con i duri esercizi dell'istituzione lacedemone.\nPrimi anni di regno.\nAnassandrida mor\u00ec nel 520 a.C. e Cleomene sal\u00ec al trono tra quell'anno e il 516 a.C.. Dorieo si indign\u00f2 talmente tanto per essere stato sorpassato dal fratellastro che se ne and\u00f2 dalla citt\u00e0: dopo aver tentato invano di fondare una colonia in Africa si rec\u00f2 a cercare fortuna in Sicilia, dove dopo iniziali successi fu ucciso.\nIl rapporto tra Leonida ed i suoi fratelli maggiori \u00e8 sconosciuto, tuttavia spos\u00f2 la figlia di Cleomene, Gorgo, qualche tempo prima di prendere il potere nel 490 a.C..\nAl momento della battaglia di Sepeia contro Argo (494 a.C.) Leonida era chiaramente l'erede al trono agiade e pienamente cittadino: secondo alcuni storici egli sal\u00ec al trono nel 493 a.C.. Secondo altre congetture, sal\u00ec al trono solo nel 481 a.C., e quindi non era ancora re n\u00e9 quando gli emissari persiani cercarono di ottenere la sottomissione di Sparta alla Persia e incontrarono un netto rifiuto, nel 492 o 491 a.C., n\u00e9 quando nel 490 a.C. Atene chiese aiuto a Sparta per contrastare i Persiani prima della battaglia di Maratona.\nCome scrive Plutarco, quando qualcuno disse a Leonida \"Tranne che per essere re, tu non sei per nulla superiore a noi\" lui rispose \"Ma se non fossi migliore di te, non sarei re\": come uomo addestrato con l'agogh\u00e8, Leonida non dava tanta importanza al suo sangue reale, ma piuttosto riteneva di avere, come suo fratello Dorieo, delle capacit\u00e0 superiori nella competitiva societ\u00e0 spartana, che secondo lui lo rendeva adatto al governo.\nNel 481 a.C. Leonida fu scelto per guidare le forze greche alleate nella resistenza durante la seconda guerra persiana; probabilmente questo gesto non fu solamente un omaggio alla superiorit\u00e0 militare di Sparta, in quanto solamente due anni dopo la morte di Leonida la coalizione delle citt\u00e0 greche prefer\u00ec la direzione ateniese a Leotichida e Pausania, il reggente successore di Leonida, anche se la reputazione militare di Sparta non era affatto diminuita.\nBattaglia delle Termopili e morte.\nQuando i Greci chiesero aiuto a Sparta, Leonida consult\u00f2 l'oracolo di Delfi, che rispose con i seguenti versi:\nNel mese di agosto del 480 a.C. Leonida si diresse incontro all'esercito di Serse al passo delle Termopili con un piccolo esercito di 300 uomini, dove venne raggiunto da truppe di altre polis greche, che, unite sotto il suo comando, formarono un esercito di 14\u00a0000 uomini. Sono state formulate varie ipotesi sul motivo per cui Leonida and\u00f2 in guerra con un numero cos\u00ec basso di soldati. Secondo Erodoto \u00abgli Spartani inviarono gli uomini avanti con Leonida in modo che il resto degli alleati, nel vederli, marciasse senza paura di sconfitta anzich\u00e9 temporeggiare alla notizia di un ritardo dei Lacedemoni. Dopo la fine delle Carnee lasciarono Sparta e marciarono a ritmo serrato verso le Termopili. Il resto degli alleati fece lo stesso, dal momento che in quel periodo si svolgevano le Olimpiadi. Quindi inviarono la loro avanguardia, non pensando che la guerra alle Termopili fosse decisa cos\u00ec velocemente\u00bb. Molti storici moderni non sono soddisfatti da questa spiegazione e danno la colpa ai Giochi Olimpici in corso o al dissenso e intrighi interni.\nErodoto afferma che Leonida, dopo aver appreso il vaticinio, si convinse di andare incontro a morte certa insieme a tutte le sue truppe, perci\u00f2 scelse solo gli Spartiati che avevano figli in modo da assicurare continuit\u00e0 alle stirpi.\nIl totale delle truppe a difesa delle Termopili fu dai quattromila ai settemila uomini, che affrontarono un esercito persiano di quasi due milioni di uomini, secondo Erodoto; gli studiosi moderni, tuttavia, ritengono che le truppe persiane ammontassero a 50.000/200.000 uomini, 70.000/300.000 secondo Holland.\nSerse attese quattro giorni prima di attaccare, sperando che i Greci si disperdessero da soli e consegnassero le armi, ma a questa richiesta Leonida rispose \"\" (\"Mol\u00f2n lab\u00e9\"), cio\u00e8 \"Vieni a prenderle\". Il quinto giorno Serse attacc\u00f2. Leonida ed i suoi uomini respinsero gli attacchi frontali dei Persiani per i due giorni successivi, uccidendo circa ventimila soldati nemici e perdendone circa duemilacinquecento. Vennero respinti persino i soldati scelti persiani, gli Immortali, e morirono due fratelli di Serse, Abrocome e Iperante. Il settimo giorno un pastore del luogo, Efialte, rivel\u00f2 ai Persiani, guidati da Idarne, l'esistenza del sentiero di Anopea, che conduceva sul retro dello schieramento greco. Avvisato dell'imminente apertura di un secondo fronte alle sue spalle, Leonida rimand\u00f2 in patria le truppe greche e rimase a difesa del passaggio con i suoi 300 Spartiati, assieme a 900 Iloti, 400 Tebani e 700 Tespiesi, che si rifiutarono di abbandonarlo.\nSecondo una teoria citata da Erodoto, Leonida mand\u00f2 via gli altri soldati per preservarne le forze per altre future battaglie, mentre tenne gli Spartani sapendo che questi non avrebbero abbandonato il campo di battaglia (le leggi di Sparta non contemplavano infatti la ritirata). Erodoto stesso ritiene che Leonida abbia dato l'ordine di ritirata credendo che gli alleati non fossero disposti ad andare incontro ad un pericolo cos\u00ec grande, mentre lui e i suoi compatrioti rimasero, sia perch\u00e9 erano preparati, sia per perpetuare la loro gloria.\nTutti i soldati greci, attaccati da entrambi i lati, furono uccisi, tranne i Tebani, che si arresero. Leonida fu ucciso, ma gli Spartani recuperarono il suo corpo e lo protessero fino all'ultimo. Erodoto dice che Serse volle vedere la testa di Leonida conficcata su un palo e il suo corpo crocifisso, pratica sacrilega per i Greci. Sul punto dell'ultima resistenza spartana venne collocato un leone di pietra in onore di Leonida. Pausania afferma che le sue ossa furono portate a Sparta 40 anni dopo da un certo Pausania: se questo Pausania, per\u00f2, fu lo stesso che comand\u00f2 i Greci nella battaglia di Platea, \"quaranta\" deve risultare una trascrizione errata per \"quattro\".\nA Leonida succedette il figlio Plistarco sotto la tutela del fratello Cleombroto (che mor\u00ec a sua volta pochi mesi dopo) e poi del di lui figlio Pausania."}
{"id": "452148", "revid": "287204", "url": "https://it.wikipedia.org/wiki?curid=452148", "title": "Renato Cestie", "text": ""}
{"id": "452151", "revid": "2086778", "url": "https://it.wikipedia.org/wiki?curid=452151", "title": "Principi di Salerno", "text": "Nell'839 il principe Sicardo di Benevento fu assassinato da Radelchi e il popolo di Salerno proclam\u00f2 principe suo fratello Siconolfo, aprendo la strada a una lunga guerra fra i due pretendenti. A dirimere la controversia dinastica giunse l'imperatore Ludovico II il Germanico, che nell'851 conferm\u00f2 Siconolfo quale Principe di Salerno e suo feudatario. Le fonti storiche offrono dati piuttosto incerti e confusi sulla successione dei primi principi salernitani almeno fino all'assassinio di Ademaro, quando si assist\u00e9 all'ascesa al trono di una nuova dinastia.\nPrincipi di Salerno.\nL'avvento dei Normanni e fine del principato.\nNel maggio 1076 Salerno fu assediata dalle truppe comandate da Roberto il Guiscardo, cognato di Gisulfo II, e da Riccardo di Aversa. La citt\u00e0 capitol\u00f2 dopo un'estenuante resistenza il 13 dicembre 1076. Il principe Gisulfo II si arrese agli invasori l'anno successivo e il Principato, ultima roccaforte longobarda in Italia, croll\u00f2. Salerno e i suoi domini furono inglobati nel nuovo stato normanno e la citt\u00e0 divenne capitale del Ducato di Puglia, Calabria e Sicilia, retto dal Guiscardo.\nA succedergli alla guida del ducato fu prima il figlio e poi il nipote. Alla morte senza eredi di quest'ultimo, il feudo pass\u00f2 nelle mani di Ruggero II, re di Sicilia, che unific\u00f2 tutto il territorio del sud Italia.\nPrincipi del feudo di Salerno.\nDopo la costituzione del Regno di Sicilia nel 1139, il Principato di Salerno fu ricostituito come feudo soggetto alla corona. Tale feudo per alcuni periodi fu parte del demanio del regno altre volte fu retto da importanti famiglie aristocratiche. Chi reggeva il feudo era insignito del titolo di \"Principe di Salerno\".\nL'ultimo a fregiarsi del titolo di \"principe di Salerno\" fu Leopoldo di Borbone dal 1817 al 1851."}
{"id": "452155", "revid": "1494380", "url": "https://it.wikipedia.org/wiki?curid=452155", "title": "Arcivescovo di Canterbury", "text": "L'arcivescovo di Canterbury (in inglese: \"Archbishop of Canterbury\") \u00e8 la massima autorit\u00e0 spirituale della Chiesa anglicana e della comunione anglicana (il governatore supremo \u00e8 il Sovrano del Regno Unito, attualmente la regina Elisabetta II). Fino allo Scisma anglicano l'arcivescovo di Canterbury era il primate cattolico d'Inghilterra. L'arcivescovo di Canterbury \u00e8 Justin Welby, succeduto, nel marzo 2013, a Rowan Williams.\nDescrizione.\nL'arcivescovo detiene quattro principali cariche:\nLa principale residenza dell'arcivescovo \u00e8 il Lambeth Palace, nel borgo londinese di Lambeth. Ha anche degli alloggi nell'Old Palace a Canterbury, che si trova a fianco della Cattedrale di Canterbury, dove si trova la sua cattedra.\nCome detentore di una delle \"cinque grandi sedi\" (insieme con quelle di York, Londra, Durham e Winchester), l'arcivescovo di Canterbury \u00e8 \"ex officio\" uno dei \"Lords Spiritual\" della Camera dei Lords. Egli \u00e8 uno degli uomini di pi\u00f9 alto rango in Inghilterra, collocandosi direttamente sotto la famiglia reale.\nSin da quando Enrico VIII ruppe i legami con Roma l'arcivescovo di Canterbury \u00e8 stato nominato dai monarchi inglesi (ora britannici). Oggi la scelta \u00e8 fatta, in nome del sovrano, dal primo ministro, entro una rosa di 2 nomi selezionati da un comitato \"ad hoc\", la Commissione di nomine della Corona. Il precedente arcivescovo, Rowan Douglas Williams, fu investito nella Cattedrale di Canterbury il 27 febbraio 2003; si firma come Rowan Cantuar. Era gi\u00e0 precedentemente stato arcivescovo di Galles e vescovo di Monmouth."}
{"id": "452157", "revid": "767487", "url": "https://it.wikipedia.org/wiki?curid=452157", "title": "Pietro Grifone", "text": "Sua moglie, Giovanna Marturano, \u00e8 stata anch'essa una partigiana, nonch\u00e9 iscritta al PCI, ed impegnata in varie attivit\u00e0 per l'emancipazione femminile.\nBiografia.\nFu in corrispondenza, fin dalla fine degli anni venti con Giorgio Amendola, alla cui corrente nel PCI avrebbe fatto poi sempre riferimento. Fu arrestato una prima volta nel 1928, per attivit\u00e0 antifascista tra gli studenti universitari di Roma. Entrato nel 1930 nell'organizzazione clandestina del partito comunista, vi svolse attivit\u00e0 soprattutto tra i contadini. Appena laureato in legge, nel 1931, nonostante i suoi precedenti, riusc\u00ec a farsi assumere, - \"d'accordo e per incarico del partito\", con il c\u00f2mpito di \"perseverare a qualunque costo\" - presso l'ufficio studi dell'associazione confindustriale dell'epoca, \"in uno, cio\u00e8, dei centri nevralgici di quel sistema che, sulla scorta delle analisi di Lenin, chiamavamo del capitalismo monopolistico di stato. Come ricorda lui stesso, \"Mi sembr\u00f2 opportuno fin d'allora trarre profitto della singolare occasione che mi veniva offerta di potere io, militante comunista, seguire da vicino, quasi de visu, la quotidiana attivit\u00e0 dei gruppi dirigenti del capitalismo, per approfondire l'analisi strutturale che del capitalismo italiano e dei suoi rapporti col fascismo andavano da tempo conducendo i compagni del mio partito\".\nDur\u00f2 poco: fu nuovamente arrestato e incarcerato il 27 aprile 1933. Ma due anni furono sufficienti per raccogliere informazioni di prima mano sul periodo cruciale dell'\"atto di nascita di quel sistema del capitalismo monopolistico di stato che, realizzatosi allora in una colossale operazione di salvataggio dei settori pi\u00f9 colpiti del capitalismo privato, si trasform\u00f2 in s\u00e9guito in un processo permanente di integrazione sempre pi\u00f9 organico tra capitalismo privato e capitalismo di stato\". Erano, quelli, gli anni del grande crack della Banca Commerciale Italiana, della crisi di banche e industrie e del varo di IMI e IRI.\nGrifone, come molti prigionieri politici, nel 1934 fu inviato al confino, prima a Ponza e poi a Ventotene, e ci rimase fino alla caduta del fascismo nel 1943. A Ponza, i comunisti confinati si applicarono con lui allo studio dell'imperialismo fascista. Successivamente, nel giugno 1940 a Ventotene, Grifone - sulla base dell'esperienza acquisita in quel paio d'anni di lavoro nel cuore del capitale monopolistico italiano - scrisse quel fondamentale testo per l'\"universit\u00e0 dei comunisti\" deportati, poi pubblicato da Einaudi nel 1971 come \u00abIl capitale finanziario in Italia\u00bb.\nDopo l'8 settembre ha partecipato all'organizzazione della resistenza a Roma, nelle brigate Garibaldi e nel Comitato di Liberazione Nazionale (CLN) per l'Italia centrale. Dopo la liberazione, durante la quale partecip\u00f2 a Roma alla direzione dello stesso CLN, fu capo di gabinetto di Togliatti durante il governo Bonomi (10 giugno 1944 - 10 febbraio 1945). Esperto di questioni agrarie, soprattutto per la questione meridionale, tutta la sua attivit\u00e0 politica fu poi concentrata sulla questione agraria; \u00e8 stato tra i promotori del movimento nazionale dei comitati per la terra. Ne \u00e8 testimonianza la sua azione politica: dalla presenza nella commissione agraria centrale del PCI, 1945, col ministro dell'agricoltura Fausto Gullo, in rapporto al lavoro politico nei confronti delle organizzazioni della Federterra e dei Coltivatori diretti; dalla preparazione, poi, del bilancio dell'agricoltura per il parlamento, dove fu eletto deputato nel 1948 (e rieletto fino al 1963), alla partecipazione alla Costituente della terra e ai Comitati della terra, 1949; dalla nomina nella Commissione centrale della Cgil, fino al dibattito sui contratti agrari e alla polemica con la Federconsorzi di Paolo Bonomi.\nMa ne sono una conferma anche i numerosi articoli pubblicati nel 1946-47, il primo su l'Unit\u00e0 e tutti gli altri su Vie nuove [cfr., I nemici dei contadini, I mezzadri vogliono autonomia e dignit\u00e0, Una lotta comune, I contadini vogliono restare uniti, \"Terra ai contadini, pane al popolo\", Cooperative per la rinascita agraria, Il doppio gioco dell'on. Paolo Bonomi (1946); I contadini non vogliono promesse, I contadini sana forza nazionale, I contadini non sono tranquilli, Il programma della Confida, Contadini contro il governo degli operai, Due milioni di braccianti agricoli sul fronte di lotta nella valle Padana, Nella valle del Po i braccianti pagheranno l'ostinatezza degli agrari, Il Mezzogiorno \u00e8 gi\u00e0 sulla strada della riforma agraria (1947).\nPensiero politico.\nNella sua attivit\u00e0 politica, Grifone ha fatto parte del comitato centrale del PCI dal VII congresso (3-8 aprile 1951) e della commissione centrale di controllo all'VIII congresso (8-14 dicembre 1956). Sennonch\u00e9 da allora, a parte la dedizione militante nel proseguire l'attivit\u00e0 politica, praticamente nulla \u00e8 stata la sua produzione teorica: e, nonostante la grande rilevanza politica delle lotte contadine nell'immediato dopoguerra, prima della loro sconfitta, \u00e8 da considerare con molto rammarico l'abbandono delle tematiche relative al grande capitale monopolistico finanziario, sulle quali cos\u00ec importanti, fino al periodo fascista, furono i suoi contributi scientifici e politici: forse, prima dell'83, molte cose nuove avrebbe potuto ancora dire Grifone sull'enorme sviluppo delle forme recenti dell'imperialismo, proseguendo la linea di ricerca iniziata negli anni trenta.\nE in effetti qui risalta una contraddizione di grande momento tra teoria e politica; e a proposito di quest'ultima - da opposte posizioni di \"corrente\" - spicca il feroce (ma non ingiustificato) sarcasmo di Emilio Sereni, che definisce ispirato \"in Cristo\" l'appoggio dato da Grifone alla riforma agraria del governo clericofascista di Adone Zoli, alla fine degli anni 1950.\nTuttavia - a differenza di quanto avvenne, nove anni prima, per Giulio Pietranera, considerato eterodosso anche politicamente - Grifone, alla sua morte, \u00e8 stato ricordato sulla stampa del PCI (cfr. l'Unit\u00e0 del giorno seguente), e l'articolo commemorativo di Antonio Cantero su Rinascita del 14 gennaio, come \"esemplare figura di comunista, dalla lotta antifascista al confino di Ventotene, all'appassionata organizzazione della battaglia per il riscatto del Mezzogiorno\"."}
{"id": "452158", "revid": "112315471", "url": "https://it.wikipedia.org/wiki?curid=452158", "title": "Elasticit\u00e0 di marcia", "text": "L'elasticit\u00e0 di un motore \u00e8 la capacit\u00e0 che esso possiede di avere un funzionamento stabile. \"Un motore \u00e8 stabile [...] quando la curva del suo momento motore \u00e8 decrescente con il crescere del numero di giri\".\nChe caratteristiche deve possedere il motore?\nL'elasticit\u00e0 di un propulsore \u00e8 strettamente legata alle sue caratteristiche di coppia motrice.\nUn motore elastico ha una curva di coppia che aumenta col diminuire del numeri di giri, in modo tale che a un aumento della forza resistente si verifica s\u00ec una diminuzione della velocit\u00e0, ma anche un aumento della capacit\u00e0 del motore di rispondere a tale sforzo maggiore. Generalmente un buon motore elastico ha una curva di potenza pi\u00f9 piatta di un motore poco elastico, in quanto deve offrire la coppia massima ad un regime minore possibile,\n il che ne pregiudica l'espressione di potenza ai regimi superiori.\nNel caso della propulsione stradale, un accoppiamento motore-utilizzatore ideale richiederebbe che il motore fornisca una potenza alle ruote costante al variare della forza alle ruote e della velocit\u00e0:\n formula_1\nCon:\nIn questa ipotesi ottimale la forza motrice formula_5 disponibile alle ruote aumenterebbe al diminuire della velocit\u00e0, con legge iperbolica. Poich\u00e9 questo comportamento non \u00e8 perseguibile nella realt\u00e0, si introducono dei rapporti di trasmissione, i quali hanno un andamento a parabola decrescente.\nIn figura \u00e8 rappresentato con linea continua nera l'andamento iperbolico ideale, con linea rossa la marcia pi\u00f9 piccola, con linea verde la seconda marcia e con linea blu la marcia pi\u00f9 grande. Nell'asse orizzontale \u00e8 rappresentata la velocit\u00e0 del veicolo, nell'asse verticale la forza alle ruote. Il motore \u00e8 tanto pi\u00f9 elastico quanto pi\u00f9 \u00e8 ripido il ramo decrescente (quello destro) delle marce, ovvero si adatta meglio all'andamento iperbolico ideale.\nTipicamente l'elasticit\u00e0 di un motore \u00e8 inversamente proporzionale alla massima potenza sviluppabile: un'autovettura da citt\u00e0 \u00e8 solitamente progettata per avere un motore elastico, cio\u00e8 pronto a reagire velocemente alle variazioni di carico e con basse potenze massime. Una vettura sportiva invece \u00e8 progettata per raggiungere elevate potenze massime, a discapito dell'elasticit\u00e0 del motore."}
{"id": "452160", "revid": "827882", "url": "https://it.wikipedia.org/wiki?curid=452160", "title": "CAC 40", "text": "L'indice azionario CAC 40, che prende nome dal primo sistema di automazione della Borsa di Parigi (\"Euronext Paris\"), la Cotation Assist\u00e9e en Continu (\"Quotazione continuamente assistita\"), \u00e8 il principale indice di borsa francese e uno dei pi\u00f9 importanti del sistema Euronext.\nDescrizione.\nL'indice rappresenta una misura basata sulla capitalizzazione dei 40 valori pi\u00f9 significativi tra le 100 maggiori capitalizzazioni di mercato della Borsa di Parigi. Il valore base di 1.000 venne fissato il 31 dicembre 1987. Al 1\u00ba dicembre 2003, l'indice \u00e8 diventato un indice pesato a flottante libero.\nVa notato che, anche se il CAC 40 \u00e8 composto da aziende \"francesi\", circa il 45% delle loro azioni \u00e8 di propriet\u00e0 di investitori stranieri (ad esempio fondi pensione statunitensi); le relative azioni sono state acquisite negli ultimi 20\u201330 anni, grazie ad una lunga serie di privatizzazioni di aziende statali francesi. Questa percentuale \u00e8 insolitamente alta.\nIl CAC 40 e il CAC Next 20 formano l'indice CAC Large 60; il CAC 40, il CAC Next 20 e il CAC Mid 60 formano l'indice SBF 120; e il CAC 40, il CAC Next 20, il CAC Mid 60 e il CAC Small formano l'indice CAC All-Tradable.\nIl \"CAC 40\" (PX1) \u2013 cos\u00ec come gli altri indici: CAC Next 20, CAC Mid 60 e CAC Small \u2013 ha due indici collegati: il \"CAC 40 GR\" (PX1GR) e il \"CAC 40 NR\" (PX1NR). Il \"CAC 40\" \u00e8 l'indice calcolato con dividendi non reinvestiti, il \"CAC 40 GR\" \u00e8 calcolato con dividendi lordi reinvestiti e il \"CAC 40 NR\" \u00e8 calcolato con dividendi netti reinvestiti.\nAd esempio, il DAX 30 tedesco a cui si fa solitamente riferimento \u00e8 il \"DAX TR\" (\"total return\"), che \u00e8 da comparare al \"CAC 40 GR\" (e non al \"CAC 40\"); similmente il \"DAX PR\" (\"price\") \u00e8 equivalente al \"CAC 40\" e il \"DAX NR\" (\"net return\") \u00e8 equivalente al \"CAC 40 NR\"; la comparazione CAC 40 e DAX 30 non \u00e8 corretta perch\u00e9 i due indici non hanno il medesimo metodo di calcolo. \nIl FTSE MIB della Borsa Italiana \u00e8 equivalente al CAC 40 e al DAX PR; l'indice \"FTSE MIB Dividend\" rappresenta il valore cumulato dei dividendi ordinari lordi annunciati e pagati dalle societ\u00e0 componenti l'indice FTSE MIB ed espressi in punti indice."}
{"id": "452177", "revid": "36426", "url": "https://it.wikipedia.org/wiki?curid=452177", "title": "Decapitazione", "text": "Con decapitazione o decollazione si definisce l'atto consistente nel tagliare la testa a qualcuno, sia esso vivo, al fine di provocarne il decesso, oppure gi\u00e0 morto.\nNumerosi studiosi si sono dedicati a questo tema, giungendo a classificare i casi di decapitazione in tre sottocategorie: decapitazione sacra, decapitazione profana e decapitazione magica.\nLa sottocategoria pi\u00f9 antica, la decapitazione sacra, \u00e8 stata sovente applicata sia come metodo di esecuzione capitale sia come pratica a scopo propiziatorio. Un esempio calzante a tal proposito \u00e8 il mito di Ifigenia condannata a subire la decapitazione per volere di Artemide ma poi salvata dalla dea stessa. Tracce dell'analogo significato della decapitazione sono state rinvenute tra le fonti celtiche e in tempi pi\u00f9 recenti tra i Bagobo presso i quali la decapitazione del nemico e la danza attorno alla sua testa esposta al pubblico costituivano un rito propiziatorio per il raccolto.. Invece per decapitazione profana si intende il trattamento riservato presso molti popoli al nemico ucciso. Infine con decapitazione magica si fa riferimento sempre alla decapitazione del nemico sconfitto ma in questo caso il trofeo viene conservato per servirsene a scopo d'oracolo o premonizioni.\nStoria sulla decapitazione come pena di morte.\nNel mondo antico la decapitazione era usata dagli Egizi e dai Romani. Nella Roma imperiale era la pena di morte riservata a chi possedeva la cittadinanza (in seguito all'istituzione della \"libertas\" repubblicana, la possibilit\u00e0 di procedere \"de capite\" nei confronti delle persone con cittadinanza venne meno per l'introduzione della \"provocatio ad populum\", mentre era ancora usata per quelle persone che a tale strumento di difesa non potevano chiedere ausilio, principalmente gli stranieri) poich\u00e9 ritenuta rapida e non infamante; per gli schiavi e i ladroni invece si applicava la crocifissione. Venne ampiamente usata anche nel Medioevo e nell'Et\u00e0 Moderna. Fino al XVIII secolo in Europa la decapitazione era considerata come un metodo di esecuzione \"onorevole\", riservata ai nobili, mentre i borghesi e i poveri erano puniti con l'impiccagione oppure con metodi crudeli, come lo squartamento.\nIn Cina, invece, era considerata la forma di condanna a morte pi\u00f9 infamante perch\u00e9, secondo la religione tradizionale, i corpi devono rimanere intatti. Nel 1905, con il nuovo codice penale cinese, vennero conservati solo decapitazione e fucilazione e nel 1949, con l'avvento al potere del regime comunista, rimase solo quest'ultima.\nIl taglio della testa viene spesso eseguito dal boia tramite una spada, detta spada da esecuzione, anche se ha molte varianti: nel Regno Unito, per esempio, era usata una scure, mentre in Francia, dal 1792 al 1977, anno dell'ultima esecuzione (la pena di morte venne abolita nel 1981), la ghigliottina, che successivamente si diffuse in altri stati.\nSituazione attuale.\nA oggi solo l'Arabia Saudita conserva la decapitazione come metodo di esecuzione, anche se alcune organizzazioni non governative affermano che venga praticata da dittature africane e asiatiche. \u00c8 usata spesso dai terroristi sugli ostaggi: ad esempio in Iraq sono state decapitate diverse persone prese in ostaggio e durante la prima guerra cecena i guerriglieri hanno decapitato molti prigionieri russi.\nAspetti fisiologici.\nUn'esecuzione indolore.\nSe l'ascia o la spada del boia era affilata e il taglio preciso, la decapitazione era un'operazione veloce e senza dolore per il condannato. Molti ad ogni modo sono stati i casi storici dove alle esecuzioni erano presenti lame poco affilate o boia inesperti, motivo per cui erano richiesti diversi tentativi per tagliare la testa al condannato, portandolo cos\u00ec alla morte solo dopo molte sofferenze. Secondo un'antica tradizione che si rifaceva alla figura di Caronte, il boia era visto come il traghettatore del condannato verso la morte e per questo era tradizione che il condannato desse al suo carnefice una moneta d'oro, assicurandosi anche che egli facesse il lavoro con precisione. Robert Devereux, II conte di Essex, e Maria di Scozia richiesero tre colpi di spada ciascuno prima che la loro testa fosse tagliata. Stessa cosa avvenne all'esecuzione di Johann Friedrich Struensee, favorito della regina danese Carolina Matilde. Margaret Pole, VIII contessa di Salisbury, richiese addirittura dieci colpi prima che la sua esecuzione potesse dirsi compiuta. Relativamente a quest'ultima storia, ad ogni modo, esistono diverse versioni. Lo storico e filosofo inglese David Hume, ad esempio, riporta quanto segue per la sua morte:\nPer assicurarsi che il colpo sferrato fosse fatale da subito, spesso le spade dei boia erano pesanti spadoni a due mani che, con il loro peso e la loro affilatura, assicuravano un taglio netto e preciso. Ad ogni modo, in particolare in tempi pi\u00f9 recenti, l'ascia divenne l'arma pi\u00f9 utilizzata nelle esecuzioni per decapitazione.\nFisiologia della morte per decapitazione.\nColui che subisce la decapitazione perde la coscienza del mondo esterno in pochissimi secondi, e la morte sopraggiunge per paralisi dei centri nervosi dopo circa 10 o 15 minuti dal momento dell'inizio del troncamento del collo per la mancanza di ossigeno al cervello (ischemia cerebrale). La morte cerebrale e la presenza di danni irreversibili al cervello sopraggiungono dopo 3-6 minuti senza ossigeno.\nNella letteratura antica e in quella rinascimentale vi sono non pochi esempi di personaggi decapitati che mantengono per un po' funzioni vitali, chi nella testa e chi nel busto: questi passi sono utili per capire quale parte del corpo fosse la sede dell'anima per i vari autori. Ad ogni modo la maggior parte dei medici oggi concorda nel ritenere tali movimenti come riflessi nervosi involontari pi\u00f9 che veri e propri movimenti volontari, dal momento che la privazione di ossigeno causa un coma immediato e la morte sopraggiunge in brevissimo tempo.\nStudi condotti sui topi per verificare le forme di eutanasia moderne hanno rilevato come questi perdano coscienza dopo 3-4 secondi dopo la decapitazione. Tali studi hanno evidenziato come, al di l\u00e0 della perdita di coscienza, la morte cerebrale avvenga ad ogni effetto un minuto dopo. Secondo altri studi, l'attivit\u00e0 elettrica del cervello proseguirebbe per altri 13-14 secondi dopo il distacco della testa dal collo.\nAlcuni animali (come gli scarafaggi) possono sopravvivere alla decapitazione, e muoiono non per la perdita della testa, ma per fame dal momento che senza di essa non riescono pi\u00f9 a nutrirsi. Altri animali come galline (si ricorda a titolo esemplificativo \"Mike il pollo senza testa\"), serpenti e tartarughe possono in alcuni casi sopravvivere al taglio della testa dal momento che hanno un metabolismo lento ed il loro sistema nervoso pu\u00f2 continuare a funzionare per un periodo di tempo limitato anche se la connessione col cervello viene perduta, rispondendo ad ogni stimolo vicino.\nAnche se il trapianto di testa ha avuto successo con alcuni animali, un vero e proprio trapianto di testa umana (con conseguente riparazione della spina dorsale, dei muscoli e di altri importanti tessuti dell'area) finora non \u00e8 stato compiuto con successo.\nEsempi.\nDecapitazioni storiche.\nAsdrubale Barca, il generale cartaginese che combatt\u00e9 nella seconda guerra punica, fu decapitato durante la battaglia sul Metauro, vinta dai Romani, che gettarono poi la testa nella tenda in cui si trovava suo fratello Annibale.\nSi ricorda poi l'esecuzione di Marco Tullio Cicerone, politico e oratore romano del primo secolo a.C.; gi\u00e0 fiero nemico di Cesare, si oppose anche ai disegni di Marco Antonio che avutolo in suo potere lo fece decapitare da uno dei suoi centurioni.\nDagli imperatori romani vennero condannati a morte tramite decapitazione molti santi per la loro fede in Ges\u00f9 Cristo (San Paolo apostolo, San Cristoforo, Santa Caterina d'Alessandria, i Santi Cosma e Damiano, San Giorgio, San Maurizio, Santa Barbara); ma la tradizione cristiana ricorda anche, prima della morte di Ges\u00f9, la decollazione di suo cugino, San Giovanni Battista, per ordine del tetrarca Erode Antipa.\nIl re persiano Cosroe II nel 627 era stato sconfitto nella battaglia di Ninive dall'imperatore bizantino Eraclio I, che durante il combattimento aveva tagliato la testa al generale Rhahzadh. Mentre tentava di fuggire fu decapitato a tradimento da uno dei suoi stessi figli, bramoso di succedergli nel regno.\nAveva solo sedici anni Corradino di Svevia, ultimo rampollo della celebre dinastia di imperatori, quando nel 1268 papa Clemente IV ne ordin\u00f2 la morte. Corradino era stato fatto prigioniero da Carlo I d'Angi\u00f2 nella battaglia di Tagliacozzo. Fu giustiziato a Napoli in Piazza Mercato a mezzo di decapitazione insieme all'inseparabile amico Federico I di Baden-Baden, di soli tre anni pi\u00f9 vecchio.\nNel tardo medioevo italiano, sono da registrare le decapitazioni di Marino Faliero e Francesco da Bussone, applicate entrambe come condanne a morte.\nIl secolo XVI vide morire decapitati dopo condanna a morte Pietro Carnesecchi, vittima italiana della Controriforma, la giovane romana Beatrice Cenci, che aveva ordito l'assassinio del padre, e diverse figure legate alla monarchia inglese, tra cui due mogli di Enrico VIII d'Inghilterra (Anna Bolena e Caterina Howard, entrambe accusate di infedelt\u00e0 coniugale), Giovanna Grey, Tommaso Moro, Walter Raleigh e Maria Stuarda.\nNel Seicento dest\u00f2 enorme scalpore l'esecuzione, tramite taglio della testa, subita dal re Carlo I Stuart, atto con cui culmin\u00f2 la Rivoluzione inglese.\nDurante la Rivoluzione francese molti personaggi vennero condannati a morte per decapitazione mediante la ghigliottina: il re Luigi XVI, sua moglie Maria Antonietta, il chimico Antoine-Laurent de Lavoisier, il poeta Andr\u00e9 Ch\u00e9nier. Stessa sorte tocc\u00f2 poi a chi aveva promosso queste esecuzioni, come Georges Jacques Danton e Maximilien de Robespierre.\nNel 1799 a Napoli venne condannato a morte e quindi decapitato il giovane aristocratico Gennaro Serra di Cassano, uno degli artefici della Repubblica Partenopea, destinata a rapida fine.\nNel XIX secolo due italiani furono ghigliottinati per aver attentato a capi di stato francesi: Felice Orsini (che fall\u00ec nel suo tentativo di eliminare Napoleone III, venendo quindi arrestato) e Sante Caserio (preso dopo aver ucciso il presidente Marie Fran\u00e7ois Sadi Carnot).\nNel 1982 l'attore e regista statunitense Vic Morrow rimase decapitato in un singolare incidente: ebbe infatti la testa recisa dalle pale di un elicottero precipitato durante le riprese di un film.\nDecapitazioni letterarie.\nMitologia classica: le decapitazioni nei testi greci postomerici e nelle Metamorfosi di Ovidio.\nNella mitologia greca \u00e8 da citare innanzitutto Medusa, la mostruosa Gorgone che pietrificava chiunque incrociasse il suo sguardo: fu uccisa da Perseo che senza guardarla le mozz\u00f2 il capo con l'aiuto di Atena. Un'altra decapitazione si ha nelle successive avventure di Perseo: l'eroe greco spos\u00f2 Andromeda, figlia del re etiope Cefeo, dopo averla salvata da un mostro, ma durante il banchetto nuziale si present\u00f2 Fineo, zio ed ex promesso sposo della fanciulla, insieme a un gran numero di seguaci armati, che attaccarono Perseo e i suoi compagni, dando inizio a un duro scontro. Un certo Cromi, amico di Fineo, os\u00f2 troncare la testa a Emazio, inerme vegliardo etiope che era salito sull'altare per levare alta la voce nei confronti degli assalitori: bench\u00e9 decollato, Emazio non esaur\u00ec subito le proprie funzioni vitali, e per qualche istante pot\u00e9 ancora parlare, indirizzando a Fineo le stesse dure frasi pronunciate poco prima. Queste vicende sono narrate nelle \"Metamorfosi\" di Ovidio, nelle quali si descrive anche l'orribile fine, gi\u00e0 riferita dalla tragedia euripidea \"Baccanti\", del re tebano Penteo, la cui testa fu recisa dalla madre Agave, una menade resa folle da Dioniso. Il dio pun\u00ec Penteo, che era suo cugino, avendo questi tentato di contrastare il suo culto.\nI nomi di Agamede e Trofonio, due fratelli che divennero celebri architetti, ricorrono in diversi mitografi. Uno di essi, Pausania, fa morire Agamede decapitato: stando al suo racconto i due fratelli, che avevano costruito per il re Irieo un edificio in cui questi poi colloc\u00f2 tutte le sue ricchezze, avevano successivamente trovato il modo di realizzare un passaggio segreto attraverso il quale accedevano alla camera del tesoro per compiervi furti. Fino a che un giorno il re, che aveva cominciato a sospettare qualcosa, elabor\u00f2 un piano per cogliere i ladri sul fatto: Agamede rimase impigliato in un laccio, e allora Trofonio si rese conto che se Agamede fosse stato scoperto da Irieo questi avrebbe capito che entrambi i fratelli erano responsabili, per cui non trov\u00f2 di meglio che recidere il capo ad Agamede e portarselo via; nella stanza sarebbe quindi rimasto solo un corpo senza testa, impossibile da identificare. Ed effettivamente le cose andarono come aveva previsto Trofonio, ma il suo gesto non piacque agli dei, che lo fecero inghiottire da una voragine apertasi sotto i suoi piedi.\nI poemi epico-classici riferiscono di guerrieri decapitati in battaglia, spesso giovani e giovanissimi, e in genere avvenenti d'aspetto (un'eccezione in tal senso \u00e8 costituita da Dolone): all'uccisione fa quasi sempre seguito un moto di crudelt\u00e0 inflitto sulla testa della vittima. Delle decollazioni di Memnone e Troilo, entrambe per opera di Achille, parlano varie fonti classiche (ma non Omero, e neppure Virgilio).\nTroilo, il pi\u00f9 giovane dei figli che Priamo aveva avuto da Ecuba, venne decapitato da Achille. Per alcuni autori ci\u00f2 avvenne in una delle tante battaglie della guerra di Troia. Secondo la maggior parte delle tradizioni, Troilo venne invece sorpreso da Achille mentre abbeverava i suoi cavalli durante una pausa delle ostilit\u00e0. Achille era piombato su di lui da tergo: quando Troilo si volt\u00f2, l'Acheo rimase colpito dalla sua bellezza, e gli dichiar\u00f2 tutto il suo amore. Troilo allora si rifugi\u00f2 nel tempio di Apollo; Achille lo insegu\u00ec e dopo averlo messo con le spalle al muro cerc\u00f2 di convincerlo ad accoppiarsi con lui, ma al nuovo rifiuto del ragazzo estrasse la spada, accecato dall'ira, e lo decapit\u00f2, privando poi il busto anche di braccia e gambe. Per l'efferatezza dell'uccisione, avvenuta oltretutto in un suo tempio, Apollo accrebbe il suo odio gi\u00e0 fortissimo per Achille. Altri mitografi, tuttavia, negano che Troilo mor\u00ec decollato: Virgilio dice che fu trafitto in battaglia da una lancia di Achille, mentre Ditti Cretese annovera Troilo tra i dodici giovinetti troiani che furono sgozzati da Achille sul rogo di Patroclo.\nMemnone, il re degli Etiopi, era accorso con un grande contingente in aiuto di Priamo, di cui era nipote, al decimo anno del conflitto greco-troiano. Egli aveva ucciso in singolar tenzone Antiloco, figlio di Nestore, il pi\u00f9 caro amico di Achille dopo Patroclo; Achille pertanto si decise a sfidare Memnone a duello, che parve interminabile, ma alla fine riusc\u00ec a uccidere il sovrano etiope, decapitandolo. L'eroe acheo per rendere omaggio al valore del grande nemico mise i suoi resti sulla stessa pira destinata ad ardere il cadavere di Antiloco. Zeus fece poi nascere dalle ceneri di Memnone uno stormo di uccelli immortali. La decapitazione di Memnone era narrata nell\"Etiopide\", uno dei poemi del ciclo troiano andati perduti.\nMitologia classica: le decapitazioni nell'Iliade.\nNell\"Iliade\" vengono decapitati solo guerrieri troiani: Diomede tronca la testa a Dolone (Libro X del poema), Aiace Telamonio decolla Archeloco (XIII), Antiloco spicca il capo a Toone (\"ibidem\"), Patroclo decapita Stenelao (XVI), e Achille fa altrettanto con Deucalione (XX) mentre Agamennone taglia testa e braccia al giovane Ippoloco (XI) e decapita anche Coone, fratello maggiore di Ifidamante (\"ibidem\").\nIl primo dei sette guerrieri decapitati nel poema \u00e8 Dolone. Costui era un araldo troiano, famoso per la sua bruttezza, che una notte si imbatt\u00e9 in Odisseo e Diomede i quali avevano decisero di compiere un'incursione nel campo troiano. Egli fu cos\u00ec costretto a rivelare la suddivisione dell'accampamento: nella speranza di aver salva la vita indic\u00f2 ai due achei le tende dei Traci, alleati di Priamo da poco arrivati a Troia, che erano guidati dal giovane re Reso. Ma carpite queste informazioni, Odisseo e Diomede decisero di uccidere Dolone, considerandolo a tutti gli effetti uno spione: esecutore dell'assassinio fu Diomede, che con la sua spada decapit\u00f2 il troiano mentre chiedeva ancora piet\u00e0, facendo quindi rotolare la testa nella polvere.\nAnche il giovane Ippoloco, caduto prigioniero di Agamennone, fu decapitato dopo aver rivelato tutta la sua natura di persona vile. Ippoloco e suo fratello Pisandro erano stati catturati mentre guidavano un cocchio trainato da cavalli che aveva imboccato un vicolo cieco. Temendo il peggio i due giovani cercarono di impietosire il nemico facendogli presente che il loro padre, il ricco Antimaco, sarebbe stato disposto a pagare un immenso riscatto pur di salvare le loro vite. Ma Agamennone, sapendo che a suo tempo Antimaco aveva convinto Paride a non restituire Elena a Menelao provocando cos\u00ec la guerra, si avvent\u00f2 con ferocia sui due troiani; dopo aver trafitto Pisandro con la lancia, afferr\u00f2 Ippoloco che cercava di fuggire e gli tagli\u00f2 con la spada entrambe le braccia e quindi la testa, che gett\u00f2 lontano, cos\u00ec come il busto.\nAgamennone poi colp\u00ec con la lancia il guerriero troiano Ifidamante che tentava di attaccarlo e lo fin\u00ec con un colpo preciso di spada tra nuca e collo. Dopo aver ucciso Ifidamante, Agamennone si scagli\u00f2 su Coone, il fratello di lui che era accorso a vendicarlo, e lo colp\u00ec dapprima con la spada al petto, ferendolo mortalmente; quindi gli si accost\u00f2 e con la spada affilata gli stacc\u00f2 dal collo la testa che lasci\u00f2 con tutto il sangue sul cadavere del fratello.\nCome Coone vennero decapitati dopo aver pugnato da valorosi l'altro suo fratello Archeloco, Toone e il giovane Stenelao. Riguardo al primo, che fu ucciso dalla spada di Aiace Telamonio, Omero tiene a evidenziare il dettaglio della testa finita al suolo molto prima del corpo. Non fu invece un colpo di spada, ma una pietra scagliata con estrema violenza da Patroclo, a recidere la testa di Stenelao.\nLa decapitazione meglio descritta da Omero \u00e8 quella relativa a Deucalione, un troiano che Achille massacr\u00f2 essendo in preda all'ira terribile proprio per la morte dell'amico Patroclo. Quando il supremo condottiero dei greci Agamennone pretese per s\u00e9 Briseide, prigioniera di Achille, questi infuriato per il sopruso, si ritir\u00f2 nella sua tenda insieme all'amico Patroclo e ai suoi guerrieri, i Mirmidoni. Quando i Troiani incendiarono una delle navi greche, Patroclo, in preda alla disperazione, chiese ad Achille di prestargli le sue armi e di combattere in vece sua; Achille acconsent\u00ec a prestargliele ma gli disse di non esporsi troppo ai pericoli e di respingere soltanto i Troiani dalle navi; Patroclo indoss\u00f2 le sue armi divine, e si precipit\u00f2 a combattere seguito dai suoi Mirmidoni. Dopo aver ucciso il capo licio Sarpedonte, Patroclo si scord\u00f2 completamente del consiglio di Achille e fece macello di nemici tentando addirittura di scalare le mura di Troia per entrarvi e fare sterminio, protetto delle terribili armi del pi\u00f9 forte eroe greco. Uccise l'auriga di Ettore, Cebrione, per poi scagliarsi su un Troiano che in realt\u00e0 era Apollo e il dio lo colp\u00ec tra le spalle togliendogli tutte le armi di dosso; Patroclo, rimasto indifeso, venne dapprima colpito da Euforbo figlio di Pantoo e poi da Ettore che gli piant\u00f2 la sua lancia nel ventre e lo uccise. Alla notizia della morte di Patroclo, Achille, ottenute nuove armi da Efesto, prima chiese a sua madre Teti di ungere Patroclo di ambrosia dopo averlo deposto su una degna bara e poi pianse tutta la notte sul suo corpo defunto insieme a tutti gli Achei; Ettore, oltre a vestirsi delle armi del Pel\u00ecde, avrebbe voluto impossessarsi del corpo di Patroclo ma l'intervento dei due Aiaci gli imped\u00ec di attuare questo proposito. Il giorno dopo, Achille ritorn\u00f2 a combattere per vendicare la morte dell'eroe ucciso da Ettore, e si scontr\u00f2 con Enea che venne infine salvato dall'intervento di Poseidone. Achille allora si mise a scagliare lance contro un gruppo di Troiani in fuga trafiggendone alcuni tra cui Polidoro, il pi\u00f9 giovane dei figli di Priamo, che sperava di salvarsi grazie all'agilit\u00e0 delle sue gambe. Ettore, a quella vista, mosse contro Achille e l'avrebbe ucciso se Atena non avesse, per un pelo, evitato che la lancia di Ettore colpisse in pieno Achille, deviandola e facendola cadere tra le sue gambe; Achille, allora, scagli\u00f2 anche lui la sua lancia su Ettore, ma intervenne nuovamente Apollo che copr\u00ec di fitta nebbia Ettore impedendo che venisse colpito dalla punta di bronzo della lancia nemica. Qui appunto si comp\u00ec il destino di Deucalione, poich\u00e9 quando la nebbia si dissolse, Achille trov\u00f2 di fronte lui anzich\u00e9 Ettore. Deucalione fu dapprima colpito dalla lancia di Achille a un gomito; si arrest\u00f2 in preda a un dolore atroce, con la consapevolezza che l'acheo non l'avrebbe risparmiato. Si offr\u00ec dunque alla spada nemica, che gli spicc\u00f2 il capo con tale violenza da farlo schizzare lontano insieme all'elmo, mentre il midollo scorreva fuori dal busto in un lago di sangue.\nUn discorso a parte va fatto per il guerriero troiano Licone, colpito in duello da Peneleo, sotto l'orecchio, durante la battaglia combattuta presso le navi; anche se in questo caso non si pu\u00f2 parlare di decapitazione, la testa della vittima viene comunque recisa a met\u00e0 dal colpo della spada nemica.\nMitologia classica: le decapitazioni nell'Odissea.\nOdisseo, che sotto le mura di Troia non tagli\u00f2 la testa ad alcun nemico, si rese autore di una decapitazione al suo ritorno a Itaca, facendo scempio di Leode, uno dei Proci, la cui testa rotol\u00f2 sul pavimento mentre ancora parlava. L'episodio \u00e8 narrato nel libro XXII\ndell\"Odissea\".\nMitologia classica: le decapitazioni nell'Eneide.\nAnche nell\"Eneide\" ci sono diversi guerrieri che vengono uccisi tramite decapitazione, nei canti dedicati alla guerra fra Troiani e Italici.\nNel nono libro Virgilio descrive l'incursione compiuta dai due amici troiani Eurialo e Niso penetrati furtivamente di notte nel campo dei Rutuli. Con le loro spade i due fanno strage di nemici addormentati. Alla decapitazione vanno incontro alcuni di essi, tutti per mano di Niso: Remo, giovane e valoroso \"dominus\", nel suo letto; e tre guerrieri del suo gruppo, ovvero Lamiro e Lamo e il giovinetto Serrano, sorpresi a giacere sull'erba. Il grande macello raggiunge il suo culmine con l'immagine dei fiotti di sangue che escono dai quattro busti singhiozzanti, in particolare quello di Remo lasciato sul letto; un tocco di pathos \u00e8 dato dalla rievocazione dell'allegra gozzoviglia di Serrano, accostata all'inquadratura della testa recisa rivelante un volto dai tratti bellissimi.\nLe altre decapitazioni narrate nel poema virgiliano avvengono tutte propriamente durante gli scontri: i troiani Linceo e Fegeo, le cui teste, spiccate da Turno, vengono fatte volare a grandissima distanza (libri IX, XII); il semidio etrusco Tarquito, perito per opera di Enea che fa ruzzolare il capo e il busto del nemico nella foce del Tevere (libro X); il giovane latino Timbro, vittima di Pallante, uccisore pure del suo gemello Laride, al quale l'arcade recide invece la mano e parte del braccio, cancellando cos\u00ec nei due fratelli - Laride e Timbro erano figli di Dauco - l'indistinguibilit\u00e0 (\"ibidem\"); gli italici Epulone e Ufente, massacrati rispettivamente da Acate e Gia (libro XII).\nI guerrieri decapitati nel poema sono dunque complessivamente 10. Il numero pi\u00f9 alto di decapitazioni compiute (4) spetta a Niso, uno dei pochi nel genere epico ad astenersi tuttavia dall'infierire sulle teste mozzate. Non cos\u00ec con le loro vittime invece Enea e Turno, i quali pertanto contravvengono alla \"pietas\" che generalmente li caratterizza; una sorte particolarmente terribile \u00e8 quella che tocca al giovane eroe Tarquito, privato della sepoltura con conseguente impossibilit\u00e0 per la sua anima di raggiungere l'ingresso dell'Ade vero e proprio, secondo la credenza del tempo.\nDecapitazioni nella Bibbia.\nNel Libro dei Giudici \u00e8 scritto che i due giovani principi madianiti Oreb e Zeeb, fatti prigionieri da Gedeone, vennero quindi messi a morte tramite decapitazione negli stessi luoghi in cui erano stati catturati.\nAnche un altro nemico di Israele, il generale assiro Oloferne, mor\u00ec decapitato, come racconta il Libro di Giuditta. L'eroina ebrea, dopo esser riuscita abilmente a sedurre Oloferne, approfitt\u00f2 dello stordimento che il vino aveva in lui causato, e aiutata dalla propria serva gli mozz\u00f2 il capo con la spada.\nNon va dimenticata la decollazione di Is-B\u00e0al, figlio del re Saul. Alla morte di quest'ultimo, Is-B\u00e0al era stato riconosciuto re da dieci delle trib\u00f9 d'Israele, mentre Davide godeva del solo appoggio dei discendenti di Giuda, la sua trib\u00f9. Is-B\u00e0al venne decapitato a tradimento nel sonno da due dei suoi stessi ufficiali; ma Davide inorrid\u00ec per quell'uccisione, in quanto aveva stima del suo avversario, e condann\u00f2 a morte gli assassini. L'episodio \u00e8 narrato nel Secondo Libro dei Re.\nLetteratura moderna: le decapitazioni nell'Orlando Furioso.\nLa decapitazione \u00e8 ben presente nel poema cavalleresco di Ludovico Ariosto, incentrato sulla guerra tra cristiani e mori d'Africa. Nell'episodio relativo a Guglielmo da Burnich, un gigantesco guerriero inglese, il poeta fa notare come in seguito al taglio della testa le dimensioni dell'eroe si siano fatte simili a quelle di molti altri combattenti. A decapitare Guglielmo \u00e8 Dardinello, uno dei tanti re mori, che subito dopo riserva identica fine a un altro nemico, Aramone di Cornovaglia. Queste vicende sono narrate nel canto XVIII del poema.\nDardinello successivamente viene affrontato e ucciso da Rinaldo. Essendosi i cristiani impadroniti del cadavere, si muovono allora due suoi guerrieri, Cloridano e Medoro, nella speranza di recuperarlo. I due giovani penetrano di notte nel campo nemico seminando strage. Qui Ariosto si rif\u00e0 chiaramente all'episodio virgiliano della sortita di Eurialo e Niso, delineando tra l'altro tre caratteri - i dormienti ubriachi Grillo, Andropono e Conrado - in parte modellati sul giovane gozzovigliatore Serrano. Grillo \u00e8 per\u00f2 l'unica di queste vittime a subire il troncamento del capo, descritto in modo molto dettagliato dal poeta: affermando che la testa del guerriero, seppur recisa, rivede in sogno i momenti della crapula, Ariosto mostra di credere alla persistenza di residui sussulti di vita nei decapitati, in accordo dunque con Omero, Virgilio e soprattutto Ovidio (ma si tenga presente che il poeta rinascimentale fa nella sua opera largamente uso dell'ironia). Gli avvenimenti in questione vengono descritti anch'essi nel canto XVIII.\nFin qui i guerrieri cristiani decollati nel poema: l'unico tra i mori cui viene mozzata la testa \u00e8 il loro massimo condottiero, il re Agramante, per opera di Orlando (tornato a combattere dopo essere guarito dalla follia che gli aveva tolto il senno), al termine di un estenuante duello. L'episodio \u00e8 narrato nel canto XLII.\nIl protagonista del poema decapita anche un altro personaggio, al di fuori per\u00f2 del conflitto: si tratta di uno dei tre anonimi pastorelli che hanno la sfortuna di imbattersi in lui appena diventato pazzo. Dopo aver reciso il capo al giovane, Orlando ne afferra il tronco, scagliandolo quindi sugli altri due cos\u00ec violentemente da sprofondarli in un coma eterno. Di ci\u00f2 il poeta riferisce nel canto XX.\nLa decapitazione nell'arte.\nTra le varie raffigurazioni del capo mozzo di Medusa, si segnalano quella del dipinto di Caravaggio \"(Testa di Medusa)\" e quella della statua in bronzo di Benvenuto Cellini \"(Perseo con la testa di Medusa)\".\nUna ceramica del pittore di Meidias raffigura Penteo prossimo a essere decapitato dalla madre. In un'altra pittura vascolare, di autore ignoto, Agamennone contempla la testa recisa del giovane Ippoloco, collocata su una pasta di vetro.\nStando a ci\u00f2 che dice l'Odissea (libro XI), non ci fu nessuno pi\u00f9 bello di Memnone tra tutti coloro che presero parte alla guerra di Troia. Al passo in questione si rif\u00e0 una testa in cera nera su gesso di Medardo Rosso, unica rappresentazione scultorea del capo troncato dello stupendo re etiope. L'opera, intitolata appunto \"Memnone\", fa parte della Peggy Guggenheim Collection di Venezia.\nInnumerevoli sono gli esempi di santi martirizzati mediante decapitazione immortalati in opere d'arte: tra i pi\u00f9 noti, San Giovanni Battista (\"Decollazione di San Giovanni Battista\" di Caravaggio; \"Martirio di san Giovanni Battista\" di Masaccio; \"Salom\u00e8 con la testa recisa del Battista\" di Tiziano); San Maurizio (\"Martirio di San Maurizio\", di El Greco); San Paolo (\"Decapitazione di San Paolo\", Enrique Simonet); e i Santi Cosma e Damiano ai quali il Beato Angelico dedic\u00f2 un intero ciclo (la \"Decapitazione dei santi Cosma e Damiano\" ne costituisce il settimo episodio).\nNel Kunsthistorisches Museum di Vienna \u00e8 conservato \"Annibale ritrova il capo mozzato del fratello Asdrubale ucciso dai Romani\", affresco di Giovan Battista Tiepolo.\nPiero della Francesca rappresent\u00f2, in uno degli affreschi della \"Leggenda della Vera Croce\" conservati ad Arezzo nella basilica di S. Francesco, la \"Battaglia di Eraclio e Cosro\u00e8\", conclusasi con la disfatta e la decollazione del secondo. Al centro dell'opera, l'esercito persiano viene travolto dai nemici: Cosroe \u00e8 all'estrema destra, circondato da Eraclio e dai suoi uomini, uno dei quali impugna l'arma con la quale si accinge a troncare il capo del re sconfitto. Non si tratta dunque di una fedele ricostruzione: il pittore si \u00e8 rifatto alla versione contenuta nella \"Leggenda Aurea\" di Jacopo da Varagine. Nell'opera \u00e8 presente anche un'altra decapitazione: \u00e8 possibile infatti scorgere, nell'angolo inferiore sinistro, la testa gi\u00e0 recisa di un giovane soldato dalla folta capigliatura, presumibilmente persiano, caduto nel combattimento.\n\"La battaglia di Giosu\u00e8 contro gli Amorriti\" di Nicolas Poussin \u00e8 un'altra opera pittorica in cui \u00e8 visibile un giovane guerriero decapitato, con barba incolta e lunghi capelli neri. Egli \u00e8 da identificare con una vittima della furia di Giosu\u00e8, poich\u00e9 la sua testa si trova tra le gambe del condottiero ebreo che procede trionfalmente contro l'esercito nemico.\nL'episodio biblico della decapitazione di Oloferne da parte di Giuditta \u00e8 stato rappresentato da diversi pittori, tra cui Sandro Botticelli (in un dittico), Michelangelo (entro un pennacchio della volta nella Cappella Sistina), Giorgione, Caravaggio, Artemisia Gentileschi e Gustav Klimt.\nDecapitazioni di cadaveri nella storia, nell'arte e nella letteratura.\nVirgilio e Omero narrano anche di decapitazioni compiute su guerrieri gi\u00e0 morti. Ci\u00f2 \u00e8 quanto accade nel nono libro dell'Eneide a Eurialo e Niso, quando i cadaveri dei due giovani vengono portati nell'accampamento rutulo (a stimolare la vendetta degli italici \u00e8 con ogni probabilit\u00e0 l'immagine delle quattro vittime di Niso decollate nel sonno). Casi analoghi sono quelli, nel libro dodicesimo del poema virgiliano, dei fratelli troiani Amico e Diore (uccisi in battaglia da Turno); un paio di precedenti si hanno nell'Iliade, e riguardano anche qui due guerrieri troiani, Imbrio (libro XIII) e Ilioneo (XIV). Tutte queste vittime sono accomunate dagli atti di crudelt\u00e0 che le loro teste subiscono dopo essere state recise; alcune vengono conficcate su lance (Eurialo, Niso, Ilioneo), altre appese al carro (Amico e Diore), mentre quella di Imbrio finisce ai piedi di Ettore dopo il calcio assestatole da Aiace d'Oileo. Sempre nel contesto bellico greco-troiano si accenna alla decapitazione della salma di re Priamo (\"Eneide\", libro II), eseguita da mano ignota, durante la notte della caduta di Troia (il sovrano era stato ucciso da Neottolemo, che gli aveva ficcato la spada nel fianco).\nIn un'altra guerra mitologica, quella tebana, Tideo, uno dei sette condottieri assedianti, venne ferito mortalmente dal nemico Melanippo: questi fu ucciso subito dopo da Anfiarao, che mozz\u00f2 al cadavere la testa portandola poi a Tideo che con le poche forze rimastegli se ne cib\u00f2.\nDal mito classico deriva anche il personaggio di Orfeo, al cui cadavere venne staccata la testa da un gruppo di Baccanti che ne avevano provocato la morte lapidandolo. Esse avevano agito cos\u00ec per vendicarsi del rifiuto opposto da Orfeo a proposito di un rito in onore di Dioniso cui avrebbe dovuto unirsi su loro imposizione. Ovidio narra questa vicenda nell'undicesimo libro delle \"Metamorfosi\"; in campo artistico si segnala \"Ragazza trace con la testa di Orfeo\", dipinto di Gustave Moreau.\nRientra in questo elenco il biblico gigante filisteo Golia, decollato da Davide dopo essere stato da lui ucciso con un sasso scagliato dalla sua fionda. L'episodio \u00e8 stato reso celebre grazie a molti pittori tra cui Caravaggio (\"Davide con la testa di Golia\", in tre versioni) e Guido Reni.\nNel nono canto dell\"Orlando furioso\" la contessa olandese Olimpia, costretta a indesiderate nozze col giovane e violento Arbante, principe di Frisia, fa uccidere lo sposo quella notte stessa; Arbante muore dopo un colpo di accetta in testa infertogli da un servo della nobildonna, la quale completer\u00e0 la sua vendetta decollando personalmente il cadavere con una sega.\nErodoto narra che il cadavere di Ciro il Grande, re dei Persiani morto in battaglia contro i Massageti, fu decapitato della regina Tomiri, che volle cos\u00ec vendicare la morte del figlio Spargapise, sconfitto in precedenza dai Persiani. Anche Dante Alighieri ne fa un cenno nel suo \"Purgatorio\". L'episodio \u00e8 stato illustrato da diversi pittori, tra cui Pieter Paul Rubens.\nIl console romano Gaio Flaminio Nepote durante la battaglia del Trasimeno fu trafitto da una lancia di Ducario, un Gallo che combatteva insieme ai Cartaginesi. Il cadavere venne poi decapitato, e solo la sua testa pot\u00e9 essere recuperata dai Romani.\nCondivisero lo stesso destino, anche se in contesti e tempi diversi, i due colleghi di triumvirato di Giulio Cesare, Marco Licinio Crasso (insieme a uno dei suoi figli) e Gneo Pompeo Magno. Crasso fu ucciso nella campagna contro i Parti, dopo essere caduto loro prigioniero. Impossessatisi del cadavere di suo figlio Publio Licinio Crasso, che aveva preferito suicidarsi dopo la disfatta, i Parti ne recisero la testa, e dopo averla mostrata a Marco lo uccisero e sottoposero a decapitazione anche la sua salma. Invece Pompeo venne pugnalato alla schiena dagli uomini del re egiziano Tolomeo XIII, presso il quale si era rifugiato a seguito della sconfitta nella guerra civile contro Cesare; compiuto il delitto, gli assassini mozzarono la testa al cadavere lasciandolo sulla spiaggia.\nDecapitazioni atipiche nella letteratura.\nSecondo una tradizione, il capo etolo Leito, uno dei reduci della guerra di Troia, stava riposando all'ombra di un albero, quando per un'improvvisa raffica di vento si abbatt\u00e9 su di lui a mo' di mannaia un grosso coltello precipitato gi\u00f9 dai rami (finito l\u00ec non si sa come), che lo decapit\u00f2 all'istante.\nLa mitologia greca ricorda poi un'autodecapitazione involontaria, col semidio Alirrozio che ebbe il capo reciso dall'ascia che impugnava, sfuggitagli improvvisamente dalle mani. Il giovane, che era figlio di Poseidone, venne punito in tal modo per aver violentato Alcippe, semidea figlia di Ares. Ma un'altra versione afferma che Alirrozio fu ucciso da Ares, senza fornire dettagli in merito.\nQuello di Bertram dal Bornio nella \"Divina Commedia\" costituisce un caso insolito in letteratura di anima condannata alla decapitazione. Per aver seminato zizzania tra i membri della famiglia reale inglese, lo spirito del poeta occitano viene collocato nella nona bolgia infernale, dove \u00e8 costretto a errare per l'eternit\u00e0 reggendo in mano la propria testa.\nNell\"Orlando Furioso\" c'\u00e8 un personaggio la cui decapitazione non \u00e8 causa del suo decesso: si tratta del gigantesco Orrilo, essere quasi immortale, potendo egli perire solo se qualcuno riesce a strappargli un capello magico. Orrilo viene decapitato da Astolfo: questi fugge con la testa mozzata, inseguito dal tronco di Orrilo che vuole riprendersela; venuto a conoscenza del segreto, Astolfo scotenna il capo di Orrilo, che muore di l\u00ec a poco."}
{"id": "452179", "revid": "599013", "url": "https://it.wikipedia.org/wiki?curid=452179", "title": "Harold Abrahams", "text": "La sua impresa \u00e8 narrata nel film \"Momenti di gloria\", del 1981.\nBiografia.\nHarold Abrahams era il fratello minore di un altro atleta britannico, Sir Sidney Abrahams, che gareggi\u00f2 alle Olimpiadi nel salto in lungo. Fu educato alla Repton School e successivamente al Gonville and Caius College, nell'Universit\u00e0 di Cambridge. Fin dalla sua giovinezza si era distinto come velocista e saltatore in lungo, e continu\u00f2 a gareggiare mentre studiava a Cambridge.\nSi guadagn\u00f2 un posto nella squadra britannica per le Olimpiadi del 1920. Tuttavia questi giochi non furono un successo per Abrahams che fu eliminato nei quarti di finale sia nei sia nei e giunse ventesimo nel salto in lungo. Come membro della squadra di staffetta ottenne il quarto posto nella .\nDopo aver dominato gli eventi nazionali di sprint e salto in lungo, Abrahams fu un \"outsider\" per le medaglie ai Giochi olimpici di Parigi del 1924. Vinse i , battendo tutti i favoriti americani (incluso il vincitore della medaglia d'oro nel 1920 Charles Paddock). Nella gara dei 200 metri raggiunse la finale, nella quale si posizion\u00f2 sesto e ultimo (anche Eric Liddell corse i e raggiunse il terzo posto). Come primo frazionista della staffetta , Abrahams vinse una seconda medaglia olimpica, d'argento, mentre non partecip\u00f2 alle gare di salto in lungo.\nNel maggio del 1925, Abrahams si ruppe una gamba mentre faceva una gara di salto in lungo; questo infortunio obblig\u00f2 Abrahams a porre termine alla sua carriera l'anno seguente. In seguito lavor\u00f2 come giornalista di atletica per quarant'anni, commentando anche lo sport per la radio della BBC. Pi\u00f9 tardi divenne presidente dell'Associazione Sportiva Ebraica."}
{"id": "452181", "revid": "125241566", "url": "https://it.wikipedia.org/wiki?curid=452181", "title": "Liberazione condizionale", "text": "La liberazione condizionale \u00e8 un istituto giuridico del diritto penale di molti Paesi. Consiste nella sospensione della pena detentiva e vi si pu\u00f2 far ricorso allorquando, di massima, ne sia stata scontata una congrua parte. \nItalia.\nIn Italia essa \u00e8 regolata dagli articoli 176 e 177 del codice penale. Nel linguaggio comune e giornalistico, la scarcerazione sotto condizione viene chiamata anche libert\u00e0 controllata, confondendosi con la modalit\u00e0 cos\u00ec definita con cui si pu\u00f2 essere ammessi a scontare pene detentitive molto lievi (fino ad un anno di reclusione), ovvero su conversione di pene pecuniarie non pagate.\nRequisiti giuridici.\nPer essere ammessi ai benefici di cui al citato art. 176 c.p. \u00e8 necessario rispettare i seguenti requisiti \"oggettivi\" (stabiliti per legge) e \"soggettivi\" (da valutarsi in sede giudicante):\nRequisiti soggettivi.\nPu\u00f2, inoltre, chiedere di essere ammesso al beneficio in qualsiasi momento della detenzione la persona condannata che stia scontando una pena per reato commesso quando era minore di 18 anni.\nQualora la liberazione condizionale non sia concessa per riscontrato difetto del requisito del ravvedimento, una nuova richiesta non pu\u00f2 essere riproposta prima che siano decorsi sei mesi dal giorno in cui \u00e8 divenuto irrevocabile il provvedimento di rigetto (giusta art. 682 ).\nProcedura per l'ottenimento del beneficio della liberazione condizionale.\nL'istanza per essere ammessi al beneficio della liberazione condizionale dev'essere presentata, corredata dalla documentazione necessaria, al direttore dell'istituto di reclusione nel quale il condannato \u00e8 detenuto; il direttore dell'istituto di reclusione provvede poi a trasmettere l'istanza al Tribunale di sorveglianza competente per giurisdizione territoriale. \nIl Tribunale di sorveglianza, rilevato il rispetto dei requisiti oggettivi e valutato il condannato rispondente a quelli soggettivi, emette ordinanza di concessione della liberazione condizionale, dandone comunicazione al Magistrato di sorveglianza e all'ufficio di esecuzione penale esterna nella cui giurisdizione territoriale il detenuto trascorrer\u00e0 la libert\u00e0 vigilata.\nRevoca della liberazione condizionale.\nLa liberazione condizionale pu\u00f2 essere revocata dal Tribunale di Sorveglianza, a seguito di proposta di revoca da parte del Magistrato di Sorveglianza, nei seguenti casi:\nConclusione della liberazione condizionale.\nLa liberazione condizionale si conclude automaticamente una volta decorso tutto il tempo della pena inflitta, oppure dopo 5 anni dalla data del provvedimento di liberazione condizionale, se si tratta di condannato all'ergastolo, sempre che non sia intervenuta alcuna causa di revoca."}
{"id": "452187", "revid": "1452073", "url": "https://it.wikipedia.org/wiki?curid=452187", "title": "Effetto Tyndall", "text": "L'effetto Tyndall \u00e8 un fenomeno di diffusione della luce dovuto alla presenza di particelle, di dimensioni comparabili a quelle delle lunghezze d'onda della luce incidente, presenti in sistemi colloidali, nelle sospensioni o nelle emulsioni.\nIl fenomeno \u00e8 facilmente rilevabile nella vita di tutti i giorni: ad esempio, osservando dei raggi di luce quando attraversano sistemi in cui sono sospese o disperse delle particelle solide o liquide (ad esempio della polvere o delle gocce d'acqua). L'effetto Tyndall \u00e8 rilevabile anche in oftalmologia a seguito della comparsa patologica di corpuscolatura (cellule infiammatorie) dell'umore acqueo presente nella camera anteriore dell'occhio. I nei blu appaiono di questo colore a causa dell'effetto Tyndall.\nScoperta e studio.\nIl nome proviene dallo scienziato irlandese che per primo lo descrisse nel XIX secolo senza spiegarlo. Fu Mie a studiarlo in maniera rigorosa nel 1908 (scattering Mie).\nQuesto effetto \u00e8 utilizzato per distinguere la dispersione della luce operata da sistemi di diversa natura, ovvero soluzioni, colloidi e sospensioni; lo studio dell'effetto Tyndall consente anche di elaborare dei metodi per determinare la massa e la dimensione di macromolecole o di fumo.\nAlcuni dettagli qualitativi sull'effetto Tyndall.\nL'esperienza dell'effetto Tyndall \u00e8 un evento comune. Esso si manifesta, ad esempio, quando i fanali di un'auto sono accesi in una giornata di nebbia. La luce con lunghezze d'onda pi\u00f9 corte vengono disperse meglio, sicch\u00e9 il colore della luce dispersa assume una tinta azzurra. In maniera simile, ma per effetto dello scattering di Rayleigh, il cielo assume colorazione azzurro-bluastra: la luce solare \u00e8 dispersa dalle molecole dell'aria e il cielo, pertanto, ci appare blu perch\u00e9 esso \u00e8 pi\u00f9 diffuso dall'atmosfera rispetto al giallo, al verde e al rosso.\nQuesto effetto si verifica perch\u00e9, assumendo che le goccioline d'acqua siano pi\u00f9 piccole della lunghezza d'onda della luce incidente, si pu\u00f2 applicare lo scattering di Rayleigh che \u00e8 fortemente dipendente dalla lunghezza d'onda. Il risultato \u00e8 che la luce all'estremit\u00e0 blu dello spettro viene diffusa con forza in tutte le direzioni (anche verso l'osservatore) mentre quella all'estremit\u00e0 rossa dello spettro si propaga quasi indisturbata. Di conseguenza \u00e8 principalmente la luce blu a essere diffusa verso l'osservatore e il cielo appare del tipico colore azzurro. Al tramonto tuttavia la luce del sole percorre una lunghezza maggiore nell'atmosfera, che filtra le frequenze blu e giungendo all'occhio dell'osservatore a un angolo pi\u00f9 lontano dalla perpendicolare rispetto alla sua direzione, tingendo i tramonti di rosso.\nSe si vogliono per\u00f2 confrontare i dati sperimentali con la teoria bisogna considerare che le goccioline d'acqua presenti nell'atmosfera hanno spesso dimensioni comparabili con la lunghezza d'onda della luce visibile e quindi \u00e8 necessario sostituire la teoria della scattering Rayleigh con la teoria dello scattering Mie, interpretando cos\u00ec il primo come caso particolare del secondo."}
{"id": "452188", "revid": "6330", "url": "https://it.wikipedia.org/wiki?curid=452188", "title": "Michael Ramsey", "text": ""}
{"id": "452197", "revid": "125781423", "url": "https://it.wikipedia.org/wiki?curid=452197", "title": "Anna Maria Ortese", "text": "Ha ricevuto il Premio Strega e il Premio Viareggio.\nBiografia.\nInfanzia e giovinezza.\nAnna Maria Ortese nacque a Roma il 13 giugno del 1914, figlia di Oreste Ortese, un funzionario prefettizio originario di Caltanissetta, e di Beatrice Vacc\u00e0, benestante napoletana discendente da una famiglia di scultori originari della Lunigiana. La scrittrice aveva cinque fratelli e una sorella, Maria, con la quale convivr\u00e0 per tutta la vita.\nNel 1915, con l'entrata dell'Italia nella prima guerra mondiale, il padre \u00e8 richiamato nell'esercito e la moglie, i figli e la nonna materna lasciano Roma e si trasferiscono dapprima in Puglia e poi in Campania, a Portici.\nNel 1919, alla fine del conflitto, la famiglia si riunisce a Potenza, nuova sede di lavoro del padre, ove soggiorna fino al 1924. Qui Ortese vi frequenta le prime classi della scuola elementare, che prosegue poi nell'allora Libia italiana, dove la famiglia vi risiede dal 1925 al 1928, anno del loro rientro definitivo in Italia, dove si stabiliscono a Napoli. Nel capoluogo campano vi frequenter\u00e0 per un breve periodo un istituto commerciale; i suoi studi sono difatto irregolari e la formazione sar\u00e0 soprattutto quella di un'autodidatta.\nNel gennaio del 1933 muore alla Martinica, cadendo da un'altezza mentre sistemava le vele dell'imbarcazione presso cui era impiegato, il fratello marinaio Emanuele. La perdita dell'amato fratello le lascia un dolore cupo, uno smarrimento che la spinge a scrivere. Pubblica infatti dopo alcuni mesi, sulla rivista \"L'Italia letteraria\", alcune poesie che le valgono qualche elogio e il primo incoraggiamento a dedicarsi pienamente alla scrittura. \nL'anno successivo, sempre per la stessa rivista, scrive il suo primo racconto, \"Pellerossa\", \"...dove \u00e8 adombrato un tema fondamentale della mia vita: lo sgomento delle grandi masse umane, della civilt\u00e0 senza pi\u00f9 spazi e innocenza, dei grandi recinti dove saranno condotti gli uomini comuni\". Nel 1937 l'editore Bompiani, dietro consiglio di Massimo Bontempelli, le pubblica la raccolta di racconti\" Angelici dolori\", accolta con favore, ma anche da riserve, soprattutto da parte di Enrico Falqui e Giancarlo Vigorelli.\nSempre nel 1937 un altro grave lutto colpisce la scrittrice: muore in Albania il fratello gemello Antonio, marinaio (Tenente di Vascello) come Emanuele, pugnalato in circostanze non del tutto chiare dal suo attendente.\nDal 1938, insieme alla famiglia, la giovane Ortese incomincia a spostarsi in varie citt\u00e0 dell'Italia centro-settentrionale: Firenze, Trieste e Venezia, dove trova un impiego come correttrice di bozze al \"Gazzettino\".\nNel 1939 si reca a Trieste e partecipa ai Littoriali Femminili, vincendoli: ci\u00f2 le consente di collaborare con importanti riviste come \"Belvedere\", \"L'Ateneo veneto\", \"Il Mattino\", \"Il Messaggero\" e \"Il Corriere della sera\".\nAnna Maria Ortese e Napoli.\nNel 1945 ritorna a Napoli ed in questa citt\u00e0, per lei quasi magica, l'ispirazione e l'immaginazione della scrittrice trovano presto un correlativo oggettivo per manifestarsi appieno.\nNel dopoguerra collabora attivamente alla rivista culturale \"Sud\", diretta da Pasquale Prunas e che vi vede le firme, oltrech\u00e9 sua, d'intellettuali, letterati ed artisti meridionali come Luigi Compagnone, Raffaele La Capria, Giuseppe Patroni Griffi, Rocco Scotellaro, Ennio Mastrostefano, Tommaso Giglio, Domenico Rea, Francesco Rosi ed altri.\nNel 1950 viene pubblicato il suo secondo libro di racconti, \"L'Infanta sepolta\", e nel 1953 la raccolta di novelle \"Il mare non bagna Napoli\", alla quale viene assegnato il Premio speciale per la narrativa all'edizione 1953 del Premio Viareggio.\n\"Il mare non bagna Napoli\" consiste di cinque brani, aventi come oggetto le squallide e disastrate condizioni della Napoli del dopoguerra, caratterizzata da disperazione e senso di rovina. Il libro suscit\u00f2 da subito delle fortissime reazioni in citt\u00e0, specie l'ultimo racconto, \"Il silenzio della ragione\", in cui mise alla berlina l'ambiente letterario ed intellettuale napoletano, da lei stessa vivamente frequentato, ritraendovi molto causticamente gioie e soprattutto miserie delle personalit\u00e0 culturali locali messesi allora pi\u00f9 in vista (facendovi candidamente riferimento, oltretutto, per nome e cognome), che la port\u00f2 a troncare drasticamente i rapporti con quasi tutti i vecchi sodali di \"Sud\" e ad abbandonare la stessa Napoli, quantomeno fisicamente, visto che la citt\u00e0 non cesser\u00e0 mai di ritornare al centro della sua opera, come testimonieranno due libri scritti molti anni pi\u00f9 tardi: \"Il porto di Toledo\" (1975) e \"Il Cardillo addolorato\" (1993). Dopo la pubblicazione della raccolta, inizia dunque per la scrittrice un periodo molto sofferto e problematico, caratterizzatosi dall'emarginazione e dallo strisciante ostracismo culturale riservatole a causa delle sue posizioni sempre pi\u00f9 critiche nei confronti del mondo intellettuale e culturale dell'Italia dell'epoca.\nMilano.\nLa Ortese riprende a viaggiare sia in Italia sia all'estero (Londra, Mosca), scrivendo reportage. In uno dei suoi trasferimenti a Milano scrive alcuni reportage che sono raccolti e pubblicati nel 1958 dalla casa editrice Laterza con il titolo \"Silenzio a Milano\".\nNel 1963 scrive \"L'iguana\", romanzo pubblicato dalla Vallecchi due anni dopo.\nDi nuovo a Milano, nel 1967, pubblica \"Poveri e semplici\" che vince nello stesso anno il Premio Strega, libro che avr\u00e0 un seguito ne \"Il cappello piumato\" (1979).\nTra il 1967 e il 1969 va collocata la stesura del testo teatrale \"Il vento passa.\"\nAnna Maria Ortese, nonostante il suo carattere individualista, ha a cuore la comunit\u00e0 ma reagisce a suo modo, rifugiandosi nei ricordi dei primi racconti, e cos\u00ec le ritorna alla mente l'adolescenza, la Napoli che non aveva capito o veduto, tutt'altro che letteraria o angelica. La situazione non felice della citt\u00e0 e della famiglia, la madre impazzita, la tragica morte dei fratelli e gli eventi grandiosi e disgreganti delle due guerre mondiali, sono all'origine de \"Il porto di Toledo\", pubblicato nel 1975 da Rizzoli. La prima edizione del libro per disavventure editoriali viene portata al macero, ma la scrittrice con grande ostinazione e abnegazione continuer\u00e0 a lavorarci fino alla fine dei suoi giorni.\nGli ultimi anni.\nNel 1975 si trasferisce con la sorella a Rapallo, in provincia di Genova, dove rimane fino alla morte.\nA partire dagli anni ottanta, avvia una fitta corrispondenza con Beppe Costa che la spinge a pubblicare prima \"Il treno russo\", con il quale viene premiata a Rapallo, e successivamente \"Estivi terrori\".\nVersante in una situazione economica tutt'altro che rosea, riesce ad usufruire della Legge Bacchelli grazie alla raccolta di firme e interventi presso la Presidenza del Consiglio dei ministri organizzata dallo stesso Costa insieme a Dario Bellezza e alla giornalista Adele Cambria.\nLo stesso Costa la convince ad accettare la proposta del direttore della casa editrice Adelphi, Roberto Calasso, di ristampare le sue vecchie opere. Tra queste \"L'iguana\", che nel 1988 viene tradotta in francese da Gallimard ottenendo un discreto successo anche in Francia. Un suo racconto, \"In sonno e in veglia\" riceve il Premio Procida-Isola di Arturo-Elsa Morante. Riceve anche, nel 1987, il Premio Nazionale Letterario Pisa di narrativa.\nNel corso degli anni novanta vengono pubblicati \"Il cardillo addolorato\" (1993), ambientato in una magica Napoli settecentesca, e \"Alonso e i visionari\" (1997), nei quali torna a parlare di s\u00e9, anche se in modo molto pi\u00f9 velato. Nel 1997 la giuria del Campiello le assegna il Premio Speciale alla carriera.\nIl 12 gennaio del 1997 viene pubblicato un suo appello su \"Il Giornale\", in cui chiede l'assoluzione per il criminale di guerra nazista Erich Priebke, proprio in quei giorni in attesa d'esser sottoposto ad un nuovo processo per le sue responsabilit\u00e0 nell'eccidio delle Fosse Ardeatine, scatenando un'accesissima polemica a cui, tra gli altri, parteciperanno intellettuali e scrittori come Carlo Bo, Erri De Luca e Cesare Segre.\nPresso la casa editrice Empir\u00eca escono due sue raccolte di poesie, \"Il mio paese \u00e8 la notte\" (1996) e \"La luna che trascorre\" (1998). La morte la coglie nella sua casa di Rapallo il 9 marzo del 1998, all'et\u00e0 di 83 anni; le sue ceneri vengono tumulate nel cimitero monumentale di Staglieno a Genova.\nGiudizi critici.\n\"Anna Maria Ortese muove dal \"realismo magico\" di Bontempelli, dei suoi primi racconti, all'invenzione fantastica di tipo surrealistico, all'argomentazione saggistica, alla documentazione neorealistica nei romanzi del dopoguerra, sino alla polemica morale delle ultime opere\".\n\"Alcuni elementi tematici ritornano ossessivamente nelle opere della Ortese, richiamandosi a volte a distanza: ad esempio il motivo della \"casa\" come rifugio mitico e luogo di sentimenti estremi quali la felicit\u00e0 e l'angoscia. Ma tutto, luoghi e oggetti, assume... una carica simbolica e lirica con cui contrasta il realismo di \"reportages\" giornalistici, come \"Il mare non bagna Napoli\"\".\n\"Nel lavoro di Ortese la descrizione dettagliata e minuta ha la capacit\u00e0 di dilatare i luoghi e di alimentare la percezione del fantastico e dell'irreale: l'opera letteraria mette dunque in atto tutto il proprio potere di disvelamento suggerendo, attraverso una narrazione visionaria ma precisa, l'esistenza di una realt\u00e0 pi\u00f9 complessa. Attraverso la costruzione della \u2032menzogna\u2032 narrativa, che vuole per\u00f2 il travestimento puntule del possibile, ci si avvicina, forse, alla comprensione del mistero."}
{"id": "452202", "revid": "125794855", "url": "https://it.wikipedia.org/wiki?curid=452202", "title": "Nazionale di calcio dell'Azerbaigian", "text": "La nazionale di calcio dell'Azerbaigian (aze. \"Az\u0259rbaycan milli futbol komandas\u0131\") \u00e8 la rappresentativa calcistica dell'Azerbaigian ed \u00e8 controllata dalla Federazione calcistica dell'Azerbaigian. Disputa le partite interne per lo pi\u00f9 nello Stadio Olimpico di Baku, inaugurato nel 2015.\nFondata nel 1992, \u00e8 affiliata alle federazioni calcistiche internazionali, FIFA e UEFA, dal 1994. Esord\u00ec nelle qualificazioni ai grandi tornei in occasione delle eliminatorie per il . Disputa le partite in casa allo Stadio olimpico di Baku, inaugurato nel 2015.\nNella classifica mondiale della FIFA il miglior piazzamento dell'Azerbaigian \u00e8 il 73\u00ba posto del luglio 2014, il peggiore il 170\u00ba posto del giugno 1994. Occupa il 121\u00ba posto della graduatoria.\nStoria.\nEsordi.\nNel 1912 e nel 1913, prima dell'incorporamento del paese nell'Unione Sovietica, si tennero alcuni incontri tra una rappresentativa dell'Azerbaigian e una rappresentativa della Georgia, a Tbilisi e a Baku. Nel 1914 fu fondata l'Unione calcistica azera, che organizz\u00f2 alcuni campionati cittadini nel paese azero.\nEpoca sovietica.\nLe prime partite internazionali nell'Azerbaigian sovietico risalgono al 1926-1927, quando a Tbilisi, in Georgia, si organizz\u00f2 il campionato transcaucasico, che vide la partecipazione delle rappresentative di Azerbaigian, Armenia e Georgia. Nel 1927 la rappresentativa dell'Azerbaigian esord\u00ec contro Georgia e Armenia in alcune amichevoli, ma gi\u00e0 nel 1926 una squadra composta da calciatori azeri aveva disputato tre incontri contro una rappresentativa dell'Iran a Baku. Nel 1929 a Teheran si tennero tre incontri tra queste due squadre, tutti vinti dall'Azerbaigian.\nGli anni '60 del XX secolo furono fruttuosi per il calcio azero, che produsse validi giocatori quali Anatoliy Banishevskiy, Alakbar Mammadov e l'arbitro Tofiq Bahramov, giudice di linea della controversa finale del tra e .\nEpoca moderna.\nLa nazionale di calcio azera propriamente detta nacque dallo sfaldamento dell'Unione Sovietica e dallo scioglimento della relativa nazionale. Dopo l'indipendenza dell'Azerbaigian nel 1991, fu fondata la AFFA, la federcalcio nazionale. Nel 1992 Alekper Mamedov divenne il primo commissario tecnico della nazionale azera, che debutt\u00f2 il 17 settembre di quell'anno in amichevole a Gurjaani, in una partita persa per 6-3 contro la . Il 25 maggio 1993, in amichevole a G\u00e4nc\u00e4 (Ganja) contro la Georgia, la nazionale azera, alla sua seconda partita, ottenne la sua prima vittoria, con il punteggio di 1-0.\nNel 1994 la federcalcio azera si affili\u00f2 a FIFA e UEFA. Impossibilitata a competere per il campionato mondiale del 1994, la selezione azera esord\u00ec in gare ufficiali in occasione delle qualificazioni al , giocando, per ragioni di sicurezza, ogni partita casalinga a Trebisonda, in Turchia. Successivamente fu impegnato nelle qualificazioni al campionato mondiale del 1998, ma neanche in questo caso centr\u00f2 l'obiettivo.\nNel febbraio del 2004 Carlos Alberto, capitano del che vinse il campionato mondiale del 1970 fu nominato commissario tecnico della nazionale azera. Nonostante un esordio disastroso, una sconfitta per 0-6 contro il 18 febbraio, con il suo nuovo allenatore l'Azerbaigian riusc\u00ec a vincere una partita in trasferta per la prima volta nella sua storia, battendo per 3-2 il il 28 aprile.\nNel giugno 2005, a seguito di una sconfitta per 3-0 contro la , Carlos Alberto fu sollevato dall'incarico e sostituito dall'ex allenatore del Neft\u00e7i Vagyf Sadygov, per la terza volta CT della nazionale azera. Nel novembre 2005 gli subentr\u00f2 Shahin Diniyev, dimessosi il 31 ottobre 2007 e rimpiazzato da Gjoko Hadzievski con un incarico ad interim.\nNell'aprile 2008 ad assumere le redini della nazionale fu chiamato, con un contratto biennale, Berti Vogts, vincitore del alla guida della . Nelle qualificazioni al la squadra si piazz\u00f2 penultima nel proprio girone con 5 punti in classifica, a 3 di distacco dal ultimo.\nNel novembre 2009 il contratto di Vogts fu esteso per altri due anni: il tedesco divenne il primo CT a guidare l'Azerbaigian per due cicli di qualificazione.\nIl 18 novembre 2009, in una partita amichevole, l'Azerbaigian batt\u00e9 per 2-0 la ben pi\u00f9 blasonata . Questa \u00e8 sicuramente la pi\u00f9 significativa vittoria della modesta nazionale azera.\nUn altro grande risultato fu, nell'ottobre 2010, la vittoria per 1-0 a Baku contro la in una partita di qualificazione ai campionato europeo del 2012. Grazie al successo la squadra azera raggiunse il 90\u00ba posto nella classifica mondiale della FIFA del periodo, fino a quel momento la migliore posizione di sempre nella graduatoria. Vincendo contro il , l'Azerbaigian fece inoltre registrare il proprio record di punti (7) e di gol (10) nelle qualificazioni fino a quel momento.\nNel novembre 2011 il contratto di Vogts fu prolungato per altri due anni, sino alla fine delle qualificazioni al . Nonostante le critiche, la squadra riusc\u00ec a chiudere al quarto posto le qualificazioni al mondiale brasiliano, miglior piazzamento di sempre della nazionale azera nelle eliminatorie mondiali o europee. Nel dicembre 2013 il CT tedesco fu offerto un biennale, con l'obiettivo di fargli guidare la nazionale anche nelle qualificazioni al .\nNel ranking FIFA del luglio 2014 l'Azerbaigian raggiunse il 73\u00ba posto, posizione pi\u00f9 alta della propria storia nella classifica.\nDopo tre sconfitte consecutive, per\u00f2, nell'ottobre 2014 Vogts si dimise dopo sei anni di gestione. A succedergli fu il croato Robert Prosine\u010dki, che nelle qualificazioni al guid\u00f2 gli azeri al miglior risultato della loro storia nelle eliminatorie in termini di punti ottenuti (10), anche se il quinto posto finale in classifica nel girone da sei port\u00f2 alle dimissioni del tecnico.\nNel novembre 2017 gli subentr\u00f2 Qurban Qurbanov, sotto la cui gestione la squadra ottenne il secondo posto, alle spalle del , nel gruppo 3 della Lega D della UEFA Nations League 2018-2019, con un bilancio di 2 vittorie, 3 pareggi e una sconfitta.\nNel febbraio 2019 sulla panchina azera \u00e8 subentrato il croato Nikola Jur\u010devi\u0107.\nColori e simboli.\nA partire dal 2016, la divisa di casa dell'Azerbaigian \u00e8 un kit tutto rosso. La squadra indossa un kit tutto blu per le partite in trasferta. Questa combinazione di colori \u00e8 tradizionale per la squadra sin dalle loro prime partite. All'inizio degli anni '90 la squadra ha indossato una divisa bianca con una piccola banda verticale rosso-verde-blu e coi pantaloncini azzurri. Fuori casa si sono alternate divise rosse a blu. Alla fine del decennio \u00e8 stata trasformata in maglia a righe bianche e blu. All'inizio degli anni 2000, il kit \u00e8 stato sostituito dalla maglietta bianca con una striscia tricolore verticale, colore originato dalla bandiera nazionale. Il kit \u00e8 stato nuovamente cambiato in maglie blu, pantaloncini rossi e calzini verdi solo per il turno di qualificazione per UEFA Euro 2008. Dopo il torneo, la squadra nazionale \u00e8 tornata alla consueta combinazione di colori.\nIl simbolo che portano i giocatori sul petto \u00e8 lo stemma nazionale.\nPartecipazioni ai tornei internazionali.\nFino al 1991 l'Azerbaigian non aveva una propria nazionale in quanto lo stato azero era inglobato nell'Unione Sovietica. Esisteva, quindi, un'unica nazionale che rappresentava tutta l'Unione Sovietica. Dopo la dissoluzione dell'Unione Sovietica venne creata la Nazionale di calcio della Comunit\u00e0 degli Stati Indipendenti che rappresentava l'omonima confederazione di cui l'Azerbaigian fa parte tuttora. Tale nazionale, per\u00f2, partecip\u00f2 solo al Campionato europeo di calcio 1992, dopo il quale ogni nazione che aderiva alla CSI cre\u00f2 la propria nazionale.\nRosa attuale.\nLista dei giocatori convocati per le sfide di qualificazione ai mondiali 2022 contro e del 24 e 30 marzo 2021 e per l'amichevole contro il del 27 marzo 2021.\nPresenze e reti aggiornate al 17 novembre 2020.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nRecord individuali.\n\"Statistiche aggiornate al 14 novembre 2020\".\nAllenatori.\n\"Statistiche aggiornate al 9 settembre 2019\"."}
{"id": "452203", "revid": "125112053", "url": "https://it.wikipedia.org/wiki?curid=452203", "title": "Nazionale di calcio della Bosnia ed Erzegovina", "text": "La nazionale di calcio della Bosnia ed Erzegovina (in \"Nogometna reprezentacija Bosne i Hercegovine\") \u00e8 la rappresentativa calcistica della Bosnia ed Erzegovina ed \u00e8 posta sotto l'egida della Federazione calcistica bosniaca.\nNata dopo la dissoluzione della Jugoslavia, esord\u00ec in gare riconosciute dalla FIFA nel 1995. Conta una partecipazione alla fase finale della Coppa del mondo, a , quando usc\u00ec al primo turno. In cinque occasioni \u00e8 giunta a disputare le gare di spareggio per la qualificazione al mondiale e all'europeo, uscendo sconfitta dai play-off per il , il , il e il .\nNel ranking FIFA, istituito nell'agosto 1993, vanta quale miglior piazzamento il 13\u00ba posto dell'agosto 2013, mentre il peggior piazzamento della Bosnia \u00e8 il 173\u00ba posto del settembre 1996. Occupa ad aprile 2021, la 55\u00aa posizione della graduatoria.\nNegli ultimi decenni, la Nazionale bosniaca vanta diversi giocatori di livelli molto alti. Tra questi abbiamo il centrocampista del Miralem Pjani\u0107, l\u2019attaccante dell'Inter, nonch\u00e9 capitano della Nazionale, Edin D\u017eeko e l'ex centrocampista della Lazio Senad Luli\u0107, ritiratosi dalla Nazionale nel 2017.\nStoria.\nEsordi.\nDal 1920 al 1992 la nazionale bosniaca non esisteva in quanto era attiva la nazionale jugoslava.\nDopo la proclamazione d'indipendenza dello stato bosniaco, nel marzo 1993 la prima selezione bosniaca, capitanata da Bla\u017e Sli\u0161kovi\u0107, gioc\u00f2 degli incontri benefici in trasferta contro e . Il 6 giugno 1993 la prima nazionale bosniaca, guidata da Fuad Muzurovi\u0107 e composta essenzialmente da calciatori del , disput\u00f2 allo Stadio Azadi di Teheran contro l' il suo primo incontro con un'altra nazionale, imponendosi per 3-1.\nIl 22 luglio 1995 i bosniaci giocarono in casa del un altro match benefico, grazie all'allenatore del Fortuna, il bosniaco Aleksandar Risti\u0107, e ad Enver Mari\u0107, allenatore dei portieri della compagine tedesca. Haris \u0160koro segn\u00f2 due gol nella gara pareggiata per 2-2. L'esordio ufficiale della Bosnia ed Erzegovina, riconosciuto dalla FIFA, avvenne per\u00f2 a Tirana solo il 30 novembre 1995, in amichevole contro l', vittoriosa per 2-0. Questi gli undici schierati da Fuad Muzurovi\u0107 per l'incontro con gli schipetari: Ismir Pintol, Vedin Musi\u0107, Ibrahim Duro, Muhamed Konji\u0107, Senad Begi\u0107, Ned\u017ead Fazlagi\u0107, Esmir D\u017eafi\u0107, Enes Demirovi\u0107, Husref Musemi\u0107, Asim Hrnji\u0107, Almir Turkovi\u0107.\nLa squadra non pot\u00e9 prendere parte alle eliminatorie del dato che la federcalcio locale divenne membro della FIFA non prima del luglio 1996. L'affiliazione alla UEFA avvenne nel 1998 a Dublino, per cui la squadra bosniaca non pot\u00e9 partecipare neanche alle eliminatorie del . Il 6 novembre 1996 la Bosnia ed Erzegovina colse la sua prima vittoria dopo l'affiliazione alla FIFA, imponendosi per 2-1 in un'amichevole di prestigio allo Stadion Ko\u0161evo di Sarajevo contro l' di Arrigo Sacchi, che all'epoca era vice-campione del mondo (gol di Hasan Salihamid\u017ei\u0107 e Elvir Boli\u0107). Si tratt\u00f2 del primo successo nella storia della nazionale, giunta a disputare in quell'occasione la quinta partita. L'Italia, che dopo quella sconfitta esoner\u00f2 il tecnico di Fusignano, era all'epoca quinta nella classifica mondiale della FIFA, mentre la Bosnia ed Erzegovina centosettantesima.\nIngresso nella UEFA e miraggio mondiale ed europeo.\nAmmessa a partecipare alle qualificazioni internazionali da Francia '98 in avanti, la Bosnia manc\u00f2 le successive qualificazioni a mondiali ed europei, non cogliendo risultati di rilievo per oltre un decennio.\nNelle eliminatorie del mondiale del 1998 fu inserita in un girone con , , e . Il 1\u00ba settembre 1996 la Bosnia allenata da Fuad Muzurovi\u0107 e capitanata da Mehmed Ba\u017edarevi\u0107 esord\u00ec in partite ufficiali UEFA perdendo per 3-0 in Grecia. Concluse poi il cammino al quarto posto nel girone, con 3 vittorie (due con la Slovenia e una per 3-0 in casa contro la Danimarca). La Croazia avrebbe poi conseguito il terzo posto ai mondiali, mentre la Danimarca sarebbe stata eliminata ai quarti di finale del torneo francese.\nSotto la guida di Mi\u0161o Smajlovi\u0107, la Bosnia manc\u00f2 poi la qualificazione a . Nelle eliminatorie ottenne solo tre vittorie su dieci partite giocate. I tre successi arrivarono contro e in casa e contro l' in trasferta, mentre nelle altre partite arrivarono cinque sconfitte (due contro la , due contro la , una in trasferta contro la Lituania) e due pareggi (uno in casa contro l'Estonia e uno in casa delle Isole F\u00e6r \u00d8er). La squadra chiuse al terzo posto, a sette punti dalla Scozia seconda e a pari punti con Lituania ed Estonia, ma in vantaggio negli scontri diretti contro le nazionali baltiche.\nIl 25 aprile 2000 Bosnia ed Erzegovina gioc\u00f2 contro le FIFA World Stars una partita benefica di fronte a 25.000 spettatori allo Stadio Ko\u0161evo di Sarajevo, per raccogliere fondi per gli orfani di guerra bosniaci. L'incontro si concluse con la vittoria delle World Stars con gol di Roberto Baggio su calcio di rigore. Nella squadra della FIFA figuravano anche Dunga e Ali Daei.\nNelle qualificazioni al la Bosnia si piazz\u00f2 quarta nel proprio girone eliminatorio, dietro , e e davanti al modesto , con un bilancio di due sole vittorie, ottenute contro il Liechtenstein, due pareggi e quattro sconfitte. Nel marzo 2002 a Mi\u0161o Smajlovi\u0107 subentr\u00f2 dunque Bla\u017e Sli\u0161kovi\u0107.\nLa campagna di qualificazione al vide la Bosnia compiere dei progressi notevoli. Malgrado un inizio negativo, infatti, la squadra ebbe financo l'occasione di chiudere il girone al primo posto nel caso di vittoria all'ultima giornata. Dopo aver cominciato il percorso con due sconfitte (in casa contro la e a Oslo contro la ), gli uomini di Bla\u017e Sli\u0161kovi\u0107 inaugurarono il 2003 con una vittoria casalinga sul e batterono la Danimarca per 0-2 a Copenaghen. La Romania, tuttavia, si rivel\u00f2 un ostacolo insormontabile e i bosniaci capitolarono per 2-0 a Craiova. Nel settembre 2003, grazie ad un gol di Zlatan Bajramovi\u0107 all'87\u00ba minuto di gioco, la Bosnia sconfisse la Norvegia a Zenica, per poi battere il Lussemburgo nella gara successiva, salendo cos\u00ec al terzo posto in classifica con 12 punti. A Sarajevo, contro la Danimarca, ebbe la possibilit\u00e0 di concludere il girone in vetta con una vittoria, ma la partita termin\u00f2 1-1 e i bosniaci chiusero quarti.\nNelle eliminatorie del la qualificazione ai play-off svan\u00ec per quattro punti. Sorteggiati nel girone con , , , e , i bosniaci ottennero due pareggi contro gli spagnoli (contro i quali allo Stadio Mestalla di Valencia si portarono in vantaggio al 39\u00ba minuto grazie a Zvjezdan Misimovi\u0107, ma subirono il pari al 96\u00ba minuto, quando erano ridotti in nove per via di due espulsioni), una vittoria e una sconfitta contro i belgi, un pareggio e una sconfitta esterna contro i serbi, due vittorie contro i sammarinesi e una vittoria e un pareggio contro i lituani. Pur avendo chiuso il girone con l'imbattibilit\u00e0 casalinga, i bosniaci dissero cos\u00ec addio al mondiale a causa del terzo posto nel girone, a quattro punti dalla Spagna e cinque dalla Serbia e quattro punti sopra il Belgio.\nNel girone di qualificazione al la Bosnia inizi\u00f2 battendo per 5-2 in casa , ma le sconfitte interne contro e , unite al pari contro la a Chi\u0219in\u0103u, provocarono la sostituzione di Bla\u017e Sli\u0161kovi\u0107 con Fuad Muzurovi\u0107, ingaggiato ad interim. Inoltre tredici calciatori si rifiutarono di giocare per la nazionale, causando le dimissioni di quattro dirigenti della federazione calcistica della Bosnia: Milan Jeli\u0107, Iljo Dominkovi\u0107, Sulejman \u010colakovi\u0107 e Ahmet Pa\u0161ali\u0107.\nIn questo periodo Edin D\u017eeko, Vedad Ibi\u0161evi\u0107, Sejad Salihovi\u0107, Senijad Ibri\u010di\u0107 e Boris Pand\u017ea, che con la Bosnia Under-21 avevano giocato i play-off del campionato europeo di categoria del 2007, iniziarono a giocare per la nazionale maggiore, che and\u00f2 incontro ad un profondo rinnovamento e svecchiamento della rosa. Poco dopo la Bosnia sconfisse la per 1-2 ad Oslo. Nell'agosto 2007 la nazionale gioc\u00f2 a Sarajevo un'amichevole contro la e perse per 3-5 (tripletta di Zlatan Muslimovi\u0107). Dopo la partita con la Norvegia arrivarono due vittorie interne, una per 3-2 contro la e una di misura contro Malta. Edin D\u017eeko ed Elvir Rahimi\u0107 esordirono con la nazionale contro i turchi a Sarajevo. Nelle due successive partite giunsero due sconfitte contro Ungheria e Moldavia, seguite da altre disfatte contro Grecia, Norvegia e Turchia. La nazionale chiuse al quarto posto il girone.\nIl ruolo di CT fu dunque affidato, il 5 gennaio 2008, a Meho Kodro, subentrato a Fuad Muzurovi\u0107 ma rimasto in sella solo per pochi mesi, prima di subire un controverso esonero. Il tecnico fu, infatti, alla guida della Bosnia ed Erzegovina per sole due amichevoli, poich\u00e9 il 17 maggio dello stesso anno fu licenziato dalla federazione perch\u00e9 si rifiut\u00f2 di giocare un'amichevole con l'. Il suo allontanamento caus\u00f2 vivaci proteste da parte di tifosi e opinione pubblica.\nL'ascesa della Bosnia (2009-2014).\nIn vista delle qualificazioni al , la federazione ingaggi\u00f2 Miroslav Bla\u017eevi\u0107, cui affid\u00f2 la ricostruzione della squadra. Nell'ottobre 2009 fu ottenuto l'accesso ai play-off per il mondiale sudafricano del 2010 con una giornata di anticipo rispetto alla fine degli impegni nel girone, poi concluso al secondo posto dietro alla Spagna campione d'Europa in carica. La Bosnia batt\u00e9 Belgio, Estonia e Armenia sia in casa che in trasferta e pareggi\u00f2 una partita contro la Turchia. Con 9 gol segnati Edin D\u017eeko si laure\u00f2 capocannoniere del girone e fu secondo (a pari merito con altri calciatori) nella classifica dei marcatori delle qualificazioni UEFA a . Agli spareggi fu il , che vinse per 1-0 entrambe le gare del novembre 2009, a qualificarsi, negando la qualificazione ai bosniaci. In queste eliminatorie debuttarono con la nazionale maggiore bosniaca Haris Medunjanin, Miralem Pjani\u0107 e Asmir Begovi\u0107.\nIl 28 dicembre 2009 divenne commissario tecnico della nazionale l'ex calciatore Safet Su\u0161i\u0107. Dopo aver ottenuto solo due vittorie nelle prime sei partite fu severamente criticato dai media, ma rimase in sella e riusc\u00ec a condurre i suoi alla qualificazione al play-off per l'accesso all'europeo di contro il . Gli stessi lusitani sconfissero i bosniaci nello spareggio, imponendosi per 6-2 nel ritorno dopo un pari senza gol all'andata.\nDall'agosto 2012 all'agosto 2013 la Bosnia ed Erzegovina fece registrare una striscia di risultati utili di nove partite e l'8 agosto 2013 si iss\u00f2 in vetta alla posizione pi\u00f9 alta mai raggiunta nella classifica mondiale della FIFA, il 13\u00ba posto. Nell'ottobre seguente la nazionale allenata da Su\u0161i\u0107, a riprova dei progressi mostrati, ottenne la qualificazione al , la prima per un grande torneo dopo l'indipendenza del paese, battendo per 1-0 la . La Bosnia chiuse il proprio girone a pari punti con la , ma la sorpass\u00f2 in virt\u00f9 della differenza reti, ottenendo una storica qualificazione al torneo.\nIn Brasile, nella fase finale, la Bosnia ed Erzegovina fu eliminata dopo due sconfitte contro (2-1) e (1-0). Nel terzo incontro colse tuttavia una storica vittoria, contro l' (3-1), a cui i bosniaci negarono il possibile superamento del turno.\nNuova fase del calcio bosniaco (2015-oggi).\nNel luglio 2014 Su\u0161i\u0107, dopo essersi dimesso, torn\u00f2 sui propri passi e rinnov\u00f2 il contratto per altri due anni. Gli scarsi risultati ottenuti nelle prime quattro partite di qualificazione al causarono l'esonero dell'allenatore, all'indomani della sconfitta contro . Il percorso verso l'Europeo 2016 vide i bosniaci sconfitti ancora una volta ai play-off, stavolta per mano dell'.\nL'accesso al svan\u00ec per soli due punti, con il secondo posto che and\u00f2 alla Grecia: alla formazione slava cost\u00f2 cara la sconfitta contro il (vincitore del gruppo), subita a Sarajevo nell'ottobre 2017.\nNel gennaio 2018 la panchina bosniaca fu affidata all'ex nazionale croato Robert Prosine\u010dki. Inserita nel gruppo 3 della Lega B della UEFA Nations League 2018-2019, la Bosnia ottenne tre vittorie di fila contro la a Belfast, contro l' a Zenica e contro l'Irlanda del Nord a Sarajevo. Grazie al pareggio nella quarta partita in casa dell'Austria, nel novembre 2018 la squadra bosniaca consegu\u00ec la promozione nella Lega A del torneo. Malgrado l'ottima UEFA Nations League disputata (uno solo il gol concesso), le qualificazioni al , al termine delle quali si chiuse la gestione Prosine\u010dki, videro i bosniaci chiudere solo al quarto posto il girone eliminatorio dominato dall', ma accedere ai play-off in virt\u00f9 della vittoria del girone di Nations League.\nNel dicembre 2019 il ruolo di c.t. pass\u00f2 a Du\u0161an Bajevi\u0107, che in UEFA Nations League 2020-2021 affront\u00f2 Italia, e . Il nuovo allenatore esord\u00ec in Nations League il 4 settembre 2020 con un pari a Firenze contro gli azzurri, per poi essere sconfitto in casa dai polacchi. Dopo aver fallito la qualificazione al campionato d'Europa, a causa della sconfitta patita a Sarajevo per 4-3 contro l'Irlanda del Nord ai tiri di rigore (1-1 dopo i tempi supplementari) nel play-off dell'8 ottobre, la squadra bosniaca pareggi\u00f2 a reti bianche in casa contro gli olandesi, ma tra ottobre e novembre conobbe quattro sconfitte di fila (compresa un'amichevole), chiudendo all'ultimo posto il girone di Nations League e retrocedendo cos\u00ec nella Lega B del torneo.\nRosa attuale.\nLista dei giocatori convocati per le sfide di qualificazione al campionato mondiale di calcio 2022 contro e del 13 e 16 novembre 2021.\nPresenze e reti aggiornate al 16 novembre 2021.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nRecord individuali.\nTabelle aggiornate al 13 novembre 2021."}
{"id": "452206", "revid": "125343327", "url": "https://it.wikipedia.org/wiki?curid=452206", "title": "Nazionale di calcio di Cipro", "text": "La nazionale di calcio di Cipro (in greco \u03b5\u03b8\u03bd\u03b9\u03ba\u03ae \u03bf\u03bc\u03ac\u03b4\u03b1 \u03c0\u03bf\u03b4\u03bf\u03c3\u03c6\u03b1\u03af\u03c1\u03bf\u03c5 \u03c4\u03b7\u03c2 \u039a\u03cd\u03c0\u03c1\u03bf\u03c5, \"ethnik\u00ec omada podosferou tis Kyprou\") \u00e8 la rappresentativa calcistica di Cipro ed \u00e8 posta sotto l'egida della Federazione calcistica cipriota.\nLa selezione comprende prevalentemente giocatori del campionato nazionale, tranne qualche calciatore che gioca nel campionato greco o in altri europei. Il giocatore pi\u00f9 rappresentativo, nonch\u00e9 primatista di presenze (106), \u00e8 l'attaccante Ioannis Okkas, che aveva come compagno di reparto Michal\u012bs K\u014dnstantinou, miglior marcatore della storia della nazionale con 32 reti.\nNella classifica mondiale della FIFA, istituita nell'agosto 1993, il miglior piazzamento di Cipro \u00e8 il 43\u00ba posto del settembre 2010, mentre il peggiore \u00e8 il 142\u00ba posto del giugno 2014. Occupa il 97\u00ba posto della graduatoria.\nStoria.\nLa rappresentativa cipriota esord\u00ec il 23 luglio 1949, un anno dopo l'affiliazione della locale federcalcio alla FIFA, in amichevole contro una squadra di club, il a Tel Aviv (3-3 il risultato finale). Sette giorni dopo sconfisse per 3-1 a Tel Aviv, nella prima partita, un'amichevole, giocata contro un'altra nazionale.\nNel novembre 1960, dopo l'indipendenza dal Regno Unito, Cipro scese in campo per la prima volta come rappresentativa di uno stato nazionale e pareggi\u00f2 per 1-1 contro Israele in un match di qualificazione al . Il 27 novembre 1963 batt\u00e9 per 3-1 la . Il 17 febbraio 1968, a Nicosia, sconfisse la per 2-1 in una gara di qualificazione al , ottenendo la prima vittoria in partite ufficiali.\nIl 12 febbraio 1983 ottenne un 1-1 a Limassol contro l' campione del mondo in carica nelle eliminatorie del . Il 22 ottobre 1988, nelle eliminatorie del , pareggi\u00f2 per 1-1 a Nicosia contro la , risultato che provoc\u00f2 l'esonero del CT francese Henri Michel.\nNegli anni novanta la nazionale cipriota colse una vittoria di prestigio, imponendosi per 3-2 a Larnaca contro la nelle eliminatorie del , il 5 settembre 1998. Il 15 novembre 2000 ottenne la vittoria pi\u00f9 larga della propria storia battendo per 5-0 a Limassol nelle eliminatorie del . Il 7 settembre 2002, durante le qualificazioni al , riusc\u00ec a passare in vantaggio contro la dopo 25 minuti di gioco con un gol di Io\u00e1nnis Okk\u00e1s, poi ribaltato da due reti ospiti.\nA dispetto delle ridotte dimensioni dello stato e della modesta caratura tecnica della selezione, diverse sono state le vittorie di prestigio: si ricorda, tra le altre, un 5-2 inflitto all' il 7 ottobre 2006 a Nicosia, nelle qualificazioni per l'europeo 2008. In quello stesso girone, il 15 novembre 2006, la squadra cipriota impose in casa un 1-1 alla semifinalista del mondiale 2006. Il 17 ottobre 2007, sempre nel girone di qualificazione a Euro 2008, and\u00f2 vicino alla vittoria esterna a Dublino contro l'Irlanda, ma i padroni di casa pareggiarono all'ultimo minuto (1-1 il finale).\nNelle eliminatorie del mondiale 2010 Cipro si rese protagonista di buone prestazioni, rendendo difficile la vita all' di Lippi (in quel momento ancora campione del mondo): gli azzurri vinsero le due gare soltanto grazie alla doppietta di Di Natale e alla tripletta di Gilardino, i cui gol permisero agli azzurri di ottenere il successo in rimonta, rispettivamente in trasferta e in casa. Altro risultato di rilievo fu il pareggio esterno per 4-4 contro il ottenuto il 3 settembre 2010 a Guimar\u00e3es.\nIl 16 novembre 2014 la formazione cipriota ottenne un netto 5-0 su , eguagliando la vittoria pi\u00f9 larga della propria storia (ottenuta sempre contro gli andorrani quattordici anni prima).\nNelle qualificazioni al la squadra cipriota guidata da Pambos Christodoulou ottenne un'importante vittoria in trasferta battendo la per 1-2 a Zenica. Nell'ultimo match del girone la squadra affront\u00f2 in casa la Bosnia avendo la necessit\u00e0 di vincere per sperare nel terzo posto valido per l'accesso agli spareggi di qualificazione all'europeo, eventualit\u00e0 che si sarebbe verificata con la contemporanea vittoria del a Bruxelles contro . A prevalere fu, per\u00f2, la Bosnia (2-3), che si qualific\u00f2 agli spareggi a scapito della nazionale cipriota, che a un certo punto della partita si trov\u00f2 in vantaggio per due reti e qualificata virtualmente agli spareggi, visto che il Belgio era in vantaggio contro gli israeliani. La possibile qualificazione all'europeo di Francia sfum\u00f2 dunque per quattro punti.\nLe eliminatorie del videro Cipro terminare il girone al quinto e penultimo posto, dietro e davanti alla sola , malgrado una prestigiosa vittoria per 3-2 in casa contro la Bosnia.\nNella UEFA Nations League 2018-2019 Cipro fu sorteggiato nel girone di Lega C con , e . In sei partite ottenne una vittoria, due pareggi e tre sconfitte e retrocesse in Lega D a causa dell'ultimo posto nella graduatoria delle terze dei gironi di Lega C.\nCommissari tecnici.\nDati aggiornati all'11 novembre 2020.\nConfronti con le altre nazionali.\nConfronti totali.\nDati aggiornati al 14 novembre 2020.\nConfronti pi\u00f9 frequenti.\nQuesti sono i saldi di Cipro nei confronti delle nazionali con cui sono stati disputati almeno 10 incontri.\nSaldo negativo.\nNota: la partita viene indicata come un pareggio quando finisce ai tiri di rigore.\nRosa attuale.\nLista dei giocatori convocati per le sfide di qualificazione al campionato mondiale di calcio 2022 contro e dell'11 e 14 novembre 2021.\nPresenze, reti e numerazione aggiornate al 14 novembre 2021.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nRecord individuali.\nStatistiche aggiornate al 14 novembre 2021.\nIn grassetto i giocatori ancora in attivit\u00e0 in nazionale."}
{"id": "452210", "revid": "125970349", "url": "https://it.wikipedia.org/wiki?curid=452210", "title": "Nazionale di calcio dell'Estonia", "text": "La nazionale di calcio dell'Estonia (est. \"Eesti jalgpallikoondis\") \u00e8 la rappresentativa calcistica dell'Estonia ed \u00e8 controllata dalla Federazione calcistica dell'Estonia.\nLa squadra esord\u00ec nel 1920 e partecip\u00f2 ai Giochi olimpici del 1924. Occupata dai sovietici nel 1940, l'Estonia divenne parte dell'Unione Sovietica, per poi riottennere l'indipendenza solo nel 1991; il 3 giugno 1992 la neocostituita nazionale estone esord\u00ec pareggiando per 1-1 a Tallinn contro la . L'Estonia, che non si \u00e8 mai qualificata alla fase finale di un campionato europeo n\u00e9 di un campionato mondiale, ha vinto per tre volte la Coppa del Baltico, torneo a cadenza biennale cui partecipa insieme a , e . Il punto pi\u00f9 alto raggiunto dalla nazionale estone risale al 2011, quando la squadra si piazz\u00f2 seconda nel girone di qualificazione al ed ebbe accesso ai play-off, dove fu eliminata dall'.\nL'attuale capitano \u00e8 il difensore Ragnar Klavan, che ha raccolto l'eredit\u00e0 di Raio Piiroja a sua volta succeduto al celebre portiere Mart Poom, attivo fino al 2009 e nominato dalla Federazione come Golden Player come miglior giocatore estone dei precedenti cinquant'anni. Altri elementi di spicco della storia della nazionale sono l'esperto attaccante Andres Oper e il fantasista Konstantin Vassiljev. Il record di presenze con l'Estonia (157) \u00e8 di Martin Reim, mentre il record di reti (38) \u00e8 di Andres Oper.\nNella classifica FIFA, istituita nell'agosto 1993, l'Estonia ha ottenuto quale miglior piazzamento il 47\u00ba posto nel marzo 2012, mentre il peggior piazzamento \u00e8 il 137\u00ba posto dell'ottobre 2008. Occupa il 107\u00ba posto.\nStoria.\nLa Repubblica d'Estonia (1918-1940).\nLa nazionale estone fu formata dopo la fine della guerra d'indipendenza estone (1918-1920) ed esord\u00ec il 17 ottobre 1920 a Helsinki, perdendo per 6-0 contro la . Il 14 dicembre 1921 fu costituita la Federazione calcistica dell'Estonia, che si affili\u00f2 alla FIFA nel 1923. L'11 agosto 1922, perdendo per 10-2 a Helsinki contro la Finlandia, l'Estonia sub\u00ec la sconfitta pi\u00f9 larga della propria storia.\nLa nazionale estone prese poi parte ai Giochi olimpici del 1924, dove gioc\u00f2 una partita, persa contro gli , e inizi\u00f2 a competere nella Coppa del Baltico.\nIl 26 luglio 1928, a Tallinn, batt\u00e9 per 6-0 la , ottenendo la vittoria pi\u00f9 larga della propria storia.\nL'11 giugno 1933 esord\u00ec nelle qualificazioni al campionato del mondo, perdendo per 6-2 a Stoccolma contro la ; fu il primo match di qualificazione alla Coppa del mondo della storia. Nel 1937 partecip\u00f2 nuovamente alle eliminatorie per il Mondiale, in vista di , e vinse la Coppa del Baltico.\nPrima della seconda guerra mondiale, la selezione estone fu allenata da sette diversi allenatori ungheresi, tra cui Antal Mally, alla guida dell'Estonia in due periodi distinti. Gli allenatori stranieri furono quattro (tre ungheresi e un austriaco), mentre il primo commissario tecnico estone fu Albert Vollrat, al timone dal 1932. I calciatori convocati in nazionale in questo periodo militavano per lo pi\u00f9 in club di Tallinn quali il TJK, lo Sport, il Kalev e il Tallinn Estonia. Tra i pi\u00f9 convocati figuravano Evald Tipner (67 presenze), Eugen Einmann (65), Eduard Ellman-Eelma (58) e Karl-Rudolf Silberg-Sillak (52). Tra i goleador si ricordano Ellman-Eelma (21 reti in 65 partite), Richard Kuremaa (18/42), Arnold Pihlak (17/44), Georg Siimenson (14/42) e Friedrich Karm (9/13). I calciatori ricevevano un piccolo compenso per le partite (5 corone estoni nel 1938 e 50 corone per la vittoria della Coppa del Baltico).\nIl 18 luglio 1940 gioc\u00f2 l'ultima partita come nazionale di uno stato indipendente prima dell'occupazione sovietica dell'Estonia: la gara si gioc\u00f2 allo stadio Kadriorg e fu vinta per 2-1 contro la Lettonia.\nGli anni dell'URSS (1940-1991).\nNell'agosto 1940 l'Estonia fu annessa all'Unione Sovietica, cos\u00ec la nazionale non pot\u00e9 giocare fino al 1991, anno dello smembramento dell'URSS. Durante gli anni dell'occupazione nazista (1941-1944) la selezione estone gioc\u00f2 due partite non ufficiali, perdendo per 4-0 a Riga e per 8-1 a Tallinn, ma erano pochi i calciatori reduci dell'anteguerra. Quando le truppe sovietiche invasero nuovamente l'Estonia, alcuni dei migliori giocatori del paese, tra cui Richard Kuremaa, Elmar Tepp, Valter Neeris, si erano spostati altrove o erano fuggiti nei paesi occidentali. Molti ex nazionali, tra cui Arnold Pihlak e Arnold Laasner, fecero parte della squadra estone attiva nel campo rifugiati di Geislingen.\nNella seconda met\u00e0 degli anni '40 il calcio conobbe un crollo di popolarit\u00e0 nella societ\u00e0 estone, anche a causa dell'incapacit\u00e0 di costituire squadre competitive a livello professionistico.Dal 1948 al 1976 si disput\u00f2, tuttavia, la Coppa del Baltico, vinta per cinque volte dalla rappresentativa estone, mentre dal 1969 al 1982 l'Estonia fu l'unica repubblica sovietica socialista a non avere proprie squadre di club nel campionato sovietico di calcio. Nella prima met\u00e0 degli anni '70 la pratica del calcio in Estonia era ormai limitata ai soli cittadini russi.\nAttorno al 1975 il calcio in Estonia rinacque grazie all'azione di Roman Ubakivi, che form\u00f2 delle squadre di calcio di lingua estone, tra cui il L\u00f5vid (estone per \"leoni\"), attiva dal 1980 al 1989 e allenata da Ubakivi e Olev Reim. Molti dei calciatori cos\u00ec formatisi, tra cui Mart Poom e Martin Reim, sarebbero divenuti parte della ricostituita nazionale estone negli anni '90. Nessun calciatore estone riusc\u00ec a entrare nei ranghi della nazionale sovietica, ma due dei \"pupilli\" di Ubakivi, Ott M\u00f5tsnik e Toomas Kr\u00f5m, militarono nella nazionale giovanile sovietica.\nCon la cosiddetta rivoluzione cantata, i paesi baltici innescarono la catena di eventi che avrebbe portato alla loro indipendenza e il calcio gioc\u00f2 un ruolo importante in questo processo di riconquista dell'autonomia nazionale. Il 18 luglio 1990 si tenne una partita amichevole tra l'Estonia e la allo stadio Kadriorg di Tallinn, per commemorare l'ultima partita ufficiale giocata tra le due nazionali rappresentanti paesi indipendenti, tenutasi cinquant'anni prima. Il criterio con il quale furono formate le due squadre fu controverso: 63 giocatori presentarono un pubblico appello (P\u00e4evaleht, 24 aprile 1990) affinch\u00e9 gli organi calcistici dei due paesi selezionassero solo discendenti di cittadini estoni, lasciando fuori i discendenti degli immigrati che si erano trasferiti in Estonia dopo il secondo conflitto mondiale.\nIl ritorno della nazionale estone e gli anni di transizione (1991-1996).\nL'Estonia riguadagn\u00f2 l'indipendenza il 20 agosto 1991. La prima partita (non riconosciuta dalla FIFA) della nazional estone dopo questo evento risale al 15 novembre 1991, nella Coppa del Baltico contro la , mentre la prima partita ufficiale, un'amichevole, fu giocata allo stadio Kadriorg di Tallinn contro la il 3 giugno 1992 e termin\u00f2 con il risultato di 1-1. Questa la squadra estone scesa in campo sotto la guida dell'allenatore Uno Piir: Mart Poom, Urmas Hepner, Igor Prins, Urmas Kaljend, Meelis Lindmaa, Toomas Kallaste, Tarmo Linnum\u00e4e, Indro Olumets, Martin Reim, Sergei Ratnikov, Risto Kallaste, Viktor Alonen, Urmas Kirs, Marko Kristal e Aleksandr Pu\u0161tov. Pu\u0161tov fu l'autore dell'unico gol dei padroni di casa.\nAll'epoca la composizione della compagine estone era influenzata dalle politiche di conferimento della cittadinanza. Il dibattito si divise tra chi sosteneva che si dovessero includere gli atleti che vivevano in Estonia ma non avevano la cittadinanza estone, molti dei quali erano di origine russa, e chi invece riteneva ingiusta questa inclusione. Circa quattro mesi prima della partita contro gli sloveni, l'FC Flora present\u00f2 alla federcalcio estone (EFA) un ultimatum firmato da 25 calciatori, che sostenevano che \"dovrebbero fare parte della nazionale estone solo coloro che hanno acquisito la cittadinanza estone sulla base della continuit\u00e0 legale\". Nel luglio dello stesso anno la FIFA diede il diritto di vestire la maglia della nazionale a 97 giocatori non nati in Estonia, ma che avevano avviato le pratiche di acquisizione della cittadinanza estone. Nell'ottobre 1992 l'EFA deliber\u00f2 che dopo il 1\u00ba aprile 1993 chi non avesse avuto la cittadinanza estone non avrebbe potuto giocare in nazionale.\nLa disputa sulla cittadinanza si accese nuovamente nel febbraio 1993, quando l'Estonia partecip\u00f2 a un torneo amichevole in Finlandia. Per la prima volta, calciatori non in possesso della cittadinanza estone come Andrei Borissov e Sergei Bragin furono ammessi in nazionale. Con una dichiarazione ufficiale diffusa il 23 febbraio, il governo estone sollecit\u00f2 l'Unione sportiva centrale estone a \"considerare di mantenere nazionali estoni costituite solo da cittadini estoni\". L'11 marzo la stampa locale pubblic\u00f2 una lettera aperta i cui firmatari accusavano l'EFA e il c.t. Uno Piir di impiegare quattro \"immigrati\" (Andrei Borissov, Sergei Bragin, Aleksandr Pu\u0161tov, Sergei Hohlov-Simson) durante le partite e di usare il russo come lingua di comunicazione durante gli allenamenti della nazionale. I firmatari facevano inoltre notare che \"la maggior parte delle posizioni occupate dagli estoni nelle nazionali giovanili erano ora occupate da calcistori non in possesso della cittadinanza estone\". Secondo la stampa estone, l'EFA avevsa altres\u00ec ingannato la FIFA, perch\u00e9 la maggior parte dei 97 giocatori che avevano ricevuto il diritto di rappresentare l'Estonia non avevano fatto richiesta di cittadinanza.\nIl 5 dicembre 1991 l'UEFA ammise la nazionale estone alle eliminatorie del , malgrado le difficolt\u00e0 economiche, le pessime condizioni in cui versava lo stadio Kadrioru e l'inesperienza della compagine estone. L'Estonia chiuse all'ultimo posto il girone di qualificazione al Mondiale statunitense vinto dall', con un gol realizzato e 27 subiti, perdendo nove partite su dieci e pareggiando solo una partita contro .\nNelle qualificazioni al l'Estonia, allenata da Roman Ubakivi, fu sempre sconfitta, chiudendo il girone all'ultimo posto, con 3 gol segnati e 31 subiti. I maggiori rovesci si verificarono contro (7-1) e (5-0).\nDal 14 ottobre 1993 al 5 ottobre 1996 l'Estonia non ottenne neanche una vittoria e nel febbraio 1996 era precipitata al 135\u00ba posto della classifica FIFA. L'interesse del pubblico locale per la nazionale era ai minimi storici, tanto che, nell'autunno del 1994, quando l'Estonia ospit\u00f2 l'Italia vicecampione del mondo in carica allo stadio Kadriorg, l'affluenza di pubblico fu di sole 3 000 persone.\nI primi c.t. stranieri e i lenti miglioramenti (1996-2000).\nI risultati migliorarono verso la fine degli anni '90, grazie anche al contributo di c.t. stranieri, il primo dei quali fu l'islandese Teitur \u00de\u00f3r\u00f0arson. La sua prima vittoria fu ottenuta al quinto tentativo, il 5 ottobre 1996, con il successo per 1-0 sulla allo stadio Kadriorg, in una gara valida per le qualificazioni al . A decidere l'incontro fu un gol di Sergei Hohlov-Simson. Qualche giorno dopo, il 9 ottobre, la nazionale estone non si present\u00f2 alla partita contro la ; per motivi non chiari, la partita fu riprogrammata in campo neutro, nel Principato di Monaco, per l'11 febbraio 1997 e si concluse con un pareggio senza reti. In seguito fu chiarita la ragione del rinvio: la nazionale scozzese si era allenata allo stadio Kadriorg la sera prima della partita e aveva trovato la luce dei riflettori inadeguata. Il problema era stato segnalato ai direttori di gara, che avevano accolto la lamentela. Per protesta, la nazionale estone si rifiut\u00f2 di giocare l'incontro.&lt;br&gt;Le qualificazioni al Mondiale del 1998 si chiusero per gli estoni al quinto posto nel girone da sei squadre, con 4 punti ottenuti e un bilancio di 4 gol segnati e 16 subiti.\nLe qualificazioni al videro l'Estonia registrare 3 vittorie e 2 pareggi nel girone, con 15 gol realizzati e 17 subiti. La rivista estone \"Spordit\u00e4ht\" piazz\u00f2 l'incontro Estonia-Scozia (0-0) del 1998 nella top 10 degli eventi sportivi dell'anno. Il 31 marzo 999 l'Estonia sconfisse la Lituania per 2-1 a Vilnius, mantenendo accesa una tenue speranza di qualificazione all'Europeo, poi svanita. Malgrado l'insuccesso, la squadra fu comunque in grado di guadagnare 11 punti nel girone e la partita contro la Scozia dell'8 settembre 1999 allo stadio Kadriorg vide il tutto esaurito, con 5 000 spettatori.\nUn nuovo stadio: il periodo olandese (2000-2007).\nLe dimissioni di Teitur Thordarson alla fine del 1999 aprirono la strada a Tarmo R\u00fc\u00fctli, che per le prime due partite fu rimpiazzato dal traghettatore Aivar Lillevere, nominato c.t. fino all'autunno del 2000. Nelle qualificazioni al a R\u00fc\u00fctli successe l'olandese Arno Pijpers.\nLa federcalcio rese noto un programma di costruzione di un nuovo stadio a Tallinn, la A. Le Coq Arena, che fu inaugurata il 2 giugno 2001, prima della partita di qualificazione al Mondiale del 2002 contro i (poi vittoriosi per 4-2). I 9 300 biglietti disponibili andarono esauriti in sei ore.\nLa campagna di qualificazione degli estoni al Mondiale 2002 li vide vincere per due volte contro e pareggiare per due volte contro , per un totale di 8 punti nella classifica finale, chiusa al quarto posto, con 10 gol realizzati e 26 subiti. Gli estoni sopravanzarono in classifica proprio andorrani e ciprioti. Le qualificazioni al si svolsero sulla stessa falsariga, con due vittorie contro Andorra e due pareggi contro e , per un totale di 4 gol realizzati e 6 subiti in 8 partite del girone.\nLe eliminatorie del furono pi\u00f9 fruttuose per gli estoni, guidati dall'olandese Jelle Goes, che nel 2004 aveva sostituito il connazionale Pijpers. Il bilancio finale fu di 5 vittorie, 2 pareggi e 5 sconfitte, con 17 punti in classifica che valsero il quarto posto nel girone, sopra Lettonia, e . La campagna di qualificazione al fu meno soddisfacente, con la squadra che termin\u00f2 sesta il girone di qualificazione con 7 punti, sopravanzano in graduatoria solo Andorra, l'unica squadra battuta dagli estoni. La gestione di Goes ebbe fine nel giugno 2007.\nIl ritorno di R\u00fc\u00fctli e la ripresa (2008-2012).\nNel novembre 2007 la federazione affid\u00f2 la panchina della nazionale al rientrante Tarmo R\u00fc\u00fctli, che venne dopo i tre tecnici stranieri del periodo 2000-2007. In due amichevoli, la squadra perse dapprima per 3-2 sul campo del , poi per 0-7 in casa contro la e scese al 137\u00ba posto del ranking FIFA, peggiore posizionamento di sempre per l'Estonia. Le qualificazioni al videro gli estoni affrontare, tra le altre, la campione d'Europa in carica e la , semifinalista di Euro 2008. L'Estonia riusc\u00ec a fermare i turchi tra le mura amiche (0-0), ma chiuse il girone al quinto e penultimo posto, con 8 punti ottenuti.\nNel 2009 il calcio estone celebr\u00f2 il proprio centenario e salut\u00f2 due calciatori simbolo della nazionale, il primatista di presenze Martin Reim, che il 6 giugo si conged\u00f2 dalla nazionale nell'amichevole contro la , e il veterano Mart Poom, portiere, che concluse l'esperienza con la rappresentativa estone il 10 giugno contro il . Lo \"Sajandi m\u00e4ng\" (estone per \"la partita del secolo\") fu l'amichevole contro il , affrontato per la prima volta dagli estoni a Tallinn il 12 agosto 2009. La partita si chiuse con la vittoria dei sudamericani per 1-0; l'indomani la federazione prolung\u00f2 il contratto di R\u00fc\u00fctli sino al 2011.\nNella fase eliminatoria del l'Estonia si piazz\u00f2 seconda nel girone vinto dall'Italia, beffando le pi\u00f9 accreditate (battuta per 1-3 a Belgrado) e e guadagnandosi il diritto a disputare lo spareggio per l'ammissione alla fase finale, perso nel novembre 2011 contro l' allenata da Giovanni Trapattoni con il risultato complessivo di 1-5 (0-4 a Tallinn e 1-1 a Dublino). Dopo aver raggiunto il 57\u00ba posto nel ranking FIFA del dicembre 2011, nel marzo 2012 la squadra sal\u00ec al 47\u00ba posto, la posizione pi\u00f9 alta occupata dalla selezione baltica nella graduatoria..\nNelle qualificazioni al i risultati furono deludenti; la nazionale estone riusc\u00ec comunque a fermare sul 2-2 in casa i favoriti , finalisti al , inizialmente rimontando il vantaggio ospite, per poi essere raggiunta nei minuti di recupero per mezzo di un rigore dubbio. A questo pareggio si aggiunsero due vittorie contro Andorra, unica squadra preceduta nella classifica finale.\nIl 5 marzo 2014, giocando contro , l'Estonia \u00e8 divenuta l'unica nazionale ad aver affrontato tutte le rappresentative affiliate alla UEFA esistenti nel momento della sua attivit\u00e0 (53 gli avversari in tutto), tranne il , affiliatosi alla UEFA soltanto nel 2016 e ancora da affrontare.\nColori e simboli.\nIl kit della squadra nazionale estone nelle partite casalinghe \u00e8 tradizionalmente composto da una maglietta blu, pantaloncini neri e calzini bianchi, mentre il kit da trasferta \u00e8 solitamente composto di una maglia bianca, pantaloncini neri e calzini blu. Prima del 1996, sono state utilizzate altre combinazioni di colori. La maglia pu\u00f2 presentare inserti di altri colori a seconda dello sponsor tecnico e della moda del momento. Dal 1997 il fornitore del team \u00e8 stato Nike, mentre tra il 1992 e il 1997 \u00e8 stato fornito da Lotto.\nPartecipazioni ai tornei internazionali.\nDal 1940 al 1991 l'Estonia non aveva una propria nazionale in quanto lo stato estone era inglobato nell'Unione Sovietica. Esisteva, quindi, un'unica nazionale che rappresentava tutta l'Unione Sovietica.\nRosa attuale.\nLista dei giocatori convocati per le partite di qualificazione al campionato mondiale di calcio 2022 contro e del 13 e 16 novembre 2021.\nPresenze e reti aggiornate al 16 novembre 2021.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nRecord individuali.\nDati aggiornati al 16 novembre 2021.\nI calciatori in grassetto sono ancora attivi con la nazionale."}
{"id": "452211", "revid": "110157", "url": "https://it.wikipedia.org/wiki?curid=452211", "title": "Y Gododdin", "text": "Y Gododdin (\"I Gododdin\") \u00e8 un poema, contenuto nel \"Libro di Aneirin\" composto di elegie che celebrano gli uomini del regno britannico di Gododdin e i loro alleati che, attorno al 600, caddero nella battaglia di Catraeth contro gli angli di Deira e Bernicia. Alcuni studiosi pensano che il poema sia stato scritto nella Scozia meridionale subito dopo la battaglia, mentre per altri fu scritto nel IX o X secolo in Galles. Se effettivamente risalisse al IX secolo sarebbe uno dei pi\u00f9 antichi poemi scritti in gallese e uno dei pi\u00f9 vecchi della Scozia. Viene di solito attribuito al bardo Aneirin.\nGododdin era un regno sorto agli inizi del V secolo nella Britannia nord-orientale dopo l'abbandono dei Romani. Dalla capitale \"Din Eidyn\" (odierna Edimburgo) sarebbe stata condotta una spedizione nel territorio dei regni meridionali governati dagli Angli. A \"Catraeth\", tradizionalmente identificata con la citt\u00e0 di Catterick (Yorkshire settentrionale), la spedizione incontr\u00f2 forze nemiche preponderanti e venne sconfitta in una epica battaglia in cui tutti gli uomini di Gododdin rimasero uccisi. Intorno al 638 il re di Northumbria, avrebbe quindi conquistato anche la capitale \"Din Eidyn\", mettendo fine all'indipendenza del Gododdin.\nIl poema \u00e8 tradizionalmente attribuito al poeta del VII secolo Aneirin e fu scritto in cumbrico, un dialetto del gallese antico (da cui deriva il gallese odierno). Il pi\u00f9 antico manoscritto che conservi il testo \u00e8 tuttavia datato solo al XIII secolo (il \"Libro di Aneirin\"). Alcune delle poesie incluse nel manoscritto sono da ritenersi interpolazioni successive ma la maggior parte di esso potrebbe essere originaria del periodo in cui viene ambientata ed essere forse stata inizialmente trasmessa solo oralmente per alcuni secoli, prima di essere trascritta.\nIl poema \u00e8 considerato il pi\u00f9 antico esempio di letteratura gallese, sebbene tratti di vicende e personaggi ambientati piuttosto nella Scozia.\nNarra di come il re di Gododdin, Mynyddog Mwynfawr (non citato tuttavia in altre fonti), avesse raccolto i guerrieri di diversi regni britannici, ospitandoli riccamente per un intero anno nelle sale di \"Din Eidyn\" prima di lanciare un attacco contro i propri nemici, superiori per numero. Le elegie raccolte seguono tuttavia due diverse versioni quanto al numero dei guerrieri di Gododdin: nella prima, ci sarebbero stati 300 guerrieri, solo uno dei quali sarebbe sopravvissuto, mentre nella seconda i partecipanti sarebbero stati 363 e solo tre, tra cui l'autore stesso, sarebbero sopravvissuti.\nAlcuni versi si riferiscono all'intera armata, mentre altri celebrano singoli eroi. Molte strofe si aprono con frasi ricorrenti (per esempio, \"\"Gwyr a aeth gatraeth gan wawr\", ovvero \"gli uomini andarono a Catraeth nell'oscurit\u00e0\"\"). Uno dei poemi contiene inoltre quella che sembra la pi\u00f9 antica citazione del re Art\u00f9, a cui uno dei guerrieri viene paragonato.\nIl manoscritto del \"Libro di Aneirin\" contiene anche altri poemi che non sono in relazione con la battaglia di Catraeth, compresa una poesia per un bambino, di nome \"Dinogad\", che narra come il padre \"vada a caccia e a pesca\"."}
{"id": "452212", "revid": "125970467", "url": "https://it.wikipedia.org/wiki?curid=452212", "title": "Nazionale di calcio della Finlandia", "text": "La nazionale di calcio della Finlandia (fin. \"Suomen jalkapallomaajoukkue\") \u00e8 la rappresentativa calcistica della Finlandia e afferisce alla propria federcalcio, la \"Suomen Palloliitto\".\nLa nazionale finlandese ha ottenuto la sua prima storica qualificazione alla fase finale di una competizione in occasione di Euro 2020, dove \u00e8 uscita al primo turno, mentre non si \u00e8 mai qualificata alla fase finale di una rassegna mondiale. Si \u00e8 qualificata, inoltre, per qualche torneo calcistico olimpico. Per molto tempo \u00e8 stata considerata una delle nazionali pi\u00f9 deboli del panorama calcistico europeo, quando le piccole nazioni non competevano nelle competizioni internazionali maggiori.\nSolo dalla fine degli anni '90, anche e soprattutto grazie alla sentenza Bosman che ha rimosso i limiti di tesseramento dei calciatori tra nazioni dell'Unione europea, i giocatori finlandesi hanno avuto opportunit\u00e0 di affermarsi nei maggiori campionati europei, portando la nazionale a livelli decisamente maggiori. Non stupisce il fatto che quasi tutti i membri della squadra nazionale degli ultimi anni giochino in campionati esteri.\nI giocatori pi\u00f9 rappresentativi sono Jari Litmanen, primatista di presenze (137) con la casacca della nazionale ed ex bandiera dell'Ajax, con trascorsi anche al Liverpool e Barcellona, e Teemu Pukki, primatista di gol segnati (33), attualmente in forza al Norwich. Altri giocatori noti sono il veterano difensore Sami Hyypi\u00e4 (105 presenze in nazionale) e l'attaccante Mikael Forssell. Famoso, sebbene non si sia mai consacrato in nazionale, anche Jussi J\u00e4\u00e4skel\u00e4inen, che conta 530 presenze con la maglia del Bolton.\nOccupa il 58\u00ba posto del ranking FIFA.\nStoria.\nEsordi (1911-1936).\nLa federazione calcistica finlandese fu fondata prima del 1907 e divenne membro FIFA gi\u00e0 nel 1908, malgrado in quel tempo la Finlandia fosse ancora un granducato autonomo dell'Impero Russo e la sua indipendenza fu dichiarata soltanto nel 1917. La squadra finlandese esord\u00ec tuttavia gi\u00e0 il 22 ottobre 1911 contro la vicina , perdendo nettamente per 5-2.\nNella V Olimpiade del 1912 tenutasi nella capitale svedese Stoccolma, la Finlandia raggiunse inaspettatamente il quarto posto, battendo e nei primi turni, perdendo poi con il nelle semifinali. Nella finale per la medaglia di bronzo, i finlandesi persero per ben 9-0 contro i Paesi Bassi. Secondo tradizione, i finlandesi credettero che la \"finalina\" andasse giocata un giorno dopo, esagerando con i festeggiamenti la notte precedente e presentandosi in campo decisamente impreparati. Il giocatore pi\u00f9 rappresentativo era Eino Soinio, di soli 17 anni, scelto come preferito dal quotidiano svedese \"Idrottsbladet\" e inserito in una \"all-star\" del torneo.\nLungo limbo (1936-1970).\nLa Finlandia partecip\u00f2 anche alle Olimpiadi di Berlino del 1936, ma fu sconfitta subito dal .\nPartecip\u00f2 allora alle prime qualificazioni per il campionato del mondo 1938, non riuscendo a raccogliere per\u00f2 alcun punto. Le sorti della selezione non cambiarono molto negli anni successivi, non riuscendo ad avvicinarsi ad una qualificazione importante ed anzi, riuscendo a mantenere un record negativo di mancanza di vittorie fino al 1965.\nDal 1968 la nazionale finlandese prese parte alle qualificazione anche per gli Europei, non riuscendo anche in questo caso a vincere una singola partita fino al 1978.\nAnche ai Giochi olimpici la situazione non fu migliore: ai Giochi della XV Olimpiade tenutisi ad Helsinki, la squadra finnica perse subito la prima partita contro l'. L'unica consolazione fu la triplice vittoria nel Campionato nordico, una manifestazione non ufficiale che si teneva fra nazioni scandinave ed artiche cessata dagli anni '80, nel 1952, 1964 e 1966.\nLenta ascesa (1970-2000).\nI risultati della squadra cominciarono a migliorare a fine anni settanta, continuando lentamente ma costantemente negli anni ottanta. Anche a livello di risultati si notarono differenze: la Finlandia cominci\u00f2 ad essere quantomeno competitiva, mancando la qualificazione al campionato d'Europa 1980 soltanto per un punto e al campionato del mondo 1986 per due punti. La Finlandia fu inoltre invitata a prendere parte alle Olimpiadi di Mosca del 1980 a seguito della notizia che gran parte delle nazioni occidentali avrebbero boicottato i giochi, ma fall\u00ec la sua corsa uscendo al primo turno.\nFu a met\u00e0 degli anni '90 che la Finlandia cominci\u00f2 a schierare calciatori validi che giocavano in campionati europei di primo livello, fra cui la stella dell'Ajax Jari Litmanen. Anche le aspettative della federazione crebbero, tanto che il CT Richard M\u00f8ller Nielsen, vincitore del campionato d'Europa 1992 con la , fu esonerato per non esser riuscito a qualificare la Finlandia per il campionato del mondo 1998 e per Euro 2000.\nLa squadra pot\u00e9 sfruttare varie situazioni a favore durante le qualificazioni del '98, che la portarono a pareggiare in Norvegia e vincere in Svizzera. Nell'ultima partita la Finlandia avrebbe dovuto battere in casa l' per aggiudicarsi un posto ai play-off. Dopo una partita condotta quasi interamente in vantaggio per un gol, la squadra venne raggiunta a causa di un autogol sull'1-1 dagli ungheresi, perdendo la qualificazione. M\u00f8ller Nielsen prov\u00f2 allora a condurre i finlandesi all'europeo successivo, riuscendo a vincere sorprendentemente in Turchia, ma non riuscendo a mantenere i ritmi dei turchi e della .\nAnni duemila.\nAntti Muurinen, che nel 2000 prese il posto di M\u00f8ller Nielsen, probabilmente ebbe a disposizione il gruppo pi\u00f9 talentuoso di giocatori finlandesi di ogni epoca, in cui figuravano il portiere Antti Niemi, il difensore Sami Hyypi\u00e4, e gli attaccanti Teemu Tainio e Mikael Forssell, oltre al solito Litmanen. In quel periodo la squadra ebbe la \"sfortuna\" di avere buona abbondanza solo in porta, con Niemi, Enckelman e Jaaskelainen tutti titolari in Premier League. Un sorteggio sfortunato inser\u00ec, per\u00f2, la Finlandia in gruppo per il campionato del mondo 2002 con le ben pi\u00f9 forti Germania ed che, nonostante i buoni risultati dei finlandesi tra cui due pareggi coi tedeschi e uno casalingo con gli inglesi, oltre ad una vittoria per 5-1 contro la , si dimostrarono ostacoli troppo duri. Buone speranze erano riposte anche per le qualificazioni ad Euro 2004 dopo la promettente prestazione per i mondiali e, soprattutto, dopo ottime vittorie in amichevole contro , e addirittura . Invece la Finlandia cominci\u00f2 il girone qualificatorio perdendo con e e per due volte di seguito con l'. Non bast\u00f2 una vittoria casalinga per 3-0 sulla per nutrire i sogni di qualificazione.\nAlle qualificazioni per il campionato del mondo 2006 la Finlandia non riusc\u00ec a ottenere neanche punto in sei partite contro le principali avversarie del girone, ovvero , e . Muurinen fu quindi esonerato nel giugno del 2005 e sostituito da Jyrki Heliskoski, ma il cambio non frutt\u00f2 miglioramenti.\nNell'agosto 2005 fu quindi annunciato l'arrivo dell'inglese Roy Hodgson dal gennaio dell'anno successivo. Dopo un periodo transitorio, la squadra inizi\u00f2 le qualificazioni ad Euro 2008 sotto la guida del CT inglese. La squadra si batt\u00e9 aspramente contro il per potersi qualificare, ma il pareggio per 0-0 nell'ultima gara del girone ad Oporto contro i lusitani, quando ai finlandesi sarebbe servita una vittoria, spense definitivamente le speranze di qualificazione. Pur non essendosi qualificata, la selezione finlandese, forte dei 24 punti che valsero il secondo posto in classifica, era tornata a competere come una delle protagoniste del girone dopo ben dieci anni. La compagine di Hodgson guadagn\u00f2 il 33\u00ba posto nella classifica mondiale della FIFA, miglior piazzamento di sempre nella graduatoria. A causa della mancata qualificazione Hodgson decise, per\u00f2, di lasciare la guida tecnica della nazionale.\nSotto la guida di Stuart Baxter, la Finlandia manc\u00f2 anche l'accesso al , con un bilancio di 5 vittorie, 3 pareggi e 2 sconfitte nelle qualificazioni. Nel girone fu l'unica squadra a non uscire sconfitta nelle sfide contro la , poi classificatasi terza al mondiale, con i finlandesi che anzi conducevano le due partite contro i tedeschi prima di essere raggiunti sul pari nei minuti finali. Ancora peggio and\u00f2 la campagna di qualificazione al , conclusa con sole tre vittorie, di cui due contro il modesto .\nLe eliminatorie del videro la Finlandia impegnata nel girone della campione del mondo e d'Europa in carica, fermata sul pari (1-1) dagli scandinavi, che chiusero il girone al terzo posto, alle spalle di Spagna e .\nIl 12 agosto 2015 Hans Backe fu nominato nuovo commissario tecnico. Nel proprio girone eliminatorio del la squadra scandinava si piazz\u00f2 quarta. Nonostante ci\u00f2 la federazione rinnov\u00f2 la fiducia a Backe anche per le qualificazioni al , ma al pareggio casalingo con il seguirono tre sconfitte consecutive nel girone.\nIl 12 dicembre 2016 il ruolo di CT pass\u00f2 dunque a Markku Kanerva, che sostitu\u00ec l'esonerato Backe, ma non miglior\u00f2 il rendimento dei suoi: la Finlandia concluse le qualificazioni al mondiale di Russia 2018 al quinto posto nel proprio girone, con due sole vittorie, di cui una contro l' poi capolista del raggruppamento.\nInserita nel gruppo 2 della Lega C della neonata UEFA Nations League insieme a Grecia, Ungheria ed Estonia, la squadra finlandese cominci\u00f2 molto bene, con quattro vittorie nelle prime quattro giornate contro , (due volte) e , le prime tre per 1-0 e con gol di Teemu Pukki e la terza, contro i greci, per 2-0. Malgrado la sconfitta patita in Grecia in novembre (1-0), la squadra ottenne la promozione aritmetica in Lega B, prima di perdere l'ultimo match in casa dell'Ungheria (2-0).\nIl 15 novembre 2019 la nazionale finlandese, grazie alla vittoria per 3-0 nei confronti del , ha conseguito una storica qualificazione al , assicurandosi il secondo posto nel girone vinto dall'. Posticipato di un anno nel 2021, l'Europeo parte inaspettatamente bene per i finlandesi, che vincono 1-0 la favorita , ma perdono poi 1-0 contro la e 2-0 contro il ; finiscono cos\u00ec al terzo posto del girone, ma vengono eliminati insieme ai russi, ultimi, e agli slovacchi, terzi del girone E, in quanto la differenza reti di finlandesi e slovacchi non basta per superare l' con la quale hanno tre punti a pari merito e qualificarsi cos\u00ec agli ottavi come migliori terze classificate.\nRosa attuale.\nLista dei giocatori convocati per le partite di qualificazione al campionato mondiale di calcio 2022 contro e del 13 e 16 novembre 2021.\nPresenze e reti aggiornate al 16 novembre 2021.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nRecord individuali.\nDati aggiornati al 16 novembre 2021. \nI calciatori in grassetto sono ancora attivi con la maglia della nazionale.\nTutte le rose.\nGiochi olimpici.\nNOTA: per le informazioni sulle rose successive al 1948 visionare la pagina della Nazionale olimpica.\nStadio.\nLa nazionale finlandese gioca tradizionalmente nello Stadio Olimpico di Helsinki, il pi\u00f9 grande stadio della nazione e impianto nazionale che ospita tutti i maggiori eventi sportivi e musicali che si tengono in Finlandia. Costruito tra il 1934 ed il 1938, \u00e8 stato completamente ristrutturato nel 1994 e rimodernato nel 2005. \u00c8 stato lo stadio delle Olimpiadi del 1952 e di vari campionati internazionali di atletica leggera. Pu\u00f2 ospitare circa 40.000 spettatori per le partite di calcio. Elemento caratteristico \u00e8 un'imponente torre visitabile da turisti e spettatori che offre panoramiche suggestive sullo stadio e sull'intera citt\u00e0.\nPrima della costruzione dell'Olimpico di Helsinki veniva usato il Pallokentt\u00e4, sempre situato nella capitale finlandese, abbandonato poi definitivamente. Le partite minori vengono disputate nel pi\u00f9 piccolo Ratina Stadion di Tampere mentre, in presenza di altri eventi nell'impianto nazionale o per comodit\u00e0 organizzative, \u00e8 stato utilizzato anche il Finnair Stadium di Helsinki, impianto moderno dotato di terreno artificiale.\nColori e simboli.\nLa Finlandia gioca da sempre in tenuta bianco-azzurra, colori che richiamano in maniera netta la bandiera nazionale. La maglia casalinga \u00e8 storicamente bianca, negli ultimi tempi sempre accompagnata da bordini o motivi azzurri, mentre i pantaloncini sono tradizionalmente azzurri ma all'occorrenza anche bianchi; i calzettoni sono bianchi. In trasferta la nazionale gioca coi colori alternati, ovvero con maglia blu con inserti bianchi, pantaloncini bianchi e calzettoni blu, anche se non \u00e8 raro vederla in tinta unita blu.\nSul petto i giocatori finlandesi portano lo stemma della federazione calcistica finlandese, composto da un pallone bianco-azzurro contenuto in un triangolo e contornato da foglie d'alloro dorate.\nOrmai sentito come simbolo \u00e8 anche \"Bubi\", autentico portafortuna della squadra. Da poco tempo la nazionale viene chiamata infatti \"Huuhkajat\" (\"i gufi\") a causa di un esemplare di gufo, chiamato appunto \"Bubi\" dalla popolazione, che vive nei pressi dello stadio Olimpico ed \u00e8 solito fare apparizioni in campo mentre gioca la squadra. L'animale ha fatto la sua prima apparizione in una partita del 2007 tra Finlandia e Belgio, finita poi con un'inaspettata vittoria finlandese per 2-0. Bubi \u00e8 stato scherzosamente nominato \"Residente dell'Anno\" di Helsinki e, curiosamente, ha visitato anche la sua cerimonia di premiazione proprio all'interno dello stadio."}
{"id": "452214", "revid": "15756", "url": "https://it.wikipedia.org/wiki?curid=452214", "title": "Nazionale di calcio del Galles", "text": "La nazionale di calcio del Galles (gall. \"T\u00eem p\u00eal-droed cenedlaethol Cymru\", ingl. \"Wales national football team\") \u00e8 la selezione calcistica rappresentativa del Galles, posta sotto l'egida della Football Association of Wales (FAW).\nIl Galles vanta una partecipazione ai Mondiali (1958) e due agli Europei (2016 e 2020): nel Mondiale del 1958 la Nazionale gallese, trascinata dall'attaccante della Juventus John Charles, giunse fino ai quarti di finale, dove venne eliminata dal di Pel\u00e9, poi campione, mentre nell'Europeo del 2016 \u00e8 arrivata in semifinale, arrendendosi soltanto al , poi vincitore del torneo. La squadra vanta nel suo palmar\u00e8s anche 12 vittorie nel Torneo Interbritannico, la pi\u00f9 antica competizione tra squadre nazionali.\nIl Galles \u00e8 capitanato da Gareth Bale, mentre il commissario tecnico \u00e8 Robert Page. Il primatista di presenze nella selezione \u00e8 Chris Gunter (106), mentre il capocannoniere \u00e8 lo stesso Gareth Bale (33). Occupa il 19\u00ba posto nel Ranking FIFA.\nStoria.\nInizi.\nIl Galles gioc\u00f2 il suo primo incontro ufficiale il 25 marzo 1875 a Glasgow contro la , diventando cos\u00ec la terza nazionale di calcio pi\u00f9 \"vecchia\" nella storia. Gli scozzesi vinsero per 4-0 questo incontro, ma fu comunque organizzata una rivincita per l'anno successivo: il 5 maggio 1877, presso il The Racecourse Ground di Wrexham, si gioc\u00f2 il primo incontro calcistico della storia su suolo gallese, che si concluse con la vittoria per 2-0 sempre degli ospiti. Due anni pi\u00f9 tardi fu organizzato anche il primo match contro l': la partita fu disputata al Kennington Oval di Londra e vide la vittoria per 2-1 degli inglesi; nel 1882 il Galles sfid\u00f2 anche l', vincendo per 7-1 nello stadio di casa di Wrexham.\nIl 6 dicembre 1882 le federazioni calcistiche delle quattro Home Nations (Inghilterra, Irlanda, Scozia e Galles) si riunirono presso Manchester per definire delle regole del gioco valide per tutto il mondo e fondando cos\u00ec l'International Football Association Board (IFAB), ancora oggi in funzione seppur con una composizione in parte alterata. Successivamente, nel corso della stagione 1883-1884, queste quattro federazioni fondarono anche il Torneo Interbritannico (in inglese \"British Home Championship\"), che si svolse fino al 1984 e che i gallesi vinsero nella loro storia per 12 volte..\nLa Federazione calcistica del Galles (FAW) ader\u00ec inizialmente alla FIFA nel 1906, ma, poich\u00e9 le relazioni tra il massimo organo governativo del calcio e le associazioni calcistiche britanniche non erano delle migliori e s'incrinarono presto, nel 1928 i gallesi ne uscirono per una disputa sul pagamento dei giocatori dilettanti. Come conseguenza, ai \"Dragoni\" fu impedito di partecipare alle prime tre edizioni del mondiale.\nNel 1932 il Galles gioc\u00f2 la sua prima partita contro una nazionale non britannica: quella dell'; un anno dopo venne l'ora anche del primo incontro lontano dalle isole britanniche: a Parigi giocarono contro la pareggiando per 1-1.\nDopo la Seconda guerra mondiale, insieme alle altre Home Nations, anche i Gallesi rientrarono nella FIFA e presero parte alle qualificazioni ai Mondiali del 1950. I \"Dragoni\" finirono per\u00f2 ultimi nel loro raggruppamento e mancarono la qualificazione alla fase finale in Brasile. Gli anni 1950, tuttavia, furono l'epoca d'oro del calcio gallese: nella nazionale scesero in campo giocatori del calibro di Ivor Allchurch, Cliff Jones, Alf Sherwood, Jack Kelsey, Trevor Ford, Ron Burgess, Terry Medwin e, soprattutto, John Charles.\nGli anni d'oro: il Mondiale 1958.\nIl Galles partecip\u00f2 per la sua prima, e finora unica, volta a un campionato mondiale di calcio nel 1958, quando la competizione iridata era ospitata dalla Svezia. Il cammino per la qualificazione fu comunque alquanto complesso e inusuale: i \"Dragoni\" avevano infatti concluso il loro girone preliminare al secondo posto, dietro alla e non avevano dunque ottenuto il pass per la fase finale. Intervennero per\u00f2 a quel punto le difficolt\u00e0 politiche nel Medio Oriente: l' e il si rifiutarono di giocare la loro partita di qualificazione contro l' per la Crisi di Suez, nonostante la FIFA si fosse impegnata a promettere che tali incontri si sarebbero giocati in campo neutro. La FIFA fu costretta a dare le due partite vinte a tavolino per gli israeliani, ma imped\u00ec loro di ottenere subito il pass per il mondiale, senza aver mai giocato nemmeno un incontro di qualificazione, optando per organizzare uno spareggio alquanto insolito proprio contro il Galles.\nI \"Dragoni\" vinsero facile sia all'andata che al ritorno: 2-0 al Ramat Gan Stadium e sempre 2-0 al Ninian Park di Cardiff ottenendo cos\u00ec la loro prima qualificazione al Campionato mondiale di Calcio. In Svezia il Galles fu inserito nel gruppo C con i padroni di casa, l' e il : i gallesi figurarono molto bene, riuscendo a passare il turno grazie al secondo posto conquistato nel raggruppamento, pur arrendendosi poi ai quarti di finale contro il , futuro campione del torneo. In quest'ultima gara comunque i \"Dragoni\", gi\u00e0 sfavoriti ad armi pari, dovettero sostenere anche l'assenza del loro pi\u00f9 forte giocatore: John Charles e subirono un'onorevole sconfitta per 1-0, unica rete siglata da un diciassettenne Pel\u00e9, alla sua prima marcatura con la casacca verdeoro.\nIl memorabile cammino del Galles al mondiale del 1958 fu di ispirazione per il libro \"When Pele Broke Our Hearts: Wales and the 1958 World Cup\" scritto da Mario Risoli ed edito da St David's Press, opera dalla quale fu anche tratto un documentario che ricevette una nomination ai Bafta Cymru Awards.\nAnni 1970 e 1980: tra gioie e delusioni.\nDalla fondazione del Campionato europeo di calcio nel 1960 fino alla partecipazione all'edizione del 2016, il Galles non aveva mai disputato il Campionato europeo di calcio. Nonostante ci\u00f2 anche nel 1976 la squadra, allenata da Mike Smith, riusc\u00ec a qualificarsi, vincendo il proprio gruppo di qualificazione, formato dall', dall' e dal ; prima del 1980, tuttavia, partecipavano alla fase finale del torneo solamente quattro nazionali, per cui i \"Dragoni\" dovettero affrontare in uno spareggio con gara di andata e ritorno, la . Il match d'andata, disputatosi in Zagabria, vide la vittoria per 2-0 dei padroni di casa. Per aggiudicarsi lo spareggio i gallesi sarebbero stati costretti a vincere con tre goal di scarto nel ritorno, ma al Ninian Park si fermarono sull'1-1, vedendo cos\u00ec sfumare l'obiettivo sogno della partecipazione agli Europei.\nL'anno successivo il Galles riusc\u00ec nell'impresa, per la prima volta dopo quarantadue anni, a sconfiggere l' su suolo inglese, collezionando per altro la sua prima vittoria a Wembley, grazie a una rete su rigore di Leighton James. Tre anni dopo i gallesi bissarono il successo, questa volta sul campo casalingo di Wrexham, sconfiggendo gli inglesi per 4-1, grazie alle marcature di Mickey Thomas, Ian Walsh, Leighton James e a un autogol di Phil Thompson; questa vittoria imped\u00ec peraltro agli inglesi di vincere il Torneo Interbritannico di quell'anno, consegnandolo all'.\nDurante le qualificazioni a Spagna 1982 il Galles, allenato da Mike England, sfior\u00f2 il passaggio del turno, venendo eliminato soltanto per differenza reti dopo aver perso l'ultimo incontro per 3-0 contro l', nonostante il motivo dell'eliminazione sia da attribuire pi\u00f9 che a questa sconfitta al clamoroso pareggio casalingo per 2-2 nella penultima gara del girone contro la modesta .\nSimile se non uguale fu il destino dei \"Dragoni\" alle qualificazioni per il mondiale successivo: trainati dai goal di Mark Hughes prima schiantarono la con un risultato di 3-0 e poi sconfissero la ad Hampden Park per 1-0, ma nuovamente i sogni gallesi furono fermati dall' che li sconfisse per 1-0 a Reykjav\u00edk, sancendone nuovamente l'eliminazione.\nGli anni 1990 e la crisi.\nSotto la guida di Terry Yorath il Galles raggiunse quello che allora era il suo massimo piazzamento nel ranking FIFA, ovvero la ventisettesima posizione; il record \u00e8 stato poi battuto con il 21\u00b0 ottenuto nel maggio 2015, e il 17\u00b0 nel luglio 2016). I \"Dragoni\" sfiorarono nuovamente l'accesso alla fase finale dei mondiali: nell'ultima giornata delle qualificazioni a USA '94 i gallesi, obbligati a vincere contro la , persero per 2-1, con Paul Bodin che, sul risultato di parit\u00e0, sbagli\u00f2 anche un calcio di rigore.\nIn seguito a questa mancata qualificazione la FAW decise di non rinnovare il contratto a Yorath, optando per ingaggiare part-time John Toshack, gi\u00e0 allenatore del Real Sociedad. Toshack per\u00f2 rassegn\u00f2 le proprie dimissioni dopo un solo match (sconfitta per 3-1 contro la ) portando come motivazione di ci\u00f2 l'insorgere di alcuni problemi con la Federazione. Mike Smith prese per la seconda volta la guida dei \"Dragoni\" con l'obbiettivo di raggiungere la qualificazione a Euro '96, ma i gallesi giocarono un girone preliminare molto deludente, finendo sconfitti da e . Smith fu quindi esonerato e al suo posto subentr\u00f2 Bobby Gould.\nSotto la sua guida il Galles dovette affrontare un periodo di grandissima difficolt\u00e0: i tre principali giocatori della squadra (Nathan Blake, Robbie Savage e Mark Hughes), entrati in collisione con l'allenatore, lasciarono la nazionale; mentre i risultati furono pi\u00f9 che deludenti: arrivarono infatti sotto tale gestione la sconfitta in amichevole per 2-1 contro la squadra di club (non certo blasonata) del Leyton Orient e l'umiliazione, 7-1, nel match contro i . Nel 1999, in seguito a una sconfitta per 4-0 contro l', Gould consegn\u00f2 le proprie dimissioni e la FAW scelse di assegnare la guida della squadra, almeno per il match contro la che si sarebbe tenuto quattro giorni dopo, alle due ex-stelle della nazionale Mark Hughes e Neville Southall.\nAnni 2000: da Hughes al Toshack-bis.\nHughes fu confermato poi come ct della nazionale, andando vicino a portarla alla qualificazione a Euro 2004: il Galles fu infatti eliminato nello spareggio contro la . Questa sfida non fu comunque priva di controversie, in quanto al centrocampista russo Yegor Titov, in seguito a un controllo antidoping dopo la gara d'andata (0-0 a Mosca), fu trovata in corpo una sostanza vietata. Nonostante questo fatto, la UEFA decise di non procedere con controlli pi\u00f9 specifici su tutta la squadra, limitandosi solamente a squalificare Titov. Nella gara di ritorno, a Cardiff, gli ospiti vinsero per 1-0, spegnendo i sogni di partecipazione all'europeo al Galles.\nDopo una brutta partenza nel torneo di qualificazione ai mondiali del 2006, Hughes decise di dimettersi per andare ad allenare i in Premier League, e quindi la FAW scelse di riaffidare la squadra a John Toshack. Nelle qualificazioni a Euro 2008 il Galles, inserito nel Gruppo D con , . , , e , fin\u00ec al quinto posto nel proprio raggruppamento, mescolando buoni risultati (un pari in Germania o un roboante 5-2 alla Slovacchia) con cocenti delusioni, tra cui le sconfitte contro Cipro e Slovacchia, quest'ultima addirittura per 5-1. Nonostante la qualificazione mancata di molto, arriv\u00f2 anche qualche segnale positivo per il movimento calcistico gallese, come per esempio l'inserimento in squadra di molti giovani promettenti prelevati dall'Under-21 come Gareth Bale e Aaron Ramsey.\nNelle qualificazioni al mondiale sudafricano del 2010 il Galles part\u00ec bene, mettendo in fila due buone vittorie contro e . Successivamente per\u00f2 i \"Dragoni\" persero 2-1 a Mosca contro la e 1-0 a M\u00f6nchengladbach contro la (in quest'ultima partita comunque la prestazione dei gallesi fu notevole, in quanto riuscirono a resistere per oltre settanta minuti contro i ben pi\u00f9 forti tedeschi) e le speranze di qualificazioni si affievolirono notevolmente, per poi essere totalmente annientate dopo due sconfitte in casa, entrambe per 2-0, contro e Germania.\nToshack rassegn\u00f2 le proprie dimissioni da allenatore del Galles il 9 settembre 2010 mentre la squadra era impegnata nelle qualificazioni a Euro 2012, in seguito alla sconfitta in trasferta contro il per 1-0 nella gara inaugurale del girone preliminare. Al suo posto la Federazione scelse l'allenatore dell'Under-21 Brian Flynn, Flynn dur\u00f2 per\u00f2 soltanto due partite sulla panchina gallese e venne esonerato nel dicembre di quello stesso anno dopo le sconfitte con e .\nAnni 2010: da Speed a Coleman.\nIl 14 dicembre 2010 fu nominato CT dei \"Dragoni\" Gary Speed, gi\u00e0 giocatore per il Galles, il quale esord\u00ec l'8 febbraio 2011 per il match inaugurale della prima Nations Cup, perdendo per 3-0 contro l' di Trapattoni. Il 26 maggio di quello stesso anno Speed esord\u00ec col Galles nelle qualificazioni agli Europei 2012, e nomin\u00f2 capitano Aaron Ramsey, che a ventidue anni divenne il pi\u00f9 giovane capitano della storia della nazionale gallese. Nell'agosto del 2011, in seguito alla sconfitta per 2-0 contro l', i \"Dragoni\" finirono al 117\u00ba posto del ranking FIFA, il loro peggior risultato nella storia. Nei mesi successivi il Galles mise in fila un discreto numero di successi (2-1 al , 2-0 alla e 1-0 alla ) e risal\u00ec entro ottobre di quello stesso anno al 49\u00ba posto, ricevendo il premio non ufficiale di \"big mover\" nel ranking (riconoscimento ufficioso destinato alla nazionale che compie il maggior numero di passi in avanti nel ranking FIFA nel tempo posto tra un aggiornamento e l'altro dello stesso).\nL'ultimo incontro di Speed sulla panchina dei gallesi fu un'amichevole contro la , il 12 novembre 2011, vinto per 4-1. L'uomo fu poi trovato morto nel proprio appartamento il 27 di quel mese: secondo la polizia si era suicidato impiccandosi. La FAW scelse di affidare la squadra a Chris Coleman, che entr\u00f2 in attivit\u00e0 come CT il 19 gennaio 2012. Il cammino di qualificazione al mondiale del 2014 fu molto difficile: i \"Dragoni\" persero all'esordio 2-0 contro il , mentre nella partita successiva subirono un'umiliante sconfitta per 6-1 contro la . Coleman decise di cambiare capitano, affidando la fascia ad Ashley Williams, ma la squadra non riusc\u00ec a recuperare nel girone di qualificazione, ma una sconfitta per 2-1 contro la precluse ogni speranza di qualificazione.\nNell'aprile del 2013 la federazione decise di aprire Dragon Park, un centro per lo sviluppo delle giovanili gallesi, oltre che del calcio femminile, presso Newport.\nIl Galles, inserito nel gruppo B delle qualificazioni ad Euro 2016, part\u00ec nel modo migliore: nel maggio 2015 la squadra raggiunse anche la propria miglior posizione di sempre nella classifica mondiale della FIFA, il 21\u00ba posto, e nelle prime cinque partite mise a referto tre vittorie e due pareggi. Il 9 luglio 2015, in virt\u00f9 degli ottimi risultati (come la vittoria per 1-0 sul , all'epoca secondo nel ranking FIFA), il Galles entr\u00f2 per la prima volta tra le migliori dieci di tale classifica, con uno storico 10\u00ba posto. Dopo l'aggiornamento del 6 agosto 2015 la squadra ottenne posizioni ancora migliori, accreditandosi come una delle migliori squadre del mondo.\nIl 10 ottobre 2015, nonostante la sconfitta per 2-0 con la , si qualific\u00f2 con un turno d'anticipo per Euro 2016, e per la prima volta partecip\u00f2 alla fase finale di un campionato europeo. L'11 giugno 2016 la compagine allenata da Coleman vinse all'esordio nella fase finale del torneo contro la (2-0), il 16 giugno perse contro l' (1-2) e il 20 giugno batt\u00e9 la , chiudendo il proprio raggruppamento al primo posto. Il 25 giugno elimin\u00f2 l' negli ottavi di finale (1-0) e il 1\u00ba luglio il favorito nei quarti di finale (3-1). La squadra concluse il suo memorabile cammino in semifinale, dove fu sconfitta 2-0 dal .\nNel settembre 2016 il Galles apr\u00ec la sua campagna di qualificazione al con grandi aspettative e consegu\u00ec una larga vittoria in casa (4-0) contro la . Seguirono per\u00f2 cinque pareggi consecutivi che rallentarono la marcia verso la qualificazione. Dopo tre vittorie consecutive, la sconfitta interna subita contro l' sanc\u00ec il terzo posto finale nel girone e dunque l'eliminazione del Galles.\nStrutture calcistiche.\nLa nazionale di calcio del Galles dal 2000 al 2010 ha giocato la maggior parte delle proprie partite casalinghe nel Millennium Stadium di Cardiff, impianto che condivideva con la nazionale di rugby ed edificato nel 1999 per ospitare la Coppa del Mondo di rugby 1999. Prima di quell'anno i \"Dragoni\" giocarono prima le loro partite in diversi stadi, principalmente quelli di Cardiff, Swansea e Wrexham e successivamente nel Cardiff Arms Park.\nIl primo match del Galles nel Millennium Stadium fu contro la il 29 marzo 2000. I finlandesi vinsero l'incontro per 2-1: il primo goal in assoluto segnato nello stadio fu di Jari Litmanen, mentre il primo di un gallese fu firmato da Ryan Giggs.\nQuando nel 2009 fu inaugurato il Cardiff City Stadium, la FAW decise di organizzare alcune amichevoli in questo nuovo impianto, alternando invece i match ufficiali tra i Millennium Stadium, il Liberty Stadium di Swansea e il Racecourse Ground di Wrexham. Il Millennium Stadium fu per\u00f2 sempre meno usato in quanto era molto raro che, dato anche gli scarsi risultati della squadra in quel periodo, venisse riempito per pi\u00f9 del 50% della sua capienza. Durante le qualificazioni a Euro 2012 i \"Dragoni\" giocarono o a Swansea o al Cardiff City Stadium, fuorch\u00e9 il derby contro l' unico incontro giocato al Millennium. Tale alternanza rimase anche per le qualificazioni a Brasile 2014, mentre dall'inizio del torneo di qualificazione a Euro 2016, dopo l'ampliamento a 33.000 posti di quest'impianto, il Galles si \u00e8 trasferito definitivamente al Cardiff City Stadium.\nColori e simboli.\nLo stemma.\nIl primo stemma usato sulle casacche dei \"Dragoni\" per i primissimi match ufficiali era l'emblema del Principe del Galles, rappresentante tre penne di struzzo in una corona e ora, in maniera stilizzata, utilizzato dalla nazionale di rugby. Successivamente la federazione utilizz\u00f2 diversi emblemi, che introdussero la figura del dragone.\nL'attuale stemma della Federazione calcistica del Galles deriva da un precedente scudo disegnato nel 1951 da H. Ellis Tomilson per festeggiare i 75 anni di esistenza della stessa FAW. Esso presentava il dragone rosso che campeggia anche al centro della bandiera nazionale posto al centro di uno scudo bordato di verde, nel bordo erano posti undici porri (pianta simbolo nazionale del Galles) colorati di giallo che rappresentano gli undici giocatori in campo. In basso si trovava la scritta in lingua gallese \"Gorau Chwarae Cyd Chwarae\" (in inglese \"Best play is team play\"), ovvero \"il miglior gioco \u00e8 quello di squadra\".\nNel 2011 questo logo \u00e8 stato rinnovato: lo scudo presenta forme meno squadrate e pi\u00f9 curvilinee, i porri sono semplificati fino a sembrare narcisi e il motto in basso \u00e8 stato inscritto su un nastro rosso e verde. Inoltre la testa del dragone viene girata verso destra, ossia in avanti, a indicare come la Federazione e la nazionale puntino a progredire nei risultati sportivi.\nUn ulteriore rebranding avviene nel 2019, con la netta semplificazione dell'emblema, dal quale spariscono i porri e le componenti testuali: rimane un semplice scudetto bianco bordato di verde, contenente il disegno del dragone, sempre col capo rivolto a destra, ma in una differente resa grafica.\nLe divise.\nNon esistono testimonianze inerenti all'aspetto della divisa del Galles il giorno dell'esordio assoluto, nel match del 25 marzo 1875 contro la ; la prima divisa dei \"Dragoni\" di cui si hanno notizie fu quella indossata nel 1877 (bianca, con il classico stemma del Principe del Galles cucito sul petto, e pantaloncini blu). Questo stesso completo \u00e8 attestato anche per quanto riguarda il match contro l' del 1881. Due anni pi\u00f9 tardi invece i Gallesi mutarono la loro divisa, scegliendo per una maglia completamente magenta accoppiata a dei pantaloncini bianchi. Dal 1895 al 1900 invece si assistette a un nuovo cambio: casacca partita bianco-verde (colori che rimandano allo sfondo della bandiera nazionale) e pantaloncini neri.\nNel 1901 subentr\u00f2 il classico completo rosso (colore derivante dal dragone simbolo sia della nazione che della FAW), eventualmente bordato con particolari bianchi, con pantaloncini bianchi, che segner\u00e0 la storia della nazionale.\nDal 1946 le divise dei \"Dragoni\" furono prodotte dalla Umbro e nel 1949 abbiamo attestazione della presenza, per la prima volta di un completo di riserva, utilizzato in un'amichevole in trasferta contro il in quanto i padroni di casa scendevano in campo anche loro con una divisa rossa, tale completo era composto da casacca gialla bordata in verde e pantaloncini neri, con i calzettoni a righe giallo-verdi. Il Galles si present\u00f2 ai mondiali del 1958, unici giocati nella sua storia, con una divisa rossa bordata in bianco come prima maglia, e una gialla con rifiniture verdi come seconda.\nNel 1972, in occasione di un match contro l' il Galles permise, per un'iniziativa di carattere pubblicitario, all'azienda inglese Bukta di disegnare la divisa per l'incontro: che si present\u00f2 molto simile a quella classica, con la sola particolarit\u00e0 di aver escluso completamente il bianco nelle bordature della casacca, colorate di giallo. La stessa Bukta disegn\u00f2 le divise dei \"Dragoni\" per un anno nel 1975, mentre dal '76 l'azienda di riferimento fu la Admiral. I completi delle stagioni dal 1976 al 1979 presentavano delle bande orizzontali, leggermente curvate verso l'interno, giallo-verdi sulla prima divisa e rosso-verdi su quella di riserva.\nDal 1980, per sette anni, le divise gallesi furono disegnate dalla Adidas, in quanto la FAW dovette terminare il proprio contratto con la precedente azienda che era entrata in crisi finanziaria. Il design dei completi, tuttavia, rimase simile a quello delle stagioni precedenti. Per vedere grandi cambiamenti \u00e8 necessario attendere il ritorno della Umbro, avvenuto nel 1990 dopo una breve parentesi di contratto con la Hummel: gi\u00e0 dalla stagione 1990 furono inseriti dei particolari stilistici alla prima divisa, nel tentativo di renderla utilizzabile anche come vestito casual per i tifosi fuori dallo stadio e non solamente per i giocatori. Nel 1996 subentr\u00f2 l'azienda italiana Lotto che apport\u00f2 importanti modifiche inserendo nel completo del 2006 un dragone in trasparenza al centro della maglia.\nDal 2000 al 2008 le divise gallesi sono state disegnate dalla Kappa, che non ha apportato grandi cambiamenti ai primi due completi, ma ha introdotto una terza divisa: giallo-blu nel 2000-2001, gialla nel 2001-2002, azzurra dal 2003 al 2005, nera con una banda bianco-rossa nel 2005-2006 e infine bianca con finiture e maniche rosso-verdi nel 2007. Dal 2008 al 2010 la sponsorizzazione tecnica \u00e8 stata affidata all'azienda statunitense Champion Sportswear, che ha reintrodotto il dragone in trasparenza sulla prima e sulla seconda divisa.\nDopo una breve parentesi segnata da un nuovo contratto con la Umbro (tra il 2010 e il 2013), la sponsorizzazione tecnica \u00e8 passata nelle mani dell'Adidas.\nRosa attuale.\nLista dei giocatori convocati per le partite di qualificazione al campionato mondiale di calcio 2022 contro ed del 13 e 16 novembre 2021.\nDati aggiornati al 16 novembre 2021.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nRecord individuali.\n\"Statistiche aggiornate al 16 novembre 2021.\"\nI calciatori in grassetto sono ancora in attivit\u00e0 in nazionale.\nConfronti con le altre nazionali.\nSono prese in considerazione le nazionali contro cui il Galles ha disputato nella sua storia almeno dieci incontri. Le partite terminate ai calci di rigore sono contate come pareggio."}
{"id": "452217", "revid": "1318658", "url": "https://it.wikipedia.org/wiki?curid=452217", "title": "Ernest Chausson", "text": " \nAllievo di Jules Massenet e di C\u00e9sar Franck contribu\u00ec a far conoscere i musicisti francesi suoi contemporanei in qualit\u00e0 di segretario della \"Soci\u00e9t\u00e9 Nationale de Musique\". Viene considerato un post-romantico francese e la sua produzione risente dell'influsso di Franck e di Wagner. Nelle melodie trova una propria identit\u00e0 che tuttavia lo avvicinano a Massenet e a Faur\u00e9 facendone anche, in certi casi, nella ricerca armonica e timbrica, un precursore di Debussy. La sua produzione migliore va forse ricercata nella musica vocale ed \u00e8 conosciuto soprattutto per il \"Po\u00e8me\" per violino e orchestra, sempre presente nel repertorio violinistico.\nBiografia.\nErnest Chausson nacque a Parigi da una famiglia della ricca borghesia. Il padre era un imprenditore edile che si occup\u00f2 della riqualificazione urbana della capitale intorno al 1850. La morte prematura di due suoi fratelli contribu\u00ec ad accentuare il carattere sensibile e un po' introverso del giovane Ernest. Verso i dieci anni inizi\u00f2 ad avvicinarsi alla musica grazie alle lezioni di pianoforte di Cornelius Coster; successivamente, in seguito alle lezioni di un altro suo insegnante, il letterato L\u00e9on Br\u00e9thous-Lafargue, conobbe le grandi opere d'arte e fu introdotto, a vent'anni, nel salotto di Madame de Rayssac frequentato da scrittori, artisti e musicisti.\nPer volere del padre si iscrisse alla facolt\u00e0 di legge e divenne avvocato nel 1876, ma senza aver mai avuto alcun interesse per la professione. Continu\u00f2 assiduamente a frequentare i salotti letterari parigini dove conobbe Vincent d'Indy e svilupp\u00f2 una grande ammirazione per la musica di Berlioz. I suoi primi tentativi di composizione risalgono al 1877 e fecero s\u00ec che Chausson, alla fine dell'anno seguente, si iscrivesse ai corsi di Massenet, per entrare poi nella classe di composizione al Conservatorio di Parigi nel 1879 dove fu allievo anche di C\u00e9sar Franck. Deluso per non essere riuscito a vincere il Prix de Rome del 1881, lasci\u00f2 gli studi, mantenendo per\u00f2 una stretta amicizia con Franck che continuer\u00e0 ancora a seguirlo come insegnante.\nInizi\u00f2 a viaggiare molto, recandosi a Monaco e a Bayreuth per conoscere le opere di Wagner tra cui \"L'olandese volante\", \"Tristano e Isotta\" e soprattutto il \"Parsifal\" di cui assistette alla prima rappresentazione nel 1882. L'incontro con la musica wagneriana influenz\u00f2 notevolmente la sua arte compositiva fino ad allora legata principalmente all'ambiente e all'influenza francese.\nNel 1883 spos\u00f2 Jeanne Escudier, cognata del pittore Henry Lerolle, da cui avr\u00e0 cinque figli. Grazie a una rendita da eredit\u00e0, Chausson pot\u00e9 dedicarsi tranquillamente alla composizione; nella sua abitazione continu\u00f2, con la moglie, a ricevere artisti, musicisti e letterati, tra cui Faur\u00e9, Mallarm\u00e9, Alb\u00e9niz e soprattutto Debussy con cui si leg\u00f2 di grande amicizia tanto da aiutarlo anche finanziariamente nei momenti difficili; Debussy da parte sua consigli\u00f2 e aiut\u00f2 Chausson per le sue composizioni, in particolare per il dramma lirico \"Le Roi Arthus\". L'amicizia dur\u00f2 fino al 1894, interrotta bruscamente a causa della riprovevole condotta coniugale di Debussy. \nAlcune sue composizioni furono rappresentate grazie alla \"Soci\u00e9t\u00e9 Nationale de Musique\", associazione fondata nel 1871 con lo scopo di far conoscere nuove opere di autori francesi. Nel 1886, in seguito alle dimissioni di Camille Saint-Sa\u00ebns, Franck fu nominato presidente e Chausson, inizialmente con d'Indy, venne eletto segretario; il musicista prender\u00e0 molto a cuore questo incarico che manterr\u00e0 fino alla sua morte. A questo periodo risalgono le sue maggiori composizioni; oltre al dramma lirico \"Le Roi Arthus\" che lo occup\u00f2 nella stesura per pi\u00f9 di dieci anni, scrisse \"Le po\u00e8me de l'amour et de la mer\" per voce e orchestra, il Concerto in Re e la Sinfonia in Si bemolle maggiore; nel 1896 compose il celebre \"Po\u00e8me\" per violino e orchetra op. 25. Unico rammarico di questo periodo fu il non essere riuscito a mettere in scena \"Le Roi Artus\" che, seppure terminato nel 1895, vide la prima rappresentazione solo nel 1903, quattro anni dopo la scomparsa dell'autore. \nGli ultimi anni furono densi di attivit\u00e0 compositiva; scrisse ancora il Quartetto d'archi in Do minore (1897) e molta musica vocale, la parte pi\u00f9 interessante delle sue composizioni; nota \u00e8 soprattutto la \"Chanson perp\u00e9tuelle\" per soprano e orchestra. Il 10 giugno del 1899, durante un periodo passato nella sua residenza estiva di Limay, mentre faceva una gita in bicicletta, cadde rovinosamente urtando il muro di recinzione e si ruppe la testa. Fu sepolto nel cimitero di P\u00e8re-Lachaise a Parigi. "}
{"id": "452219", "revid": "1699816", "url": "https://it.wikipedia.org/wiki?curid=452219", "title": "Dick Dastardly", "text": "Dick Dastardly \u00e8 un personaggio comparso in diverse serie animate prodotte da William Hanna e Joseph Barbera. Fece la sua apparizione per la prima volta nel ruolo di cattivo tra i personaggi principali nella serie TV animata \"Wacky Races\", dove rappresenta la parodia del personaggio malvagio. \u00c8 caratterizzato da una iconografia tipica dello stereotipo del \"cattivo\": alto e magro, con ghigno malefico e baffi sottili, sempre vestito di abiti scuri.\nIl personaggio.\nDastardly, nato come cattivo principale della serie in Italia nota anche come \"Wacky Races - Le corse pazze\" del 1968, ha avuto tale successo da essere ripreso in \"Dastardly e Muttley e le macchine volanti\" (anche nota come \"Lo squadrone avvoltoi\") del '69.\nLa caratterizzazione del personaggio era fortemente ispirata ai \"cattivi\" di alcuni film di grande successo dell'epoca, come \"Quei temerari sulle macchine volanti\" (\"Those Magnificent Men in Their Flying Machines\", 1965) e \"La grande corsa\" (\"The great race\", 1965). In particolare, il personaggio di Dick Dastardly deve molto al Professor Fate, di cui richiama anche l'abbigliamento.\nLa spalla di Dastardly era il cane Muttley, pavido, poco fedele e forse pi\u00f9 sadico del padrone.\nIn \"Wacky Races\" Dastardly gareggia in un raid automobilistico, cercando di vincere con l'uso di scorrettezze. L'auto di Dastardly, anch'essa caratterizzata in modo da trasudare cattiveria, era la temibile \"numero 00\" (nome originale Mean Machine), dotata di incredibili trappole.\nNonostante l'uso di trucchi, Dastardly non risulta mai vincente nelle tappe della corsa, rimanendo di solito vittima delle proprie azioni, della propria inettitudine o pi\u00f9 semplicemente della sfortuna.\nGli avversari tradizionali di Dastardly erano:\nIn \"Lo squadrone Avvoltoi\", altro nome della serie del '69, Dastardly comanda una sgangherata squadra di piloti su rudimentali aerei con lo scopo di impedire al piccione viaggiatore Yankee Doodle di consegnare messaggi all'esercito nemico. Anche qui Dastardly fallisce sempre in modo misero.\nDastardly e Muttley hanno effettuato comparsate in altre serie di Hanna-Barbera, tra cui \"La caccia al tesoro di Yoghi\", di cui \u00e8 l'antagonista principale. \u00c8 comparso anche in \"La Fender Bender Spaccamotori\", una serie di corti animati ispirati alla serie Wacky Races, realizzata negli anni novanta.\nDal 1992, il suo disegnatore italiano, per le pagine de Il Giornalino, \u00e8 Carlo Peroni.\nNel 1994, la rivista inglese \"Loaded\" ha nominato Dick Dastardly \"uno dei pi\u00f9 grandi inglesi viventi\" nonostante Dastardly sia, stando ai riferimenti nel cartone animato, americano. In effetti in lingua originale viene doppiato con un accento molto pi\u00f9 vicino a quello britannico che non degli Stati Uniti.\nDoppiaggio e adattamenti.\nDastardly era doppiato originariamente da Paul Winchell, mentre nelle comparsate nei videogiochi \u00e8 doppiato da Jim Cummings. In italiano erano Franco Odoardi e Romano Ghini\nIn Brasile Dastardly \u00e8 noto come \"Dick Vigarista\", in Francia come \"Satanas\", in Spagna come \"Pierre Nodoyuna\", in Giappone come \u30d6\u30e9\u30c3\u30af\u9b54\u738b (Burakku Demon King)."}
{"id": "452222", "revid": "767487", "url": "https://it.wikipedia.org/wiki?curid=452222", "title": "A spasso nel tempo - L'avventura continua", "text": "A spasso nel tempo - L'avventura continua \u00e8 un film del 1997 per la regia di Carlo Vanzina. \u00c8 una commedia fantascientifica che sfrutta l'espediente del viaggio nel tempo per mettere i protagonisti in situazioni comiche. \u00c8 il seguito di \"A spasso nel tempo\" uscito al cinema l'anno precedente, con gli stessi protagonisti Christian De Sica e Massimo Boldi.\nTrama.\nMentre le famiglie di Ascanio Orsini Varaldo e Walter Boso vanno in un monastero in Tibet, Ascanio e Walter si stanno godendo la vita nella Preistoria, dove tutti sono ai loro piedi per aver messo su una citt\u00e0, copiando i Flintstones. Il piccolo Buddha del monastero comincia a trasportarli nel tempo verso il presente, ma in quel momento arriva un monaco che lo sgrida severamente, e lo porta via interrompendo il contatto. Ascanio e Walter si fermano perci\u00f2 in Scozia nel Medioevo e vengono scambiati da soldati inglesi per soldati scozzesi seguaci di William Wallace, un condottiero scozzese che combatt\u00e9 contro gli inglesi tra il 1297 e il 1305. Per questo vengono imprigionati, ma vengono salvati da un capo-guerriero scozzese e il suo esercito. Sotto i falsi nomi di Computer Macintosh e Cheeseburger McDonald, Ascanio e Walter seguono gli \"amici\" per un po', poi scappano.\nSi ritrovano poi a dover combattere faccia a faccia con un feroce e temuto cavaliere immortale Highlander, perch\u00e9 quest'ultimo li crede immortali e perci\u00f2 vuole rimanere lui il solo immortale. Ma, a causa della scarica di un fulmine, vengono trasportati nel Far West nell'anno 1881 e diventano veramente immortali. Mentre sono in un saloon di Tombstone scoppia una rissa in cui i due rimangono illesi, mentre i tre fratelli Crandall vengono riempiti di botte e stesi a terra. Vengono perci\u00f2 nominati sceriffi della citt\u00e0, ma, mentre sono a letto con due prostitute, si accorgono di essere impotenti. Vanno da un erborista conosciuto poco prima e si fanno dare una medicina che rid\u00e0 loro la virilit\u00e0. Ma, appresa la notizia che sono arrivati in citt\u00e0 i fratelli dei Crandall per liberare i loro fratelli, si accorgono di non essere pi\u00f9 immortali. Mentre scappano dai criminali, si rifugiano in una stalla dove incontrano il prof. Mortimer, rimasto l\u00ec per 55 anni (in realt\u00e0 45, essendo arrivato nel 1836).\nIl prof. telefona al parco giochi di Los Angeles e dice al tecnico della macchina del tempo di riportarli al 1997. Scampano alla morte ma a causa dell'ennesimo problema tecnico Ascanio e Walter si ritrovano nella Positano del 1955, dove Ascanio \u00e8 un carabiniere (ispirato a un celebre personaggio del padre dell'attore Vittorio De Sica) innamorato della \"moglie\" di Walter, che \u00e8 un disoccupato padre di sette figli. La \"moglie\" si \u00e8 indebitata con uno strozzino locale ma, grazie ai due, riesce a sdebitarsi. I due viaggiano ancora e finiscono nel 1966, ma Ascanio finisce a Las Vegas a cantare al posto di Frank Sinatra e Walter finisce a Londra a suonare al posto di Ringo Starr nei Beatles. Il milanese registra con il gruppo \"She Loves You\" e fa sentire loro alcune canzoni che avrebbero dovuto scrivere in futuro.\nIl romano, invece, mentre canta a Las Vegas al posto di Sinatra, per sdebitarsi con un boss mafioso scopre di dover uccidere un rivale di quest'ultimo per non essere ucciso egli stesso. Si reca a Londra con un picciotto del boss e, quando sta per uccidere l'altro mafioso, riesce a convincere quest'ultimo e i suoi scagnozzi che la partita di calcio che stanno vedendo, Corea del Nord - Italia, dei mondiali di calcio 1966, sia truccata e indica come uno dei responsabili il picciotto del boss statunitense. Ascanio trova rifugio presso una ragazza milanese che vive nella capitale britannica, mentre Walter, dopo essere stato invitato ad un party dai Beatles e aver concluso la serata portandosi a letto due belle ragazze, viene cacciato da Ringo Starr, che lo accusa di avergli rubato delle idee sulle canzoni da comporre. Ascanio, dopo essersi portato a letto la ragazza milanese che lo ospita, invita l'amico ad entrare nell'appartamento, il quale per\u00f2 scopre che la padrona di casa \u00e8 la sua futura moglie.\nI due, scioccati dalla notizia, finiscono stavolta indietro nel tempo e ritornano nel 1477 a Firenze. Lorenzo il Magnifico, dopo averli riconosciuti come diavoli, li libera a patto che lo aiutino in uno scherzo ai danni di un certo Baccio. I tre si fingono dottori e dicono a Baccio che dev'essere operato, quindi lo portano in casa sua, dove c'\u00e8 sua moglie, desiderio sessuale di Lorenzo. Mentre Ascanio e Walter fingono di operarlo, il Magnifico va in camera della donna, ma si accorge che ha la cintura di castit\u00e0. Ascanio va nella stanza per rimuoverla, ma, una volta riuscitovi, ne approfitta e Lorenzo, appena beccato il romano con le mani \"nella marmellata\", riesce solo a rimproverarlo, perch\u00e9 Ascanio e Walter finiscono sulla Luna nel 1969. L\u00ec per\u00f2 perdono la navicella e non sanno pi\u00f9 come tornare sulla Terra.\nI due incontrano per\u00f2 degli alieni e, riuscendo a comunicare come in \"Incontri ravvicinati del terzo tipo\", riescono a farsi portare fino a Los Angeles e nel 1997. Per\u00f2 qui incontrano ancora Highlander (infatti per loro sfortuna il fulmine che li aveva colpiti nel medioevo ha teletrasportato nel tempo anche lui), che li vuole ammazzare, credendo ancora che siano immortali. Ascanio e Walter scappano e si ritrovano dentro agli studi di un cartone animato. Diventati cartoni animati anche loro, riescono a liberarsi del temibile immortale e cominciano a correre verso non si sa quale destinazione.\nDistribuzione.\nIl film \u00e8 uscito nelle sale Italiane l'11 dicembre 1997."}
{"id": "452227", "revid": "767487", "url": "https://it.wikipedia.org/wiki?curid=452227", "title": "Simone Patrizi", "text": "Biografia.\nGli esordi di Simone risalgono al 1998, quando partecipa e vince al Festival delle Due Note, aggiudicandosi il primo posto con il brano \"Cercando\" scritta dal suo produttore Francesco Fiumara.\nNel 2001 il cantante affianca Massimo Di Cataldo in una serie di concerti.\nNel 2002 arriva terzo nella sezione Giovani del Festival di Sanremo con il brano \"Se poi mi chiami\". Di l\u00ec a poco, pubblicher\u00e0 il suo primo album \"Piccoli segni\", dal quale verr\u00e0 estratto il singolo \"L'onda\" che gli permette di arrivare primo tra le Giovani Proposte a Un disco per l'estate, a Saint Vincent. I brani dell'album sono composti interamente da Fiumara.\nNel 2003 collabora con Mariella Nava, incidendo il brano \"Scrivilo negli occhi\". Nello stesso anno i due intraprendono un tour live che si ripeter\u00e0 anche l'anno successivo.\nNel 2006 Simone Patrizi partecipa alla terza edizione di Music Farm, reality show musicale condotto da Simona Ventura.\nNel 2014, dopo un periodo di silenzio, registra \"A parole mie\" per la miniserie \"Braccialetti rossi\"."}
{"id": "452228", "revid": "2166030", "url": "https://it.wikipedia.org/wiki?curid=452228", "title": "Teodoro I del Monferrato", "text": "Egli era figlio dell'imperatore bizantino Andronico II Paleologo (1259 \u2013 1332) e di Violante di Monferrato (1274 - 1317) e divenne marchese di Monferrato alla morte senza eredi del marchese Giovanni, ultimo degli Aleramici e fratello della madre Violante, che lo design\u00f2 esplicitamente come unico erede nel suo testamento.\nBiografia.\nTeodoro sbarc\u00f2 a Genova nel 1306, dove spos\u00f2 la genovese Argentina Spinola, figlia del signore della citt\u00e0 Opicino Spinola, per prendere parte alla lotta per la successione al marchesato che si era instaurata. Manfredo IV di Saluzzo, infatti, aveva occupato gran parte delle terre e aveva instaurato un clima di incertezza e disordini militari. Insieme a lui, c'erano anche gli Acaja e Carlo II d'Angi\u00f2 a contendersi il ricco territorio monferrino. Attraverso l'attenta politica bizantina e il sostegno di un forte partito monferrino, Teodoro riusc\u00ec in qualche anno a riconquistare i territori che gli erano stati sottratti dai signori piemontesi e nel 1310 ottenne l'investitura dall'imperatore Enrico VII di Lussemburgo, il quale inizialmente avoc\u00f2 all'Impero il marchesato.\nLa politica intrapresa da Teodoro si concentr\u00f2 soprattutto sul mantenimento dei suoi domini piemontesi senza intraprendere troppe campagne di conquista. Al fine di meglio controllare i territori egli prosegu\u00ec le convocazioni dei Parlamenti, introdotti da Manfredo IV di Saluzzo nel 1305 durante il periodo in cui il trono marchionale era vacante. Va poi evidenziato che il marchese di Saluzzo, insieme al comune di Pavia ed al conte Filippone di Langosco, all'epoca signore di Pavia, erano stati indicati nel testamento del marchese Giovanni I come governatori e garanti della difesa del Monferrato e in tale veste parteciparono ai parlamenti. Ai Parlamenti partecipavano i feudatari e le comunit\u00e0 (ma non il clero, perch\u00e9 esentato dalla tassazione) e vi si discuteva della gestione delle terre, delle tasse e della difesa militare. Era un modo, utilizzato anche da altri marchesi Paleologi, per dominare anche la piccola nobilt\u00e0 feudale del territorio e legarla a s\u00e9.\nDal 1319 Teodoro s'interess\u00f2 al problema dello scisma tra Chiesa d'Occidente e Chiesa d'Oriente, in seguito a esplicita domanda di papa Giovanni XXII: Teodoro sfrutt\u00f2 i suoi contatti alla corte di Bisanzio per avvicinare il papa all'imperatore Andronico II Paleologo, ma i suoi buoni rapporti con la Chiesa d'Avignone furono destinati a finire, per l'atteggiamente apertamente antiangioino dimostrato dal marchese. \nMatrimonio e figli.\nSpos\u00f2 Argentina Spinola, dalla quale ebbe due figli: \nEbbe inoltre un altro figlio illegittimo di nome Giovanni (1312 \u2013 1345), morto nella Battaglia di Gamenario"}
{"id": "452229", "revid": "599013", "url": "https://it.wikipedia.org/wiki?curid=452229", "title": "St. Valentine's Day Massacre", "text": ""}
{"id": "452232", "revid": "1305772", "url": "https://it.wikipedia.org/wiki?curid=452232", "title": "Ipoh", "text": "Ipoh (Cinese: \u6021\u4fdd) \u00e8 una citt\u00e0 della Malaysia, capitale dello stato di Perak e situata a circa 200\u00a0km da Kuala Lumpur lungo l'autostrada nord-sud.\nOggigiorno con \"Ipoh\" ci si riferisce di solito al territorio amministrato dal \"Dewan Bandaraya Ipoh\" (Consiglio Cittadino di Ipoh) che ha assorbito molte vicine citt\u00e0 minori come Chemor, Jelapang, Falim, Menglembu e Tanjong Rambutan. Storicamente \"Ipoh\" si riferisce al nucleo della \"citt\u00e0 vecchia\" e \"citt\u00e0 nuova\" divise dal fiume Kinta, da cui la citt\u00e0 \u00e8 cresciuta. Il sindaco attuale \u00e8 Hasan Nawawi Abdul Rahman.\nStoria e origini.\nIl nome Ipoh deriva da un albero locale, \"pohon epu\", o ora pi\u00f9 comunemente conosciuto come \"pokok ipoh\". Questo particolare albero viene usato per l'estrazione di una resina velenosa. L'estratto viene usato dagli Orang Asli (un popolo indigeno) per avvelenare i dardi delle loro cerbottane. Ipoh \u00e8 nota anche come \"san seng\" (Cinese: \u5c71\u57ce) che significa \"citt\u00e0 collina\" nel dialetto cantonese. Ipoh \u00e8 anche nota tra i cinesi malesi come \"Pa-loh\" (cinese: \u58e9\u7f85). Il vecchio nome per Ipoh \u00e8 \"Citt\u00e0 dei milionari\", in riferimento alle vaste fortune accumulate all'epoca delle miniere di stagno e delle coltivazioni di alberi della gomma.\nIpoh \u00e8 situata nella vallata ricca di stango del fiume Kinta. Crebbe rapidamente come citt\u00e0 mineraria, specialmente negli anni venti e trenta del XX secolo. Con il collasso del prezzo dello stagno e la chiusura delle miniere alla fine degli anni cinquanta la sua crescita stagn\u00f2 e molti giovani emigrarono in altre zone della Malesia, specialmente Kuala Lumpur e Singapore. Ipoh \u00e8 da allora stata conosciuta colloquialmente come una citt\u00e0 \"morta\" e come un buon posto per ritirarsi in pensione. Da allora sono stati tentati vari sforzi per farne ripartire lo sviluppo.\nIpoh dispone di una delle riserve d'acqua pi\u00f9 vasta e pulite della Malesia, che provengono dalle cascate dei vicini Tanjung Rambutan.\nAree cittadine.\nLe seguenti citt\u00e0 e quartieri costituiscono l'area formalmente conosciuta come Ipoh City.\nPopolazione.\nIpoh \u00e8 ancora oggi (2004) una delle pi\u00f9 grandi citt\u00e0 della Malesia e il secondo centro come numero di abitanti:\nLa popolazione \u00e8 suddivisa come segue:\nLa maggior parte degli abitanti sono di discendenza cinese, sebbene il cantonese sia diffusamente parlato, i primi abitanti appartenevano principalmente al gruppo degli Hakka che vennero a sfruttare i ricchi depositi di stagno.\nCucina.\nLa cucina di Ipoh \u00e8 rinomata. Secondo i nativi ci\u00f2 \u00e8 dovuto all'alto contenuto alcalino della sua acqua a causa della locazione di Ipoh su una grande formazione carsica che rende il cibo specialmente gustoso.\nTra i piatti locali pi\u00f9 famosi ci sono:\nMonumenti e luoghi d'interesse.\nIpoh \u00e8 divisa in due parti, la Citt\u00e0 vecchia e la Citt\u00e0 nuova separate dal fiume Kinta. La maggior parte degli edifici degni di interesse storico, precedenti alla seconda guerra mondiale, sono situati nella Citt\u00e0 Vecchia, mentre in quella nuova si trovano edifici pi\u00f9 moderni, negozi e zone residenziali.\nCaverne di Limestone caves.\nNelle vicinanze di Ipoh ci sono molte grotte calcaree grazie alle formazioni carische che vi si trovano. Il tempio Sam Po Tong (\"Grotta dei Tre Tesori; Cinese : \u4e09\u5bf6\u6d1e) \u00e8 un tempio cinese costruito all'interno di un'enorme grotta. Ospita anche alcune tartarughe giganti. Il suo tempio fratello Perak Tong (\"Grotta Perak\"; Cinese: \u9739\u9742\u6d1e) possiede una ripida, alta scalinata all'interno della grotta che sale fino alla sommit\u00e0 della collina, da cui si gode una vista panoramica di Ipoh e del suo circondario. La statua di Buddha del tempio di Perak Tong \u00e8 la pi\u00f9 alta del suo tipo in Malesia. Entrambi questi templi/caverna offrono decente cibo vegetariano.\nLe colline calcaree si estendono fino a 20\u00a0km a nord e a sud di Ipoh ed ospitano molte grotte. Gua Tempurung, vicino a Gopeng a sud di Ipoh \u00e8 una grotta aperta al pubblico.\nGua Kanthan, a nord di Ipoh \u00e8 una grotta frequentata da speleologi dilettanti.\nSfortunatamente molte di queste colline sono state scavate per soddisfare la sempre crescente richiesta per pietra frantumata e cemento."}
{"id": "452235", "revid": "1005847", "url": "https://it.wikipedia.org/wiki?curid=452235", "title": "Pietro Marcazzan", "text": "Biografia.\nLaureato presso l'Universit\u00e0 di Verona, \u00e8 stato docente di scuola media inferiore e superiore.\nNegli anni ottanta fu assessore alla cultura e allo sport del comune di Goito in quota DC; negli anni novanta ader\u00ec al Centro Cristiano Democratico.\nIl 28 maggio 1998 fu eletto sindaco di Goito per la lista \"Unione Civica Padana\", promossa dalla Lega Nord con la partecipazione dei partiti del Polo per le Libert\u00e0 con l'obiettivo di strappare il comune alla sinistra; rieletto nel 2002, rimase in carica fino al 24 maggio 2007.\nAlle elezioni europee del 2004 fu candidato senza successo dall'UDC, di cui era divenuto il coordinatore provinciale, nella Circoscrizione Italia nord-occidentale; fu invece eletto alla Camera dei deputati nel 2006, ma nel 2008 non riusc\u00ec a tornare a Montecitorio. Subentr\u00f2 il 15 settembre 2010 in seguito alla rinuncia del parlamentare Luciano Ciocchetti, divenuto vicepresidente della Regione Lazio.\nFu candidato al Consiglio regionale della Lombardia alle elezioni regionali del 2010 e a presidente della Provincia di Mantova nel 2011 per la lista dell'Unione di Centro. Nel secondo caso ottenne il 5% dei consensi, conquistando un seggio in consiglio.\nIl 6-7 maggio 2012 fu eletto per la terza volta sindaco di Goito, appoggiato dalla lista \"Bene comune\", sconfiggendo gli antichi alleati dell\"'Unione Civica Padana\".\nAlle elezioni comunali del 2017 si ricandid\u00f2 alla carica di sindaco con una lista civica che vedeva la partecipazione de \"Il Popolo della Famiglia\" di Mario Adinolfi, partito al quale aveva nel frattempo aderito, ma arriv\u00f2 terzo col 14,9% dei voti. Fu comunque eletto consigliere comunale.\nAlle elezioni politiche del 2018 \u00e8 stato candidato dal Popolo della famiglia al Senato, nel collegio uninominale di Mantova e nel corrispondente collegio plurinominale, raccogliendo nel primo caso lo 0,96% dei suffragi."}
{"id": "452237", "revid": "1543377", "url": "https://it.wikipedia.org/wiki?curid=452237", "title": "Funzione misurabile", "text": "In analisi matematica, una funzione misurabile \u00e8 una funzione tra due spazi misurabili compatibile con la loro struttura di \u03c3-algebra.\nLa richiesta di misurabilit\u00e0 di una funzione \u00e8 in genere un'ipotesi di regolarit\u00e0 minima, ed \u00e8 molto spesso richiesta per l'applicazione dei teoremi e dei metodi dell'analisi matematica e della teoria della misura.\nDefinizione.\nSiano formula_1 e formula_2 due spazi misurabili. Una funzione formula_3 viene detta misurabile o formula_4-misurabile se formula_5 per ogni formula_6 cio\u00e8 se per ogni insieme misurabile formula_7 di formula_8 la controimmagine formula_9 \u00e8 un insieme misurabile di formula_10\nUtilizzando il linguaggio della teoria delle categorie \u00e8 possibile definire pi\u00f9 concisamente una funzione misurabile come un morfismo di spazi misurabili.\nContinuit\u00e0 delle funzioni misurabili.\nPremesso che esistono spazi misurabili che non provengono da spazi topologici, ad esempio gli spazi di probabilit\u00e0 di cardinalit\u00e0 finita, ne consegue che non tutte le funzioni misurabili sono continue. I principali teoremi che definiscono le relazioni fra funzioni misurabili e funzioni continue sono il teorema di Lusin e il teorema di Vitali. Il primo afferma che ogni funzione misurabile \u00e8 approssimabile da una funzione continua con un errore piccolo a piacere; il secondo ha come conseguenza che esistono sottoinsiemi di formula_11 che non sono misurabili secondo Lebesgue, assumendo l'assioma della scelta.\nSi assume nel seguito che formula_12 \u00e8 uno spazio di Hausdorff localmente compatto e che formula_13 \u00e8 la misura definita nel teorema di rappresentazione di Riesz, ad esempio la misura di Lebesgue.\nTeorema di Lusin.\nSia formula_14 una funzione misurabile a valori complessi su formula_12 e sia formula_16 un insieme tale che formula_17 e formula_18 se formula_19 non appartiene ad formula_16. Sia formula_21. Allora esiste una funzione formula_22 tale che:\nInoltre \u00e8 possibile scrivere:\nTeorema di Vitali.\nSia formula_25 a valori reali e sia formula_21. Allora esistono due funzioni formula_27 e formula_28 su formula_12 tali che formula_30, e tali che formula_27 \u00e8 inferiormente limitata e semicontinua, formula_28 \u00e8 superiormente limitata e semicontinua, e vale inoltre la relazione:"}
{"id": "452239", "revid": "287204", "url": "https://it.wikipedia.org/wiki?curid=452239", "title": "Pikablu", "text": ""}
{"id": "452241", "revid": "122958136", "url": "https://it.wikipedia.org/wiki?curid=452241", "title": "Colofonia", "text": "La colofonia (pronuncia ) \u00e8 una resina vegetale gialla, solida, trasparente, residuo della distillazione delle trementine (resine di conifere \"Pinus palustris\" e altri pini della famiglia delle Pinacee). \u00c8 anche nota in commercio col nome di \"pece greca\", \"resina per violino\" (\"violin rosin\"), \"resina della gomma\" (essudato delle incisioni su alberi vivi di \"Pinus palustris\" e \"Pinus caribaea\") e tall oil. Come additivo alimentare ha il codice E915.\nIl nome \"colofonia\" deriva dall'antica citt\u00e0 Ionia di Colofone.\nProduzione, composizione e caratteristiche.\nLa colofonia \u00e8 prodotta principalmente in Cina, in Spagna e nei Paesi del Sud Est asiatico; consiste in circa 90% di acidi resinici e 10% di materia neutra. Degli acidi resinici circa il 90% \u00e8 acido abietico (C20H30O2), il rimanente 10% \u00e8 una mistura di acido diidroabietico (C20H32O2) e acido deidroabietico (C20H28O2). Si presenta come una massa resinosa trasparente, dal colore che va dal giallo pallido all'ambra scura, dai frammenti translucenti e fragile a temperatura ambiente. Ha un lieve sapore e odore di trementina. Fonde con facilit\u00e0 se riscaldata. \u00c8 insolubile in acqua ma \u00e8 solubile facilmente in etanolo, etere, acetone, cloroformio, essenza di trementina, acido acetico, benzene, soluzioni alcaline e in generale nei solventi organici.\nUtilizzo.\n\u2022 Viene utilizzata nella fabbricazione di vernici, saponi, adesivi, pece da calafataggio, lubrificanti, inchiostri, ceralacca, per isolamenti elettrici, come disossidante nella saldatura a stagno e nell'industria tessile per ottenere stoffe non sgualcibili, linoleum. \n\u2022 Viene utilizzata per ottenere l'attrito dell'archetto sulle corde degli strumenti ad arco e in subacquea come componente del mastice per riparare le mute umide. Viene usata anche nel ambito del Balletto come antiscivolo su cui passare le scarpette, sia quelle da punta che quelle da mezza punta (meno comune), in questo ambito viene chiamata \"Pece\" o \"Pece Greca\". \u00c8 utilizzata anche per praticare certi tipi di sport aerei, come la pole dance o i tessuti aerei. \nNell'antichit\u00e0 veniva utilizzata per fabbricare le maschere teatrali.\n\u00c8 usata principalmente in forma di derivati: sali alcalini degli acidi resinici addizionati ai saponi, sali di manganese usati come essiccativi; esteri che possono essere incorporati alle bacheliti.\nAll'interno dei fili di stagno per saldatura usato in elettronica ci sono delle anime cave (tipicamente 3 o 5) contenenti colofonia additivata con cloruro di zinco, dove la colofonia calda forma una zona sgrassata ed ermetica all'ossigeno atmosferico, e il cloruro, ottimo disossidante, facilita la saldatura rendendo le superfici pulite.\nIn Europa sono permessi composti come gli esteri della colofonia, per la stabilizzazione delle bibite, degli oli vegetali ed emulsionati in cui sono disciolti sapori e aromi. Questo garantisce che con il passare del tempo l'emulsione non si separi dalla frazione acquosa per formare una fase superiore meno densa.\nPatologie legate alla manipolazione.\nPu\u00f2 dar luogo a dermatite allergica da contatto. Pu\u00f2 inoltre essere causa di asma professionale nei saldatori e nei musicisti. Pu\u00f2 dar luogo a tubariti. Una dermatite da contatto acuta pu\u00f2 provocare anche ecchimosi alle gambe.\nUtilizzi particolari.\nLa colofonia, insieme con clorato di potassio e lattosio, \u00e8 uno dei componenti che vengono opportunamente mescolati per far bruciare i foglietti delle elezioni papali nella stufa che, dalla Cappella Sistina, annuncia, con il fumo bianco, l'elezione del nuovo Pontefice.\n\u00c8 usata anche per la composizione del vischio da cattura: essa infatti, mescolata con olio di lino e fatta bollire per un paio di ore, indurisce dando vita ad una sostanza viscosa."}
{"id": "452244", "revid": "767487", "url": "https://it.wikipedia.org/wiki?curid=452244", "title": "Piccoli segni", "text": "Piccoli segni \u00e8 il primo album del cantante pop italiano Simone Patrizi, pubblicato dalla Sony Music nel 2002.\nIl brano \"Se poi mi chiami\" ha partecipato al Festival di Sanremo, classificandosi al terzo posto nella sezione Giovani.\n\"L'onda\" si \u00e8 invece imposto a \"Un disco per l'estate\"."}
{"id": "452248", "revid": "587663", "url": "https://it.wikipedia.org/wiki?curid=452248", "title": "A.J. Styles", "text": ""}
{"id": "452252", "revid": "287204", "url": "https://it.wikipedia.org/wiki?curid=452252", "title": "Eumenidi (Eschilo)", "text": ""}
{"id": "452254", "revid": "17204", "url": "https://it.wikipedia.org/wiki?curid=452254", "title": "Killer Instinct Gold", "text": ""}
{"id": "452256", "revid": "767487", "url": "https://it.wikipedia.org/wiki?curid=452256", "title": "Animal Boy", "text": "Animal Boy \u00e8 il nono album del gruppo punk Ramones ed \u00e8 stato pubblicato nel maggio 1986.\nContiene le canzoni \"My Brain Is Hanging Upside Down (Bonzo Goes to Bitburg)\" scritta da Dee Dee Ramone, Jean Beauvoir e Joey Ramone come protesta alla visita di Ronald Reagan al cimitero di Bitburg nell'ovest della Germania, \"Somebody Put Something in My Drink\" scritta da Richie Ramone che riguarda un fatto spiacevole che l'ha coinvolto nei primi anni della sua presenza nella band e \"Love Kills\" scritta da Dee Dee Ramone che racconta la storia d'amore fra Nancy Spungen e Sid Vicious."}
{"id": "452257", "revid": "729019", "url": "https://it.wikipedia.org/wiki?curid=452257", "title": "Caproni Ca.40", "text": "Il Caproni Ca.40 era un bombardiere pesante trimotore triplano sviluppato dall'azienda aeronautica italiana Caproni nei tardi anni dieci del XX secolo.\nDesignato Ca.4 dal Regio Esercito, il modello rappresentava una evoluzione della serie di trimotori a velatura biplana iniziata con il Ca.31.\nIl Ca.40 venne impiegato dal Servizio Aeronautico del Regio Esercito prima e poi dalla Regia Marina durante la prima guerra mondiale cos\u00ec come i suoi successivi sviluppi, Ca.41 e Ca.42, questi ultimi impiegati anche dal Royal Naval Air Service (RNAS), l'aviazione di marina della Royal Navy (la marina militare britannica).\nStoria del progetto.\nGiovanni Battista \"Gianni\" Caproni, per aumentare il carico bellico dei suoi bombardieri biplani trimotori si dedic\u00f2 alla progettazione di un velivolo pi\u00f9 grande che manteneva la configurazione bitrave trimotore dei precedenti modelli accoppiandola con l'ala triplana. Il velivolo risultante aveva dimensioni nettamente superiori rispetto a quelle del Ca.33, la lunghezza ed altezza superavano di 2 metri quelle del biplano, mentre l'apertura alare era maggiore di 7 metri arrivando a 29,90. L'aereo era in realizzato in legno rivestito in tela, tranne le superfici di controllo con struttura metallica.\nManteneva anche la stessa tipologia di piano di coda monoplano, con le derive montate sopra lo stabilizzatore. Le 3 derive, collegate, erano interamente mobili, tranne quella centrale con il bordo d'attacco fisso.\nLa carlinga centrale che conteneva il motore azionante un'elica spingente e le due fusoliere o travi di coda che alloggiavano ciascuna un motore azionante un'elica traente erano montate al di sotto dell'ala mediana.\nNella carlinga centrale si trovava l'alloggiamento per i due piloti, in posti affiancati o in tandem a seconda della versione. Nel caso di posti in tandem la postazione anteriore era quella per il pilota/mitragliere, mentre per i velivoli con piloti affiancati era anteposta una eventuale postazione anteriore per un mitragliere. Altri due mitraglieri rivolti all'indietro trovavano posto in ciascuna delle due travi di coda, subito dopo l'ala. In questa posizione poteva trovare accomodamento anche un motorista. L'armamento difensivo di base prevedeva da 2 a 4 mitragliatrici, ma in taluni casi arrivava fino ad 8. Le mitragliatrici erano in genere Fiat Mod. 14 tipo Aviazione da 6,5 o 7,7\u00a0mm.\nIl carico di bombe che costituiva l'armamento offensivo era alloggiato in un particolare gondola contenitore montata sull'ala inferiore. Questo vano costituiva una specie di piccola fusoliera installata al di sotto della carlinga centrale, e in cui le bombe erano contenute internamente e/o esternamente. Non tutte le versioni disponevano di questo contenitore, dalle foto dell'epoca si osservano almeno 4 diversi allestimenti:\nIl primo prototipo, che vol\u00f2 nel luglio 1916 con ai comandi Emilio Pesnuti, disponeva di tre motori Isotta Fraschini ed adottava due posti di pilotaggio affiancati. Ne vennero realizzati altri 2 esemplari. Da questo deriv\u00f2 il Ca.41, che differiva per l'adozione di posti di pilotaggio in tandem, e l'assenza della coppia di ruote anteriori del carrello. Di questa serie ne vennero realizzati circa 40 esemplari, in maggioranza motorizzati con i Fiat A.12 da 210\u00a0CV ma vennero impiegati anche pi\u00f9 potenti Isotta Fraschini da 270 CV.\nSuccessivamente, nella versione con i pi\u00f9 potenti motori Liberty da 400\u00a0CV si ritorn\u00f2 all'impiego di posti di pilotaggio affiancati e all'installazione di una coppia di ruote anteriori anticcappotamento. Di questa versione 6 esemplari prestarono servizio con il Royal Naval Air Service.\nNonostante quella che oggi appare una fragile struttura era un progetto avanzato per l'epoca. Capace di uno dei carichi di bombe maggior tra i bombardieri della prima guerra mondiale, era per\u00f2 penalizzato dalla velocit\u00e0 nelle versioni con i motori Fiat ed Isotta Fraschini, potendo esprimere tutte le sue potenzialit\u00e0 solo con i pi\u00f9 potenti motori statunitensi Liberty.\nRaid Roma-Tokyo.\nUn Caproni Ca.4 faceva parte della squadra originaria destinata ad effettuare il raid Roma-Tokyo, che verr\u00e0 completata da solo due equipaggi degli Ansaldo S.V.A., quello di Ferrarin e Capannini e quello di Masiero e Maretto. Il Ca.4, con l'equipaggio costituito dalla coppia di piloti Abba e Guarrone e dalla coppia di motoristi Momo e Rossi, era uno dei quattro trimotori Caproni, gli altri, due biplani Ca.33 ed un Ca.5. I trimotori Caproni, pi\u00f9 lenti, furono i primi velivoli a partire, nel periodo tra l'8 gennaio ed il 2 febbraio, ma ben presto saranno tutti costretti al ritiro. Lo stesso Giovanni Battista \"Gianni\" Caproni si era opposto all'uso dei suoi aerei per l'impresa, comprendendo che ben presto i grandi velivoli sarebbero stati messi a dura prova dall'operare su campi poco o nulla preparati e dalla impossibilit\u00e0 di effettuare una corretta manutenzione dei motori.\nVarianti e sviluppi.\n\"Nota: durante la prima guerra mondiale tutti questi velivoli erano designati Ca.4 dal Regio Esercito, mentre internamente alla ditta Caproni si distingueva tra i diversi modelli facendo riferimento alla potenza complessiva installata. Dopo la guerra Caproni adott\u00f2, retroattivamente, una nuova designazione univoca, qui adottata. \"\nEsemplari prodotti.\nIl numero dei velivoli prodotti, sia come totale che per le singole versioni differisce a seconda delle pubblicazioni.\nTalvolta, erroneamente, come Ca.42 sono indicate tutte le varianti del Ca.41."}
{"id": "452260", "revid": "1516566", "url": "https://it.wikipedia.org/wiki?curid=452260", "title": "Freccia (araldica)", "text": "In araldica la freccia \u00e8 simbolo di \"amore\", \"amore divino\", \"tradizioni guerriere\" o \"velocit\u00e0\".\nEssa \u00e8 composta dal fusto o astile (o asta), dalla punta o ferro e dalla penna; le parti si blasonano soltanto quando sono di altro smalto.\nIl ferro della freccia \u00e8 indentato in basso e si chiama anche feone; \u00e8 questa indentatura, tipica della freccia, che la distingue dal dardo.\nPosizione araldica ordinaria.\nLa freccia si rappresenta, di norma, posta in palo. Una coppia di frecce \u00e8 invece rappresentata in decusse. Un \"fascio di frecce\" \u00e8 costituito da due frecce in decusse ed una terza freccia posta in palo; un numero di frecce diverso va blasonato. Tutte le frecce presentano, di norma, la punta rivolta in alto. \nSe invece la freccia \u00e8 posta in banda o in fascia avr\u00e0 la punta rivolta verso destra."}
{"id": "452261", "revid": "287204", "url": "https://it.wikipedia.org/wiki?curid=452261", "title": "Alexandru Lapusneanu", "text": ""}
{"id": "452263", "revid": "2015336", "url": "https://it.wikipedia.org/wiki?curid=452263", "title": "Tassoni", "text": "Tassoni, antica nobile famiglia di Modena.\nOrigine del casato Tassoni.\nGenealogie del XVI secolo fanno risalire l'agnazione dei Tassoni fino ai tempi di Carlo Magno ma il cognome Tassoni sembra attestarsi in Italia con una certa continuit\u00e0 dal X-XI secolo in poi, sia in area normanna (da Guglielmo d'Altavilla, figlio di Tancredi, Conte di Capitanata nasce Drogone detto Tascio i cui discendenti si nomineranno Taxoni o Taxioni), che longobarda.\nLe origini della famiglia Tassoni di Modena risalgono con certezza alla fine del XII secolo quando si comincia a trovare traccia dei suoi membri fra le famiglie consolari della citt\u00e0. La famiglia \u00e8 registrata nella \"magna massa populi\" tra la fine del XIII e l'inizio del XIV secolo fra quelle contrarie agli Estensi. Successivamente, i registri cittadini (in particolare l'Antico Memoriale conservato presso l'Archivio di Stato di Modena) fanno stato di una crescente intraprendenza economica dei numerosi membri della famiglia, solidamente incardinati nell'emergente patriziato cittadino attivo nei commerci e nelle magistrature cittadine. A cavallo tra il XIV e il XV secolo, a causa di una epidemia di peste, l'unico superstite della famiglia \u00e8 Pietro Tassoni, ricco cittadino e Console della citt\u00e0, dal quale discendono tutte le linee nobili della famiglia. Da suo figlio Giovanni trae origine in particolare il ramo che dar\u00e0 i natali ad Alessandro Tassoni (1565-1635) illustre letterato ed autore della Secchia Rapita e che risulta tuttora fiorente.\nDal fratello Simone deriva un ramo insignito dei titoli di conte palatino e conte di Piolo, estintosi nella seconda met\u00e0 del Seicento. I Tassoni furono membri attivi del patriziato modenese fino al XVIII secolo ricoprendo importanti cariche pubbliche nella citt\u00e0.\nRamo dei Tassoni Estense.\nDall'altro fratello Antonio, figlio di Pietro sopracitato, nacque Giacomo Tassoni, il cui figlio Giulio intraprese un'importante carriera militare al servizio di Ercole I e Alfonso I Duchi di Ferrara quale Generale e Luogotenente di tutte le genti d'arme dei Duchi d'Este e fu da questi adottato l'anno 1487, acquisendo il cognome Tassoni Estense o Tassoni d'Este ed inquartando l'antico stemma Tassoni con le aquile estensi. Sempre nel 1487 fu investito delle Contee di Debbia, Levizzano e Saltino e successivamente della Signoria di Castelvecchio. Da Luigi XII Re di Francia ebbe in concessione i gigli d'oro in campo azzurro per i servizi resi alla corona di Francia durante le guerre d'Italia. Stabilitosi a Ferrara, capitale del Ducato estense, Giulio ebbe tre figli maschi, da cui discesero altrettanti rami della famiglia Tassoni Estense, che svolsero tutti un ruolo di primo piano al servizio degli Este. \nIl ramo del primogenito Conte Ercole Tassoni Estense e ebbe fissa dimora a Ferrara, nel palazzo Tassoni Estense, e fu investito nel secondo decennio del Seicento del Marchesato di Palazzolo dal Duca di Savoia. Si estinse a met\u00e0 ottocento nei Marchesi Ridolfi di Firenze e nei Michelozzi patrizi fiorentini.\nIl ramo secondogenito del Conte Galeazzo Tassoni Estense segu\u00ec nuovamente gli Este da Ferrara a Modena a cavallo tra cinque e seicento ed ebbe i Marchesati di Salasco (1621) e Castelvecchio. A partire dalla met\u00e0 dei seicento fiss\u00f2 la sua dimora principale in Adria e nella adiacente Villa delle Bottrighe ove aveva ereditato dai Machiavelli di Ferrara importanti propriet\u00e0 fondiarie. Da tale ramo discese Giulio Cesare (1759-1821), diplomatico napoleonico, Ambasciatore del Regno d'Italia (1805-1814) a Firenze, Napoli e Berna. La sua discendenza continua fino ai nostri giorni e comprende Alessandro Tassoni Estense (1909-1985) Ambasciatore d'Italia.\nIl ramo terzogenito del Conte Camillo Tassoni Estense, che dal 1598 fu investito del Marchesato di Guiglia, si estinse in due sorelle, Claudia, sposata in prime nozze a Troilo Rossi, marchese di San Secondo e in seconde nozze a Teobaldo Visconti Marchese di Cislago e Conte di Gallarate e Beatrice sposata al Marchese Giovan Francesco Sacchetti, patrizio romano.\nLa famiglia Tassoni Estense dette allo Stato estense numerosi Consiglieri di Stato, Governatori di citt\u00e0 e province, Ambasciatori e Generali e si imparent\u00f2 con i Gonzaga, Visconti, Rossi di San Secondo, Thurn und Taxis, Strozzi, Sanvitale, Torrigiani, Don\u00e0, Machiavelli di Ferrara, Sacchetti e numerose altre importanti casate del Nord e Centro Italia. Possedette in Ferrara diversi palazzi, fra cui quello di Schifanoia, quello detto di Renata di Francia, Palazzo Tassoni Estense di via della Ghiara (attuale sede della facolt\u00e0 di architettura) e Palazzo Tassoni Mirogli (sede della facolt\u00e0 di lettere). \nTra gli altri feudi posseduti dalla famiglia Tassoni Estense, oltre i marchesati di Guiglia, Salasco, Palazzolo Vercellese e Castelvecchio ed alle contee di Debbia, Levizzano e Saltino, la Contea di Bismantova e Vologno, i feudi di Medelana, Parasacco, Rovereto e Donore nel ferrarese, quelli di San Cassiano e Baiso nel reggiano e di Vignolo e Ticinetto in Piemonte e la signoria delle Prisciane nel territorio della Serenissima. Ascritta ai patriziati di Modena, Ferrara, Reggio Emilia, Roma ed alla nobilt\u00e0 di Bologna, Adria e Rovigo, ebbe anche i titoli di Conti Palatini, Baroni del Sacro Romano Impero e Baroni del Regno Italico.\nI Tassoni di Mantova.\nFamiglia nota a Mantova gi\u00e0 nel XIV secolo. Nel XVI secolo alcuni componenti della famiglia esercitarono le professioni di notaio (Antonio Tassoni) e giureconsulto (Giovanni Paolo, Francesco e Paolo Tassoni). Dario Tassoni, nato a Mantova nel 1818, fu garibaldino e patriota legato ai Martiri di Belfiore."}
{"id": "452264", "revid": "767487", "url": "https://it.wikipedia.org/wiki?curid=452264", "title": "Cose molto cattive", "text": "Cose molto cattive (\"Very Bad Things\") \u00e8 un film del 1998 diretto da Peter Berg.\nIl film \u00e8 interpretato da Cameron Diaz, Christian Slater, Jon Favreau, Leland Orser e Jeremy Piven.\nTrama.\nUna settimana separa Kyle Fisher e Laura Garrity dal matrimonio. Come da tradizione Kyle si appresta a festeggiare il suo addio al celibato in compagnia dei suoi amici di sempre: Robert, Charles e i fratelli Michael e Adam. La loro meta \u00e8 Las Vegas, in cui alcool e droga fanno da sfondo alla loro serata che culmina in albergo con l'arrivo di una spogliarellista. Michael si apparta nel bagno con la ragazza che, durante la frenesia, rimane vittima di un incidente che la uccide. Colti dal panico, i cinque amici decidono di sbarazzarsi del cadavere seppellendolo nel deserto. Richiamato dai rumori giunge per\u00f2 un addetto alla sicurezza dell'albergo che dopo essersi accorto dell'accaduto viene ucciso. I cinque amici decidono di far sparire il suo corpo con quello della spogliarellista. Acquistano tutto il necessario per la pulizia del bagno ed il trasporto dei due cadaveri che vengono deposti in alcune valigie dopo essere stati fatti a pezzi. Caricano le valigie nel minivan di Adam e partono per casa disfacendosi dei corpi in mezzo al deserto.\nRientrati a casa proseguono per Kyle i preparativi del matrimonio e la sera della prova del rinfresco i cinque si ritrovano tutti assieme. Adam ha un forte rimorso per quello che hanno fatto e non riesce a controllarsi. Robert cerca di calmare Adam, che per\u00f2 in preda ai nervi si scaglia sul fratello Michael, accusandolo di essere la causa di tutto. Questi sale in auto e si getta contro il minivan di Adam, che con un balzo si pone tra la jeep e la monovolume subito prima dell'impatto, rimanendo gravemente ferito. Adam al pronto soccorso chiama al suo capezzale la moglie Lois. Gli amici si preoccupano che il moribondo abbia confessato, e decidono di pressare Lois.\nDopo il funerale del marito, questa li convoca a casa sua per chiedere spiegazioni di un foglietto trovato in casa in cui Adam ha scritto che qualcosa di terribile \u00e8 successa a Las Vegas. Lois minaccia di chiamare la polizia e cos\u00ec Kyle racconta che a Las Vegas Adam \u00e8 stato con una prostituta. Lois \u00e8 disperata e i quattro decidono di portare i suoi due figli a casa di Kyle per far rimanere da sola Lois. Con lei rimane Robert, che non appena la vede addormentata si scaglia contro Lois per strangolarla. Nel frattempo, appena lasciati i figli di Adam e Lois a casa sua con Laura, Kyle si \u00e8 rifugiato in un bar a bere con uno sconsolato Michael, disperato per aver ucciso suo fratello. Dopo una lunga lotta Robert ha la meglio su Lois. Appena giunto a casa di Adam, Michael viene ucciso da Robert che, salito in macchina con Kyle e Charles, racconta una storia che giustifichi agli occhi della polizia l'accaduto.\nL'avvocato di Adam convoca Kyle e Laura informandoli che, per volont\u00e0 dei coniugi Berkow, adesso sono affidatari dei loro due figli e del cane. A Kyle saltano i nervi e vorrebbe rinviare il matrimonio, confessa a Laura tutto quanto accaduto nell'ultima settimana ma questa irremovibile non transige, l'indomani lei si sposer\u00e0. Il giorno del matrimonio Kyle e Robert hanno una discussione e si azzuffano; arriva Laura e inizia a picchiare selvaggiamente Robert, che non potr\u00e0 fare il testimone. Finita la cerimonia, Laura si apparta con Kyle e gli intima di far sparire il cadavere di Robert e di abbandonare il cane.\nKyle parte per il deserto in compagnia di Charles, del cane e del cadavere di Robert ripartito in due valigie. Giunti nel deserto e seppellito Robert, Kyle non ha il coraggio di uccidere anche l'unico amico rimastogli, n\u00e9 di abbandonare il cane. Decide cos\u00ec di ritornare a casa, ma nel tragitto sono vittime di un incidente frontale. Laura, frustrata dai lavori domestici, scoppia in un attacco sconsolato dovendo accudire oltre ai due bambini impertinenti dei Berkow, il marito in carrozzina senza gambe, Charles tetraplegico e il cane che ha perso una zampa."}
{"id": "452265", "revid": "1610933", "url": "https://it.wikipedia.org/wiki?curid=452265", "title": "Cantone di Hojancha", "text": "Il cantone di Hojancha \u00e8 un cantone della Costa Rica facente parte della provincia di Guanacaste.\nConfina ad est con Nandayure, a sud con l'Oceano Pacifico, ad ovest e a nord con Nicoya.\nL'economia si basa sulla coltivazione di riso, mais, ortaggi e legumi, sulla produzione di latte e sul turismo.\nIl cantone si affaccia per pochi chilometri sull'Oceano Pacifico e vanta una delle pi\u00f9 belle spiagge tropicali della Costa Rica, Playa Carrillo.\nIl cantone fu istituito per decreto nel 1971.\nGeografia antropica.\nSuddivisioni amministrative.\nIl cantone \u00e8 suddiviso in 4 distretti:"}
{"id": "452266", "revid": "292162", "url": "https://it.wikipedia.org/wiki?curid=452266", "title": "Le supplici (Eschilo)", "text": "Le supplici (in greco antico / \"Hik\u00e9tides\") \u00e8 una tragedia di Eschilo che faceva parte di una trilogia tragica comprendente anche \"Gli egizi\" e \"Le Danaidi\", in aggiunta al dramma satiresco \"Amimone\" (tali opere sono per\u00f2 andate perdute). La tragedia fu probabilmente rappresentata nel 463 a.C. Esiste una omonima tragedia di Euripide, che per\u00f2 racconta un diverso episodio della mitologia greca.\nTrama.\nAntefatto: Danao ed Egitto erano due fratelli gemelli che condividevano la sovranit\u00e0 sul regno d'Egitto. Il primo aveva avuto cinquanta figlie, il secondo altrettanti figli. Egitto aveva tentato di imporre il matrimonio tra i propri figli e le figlie di Danao (chiamate collettivamente \"Danaidi\"), ma un oracolo aveva predetto a Danao che un suo nipote l'avrebbe ucciso; per questo il re aveva vietato alle figlie di sposarsi e, alla richiesta di matrimonio dei cugini, queste si erano rifiutate ed erano fuggite ad Argo, in Grecia.\nLa tragedia prende avvio quando le Danaidi, appena sbarcate in terra greca, vengono esortate da Danao a raggiungere il recinto sacro, dove i supplici hanno per antica consuetudine un diritto di asilo inviolabile. Esse raccontano la loro storia a Pelasgo, re di Argo, ma quest'ultimo \u00e8 restio ad aiutarle, per il timore di una guerra contro l'Egitto. Le donne si affidano nelle loro invocazioni a Zeus protettore dei supplici, la cui ira \u00e8 temuta da Pelasgo; d'altra parte esse, non volendosi sposare, sembrano violare una legge di natura. Infine il re promette di portare la questione di fronte all'assemblea cittadina; dal canto loro, le Danaidi affermano che, se non verranno accolte, si impiccheranno nel recinto sacro.\nPelasgo dunque si reca con Danao all'assemblea, e poco dopo torna con buone notizie: si \u00e8 deciso di accogliere la supplica delle ragazze. Queste allora intonano un canto di gratitudine, ma ben presto arriva un'amara sorpresa: gli egizi sono appena sbarcati presso Argo, e vogliono rapire le Danaidi. Arriva l'araldo egizio con i suoi armigeri per portarle via, ma l'intervento di Pelasgo glielo impedisce. L'araldo se ne va urlando minacce: la guerra tra Argo e l'Egitto \u00e8 ormai inevitabile.\nLe Danaidi vengono allora accompagnate da Danao e da alcune ancelle dentro le mura della citt\u00e0.\nCommento.\nIl coro delle Danaidi.\nCome in tutte le tragedie pi\u00f9 antiche, anche qui \u00e8 il coro delle Danaidi ad essere maggiormente in evidenza, mentre gli altri personaggi non sono che comprimari, cui manca l'energia e la decisione che invece caratterizza le ragazze.\nPer l'interpretazione dell'opera \u00e8 necessario porsi un problema principale: perch\u00e9 le Danaidi rifiutano con tanta ostinazione il matrimonio? Tale comportamento doveva apparire inusuale e sorprendente nella Atene del V secolo a.C., dove le donne in genere non potevano opporre rifiuti di questo genere. Anche la spiegazione secondo cui tali nozze sarebbero state incestuose appare debole, in quanto i matrimoni tra cugini erano ammessi dalla legge ateniese. Le Danaidi invece rifiutano la supremazia maschile e i doveri della procreazione, e nel matrimonio vedono solo il pericolo di diventare come schiave.\nUna possibile spiegazione di questo inusuale comportamento femminile \u00e8 offerta dalla continuazione della storia, che veniva narrata nelle tragedie perdute. Gli egizi grazie alla guerra riuscivano a ottenere il matrimonio con le ragazze, ma queste ultime, durante la prima notte di nozze, ammazzavano tutti i loro mariti. Quelle che all'inizio del dramma erano creature spaventate e perseguitate, si trasformavano in spietate carnefici. Le Danaidi insomma nelle tragedie successive venivano probabilmente sempre pi\u00f9 descritte come figure negative, che rifiutavano \"a priori\" di sottostare alle consuetudini tipiche del loro tempo: il matrimonio, l'amore e i figli.\nL'amore.\nLa tragedia \u00e8 insomma caratterizzata da evidenti contrapposizioni di vasta portata culturale: un dispotico popolo orientale contro una democratica citt\u00e0 greca; libert\u00e0 femminile contro assoggettamento della donna all'uomo; rifiuto della sessualit\u00e0 contro necessit\u00e0 universale di sottostare alle leggi dell'amore e della procreazione. Tuttavia, era soprattutto quest'ultimo, probabilmente, l'argomento principale della trilogia tragica: l'amore \u00e8 una legge universale, e, come tale, deve sempre essere rispettato. Questa interpretazione \u00e8 anche confermata da un frammento che ci \u00e8 rimasto della terza tragedia, \"Le Danaidi\", in cui la dea Afrodite si lancia in una sorta di elogio dell'eros:\nLa datazione.\nData la grande preponderanza della parte attribuita al coro, e la difficolt\u00e0 nell'uso del secondo attore, questa tragedia era in passato considerata la pi\u00f9 antica nel \"corpus\" delle tragedie di Eschilo, e datata intorno al 490 a.C. In seguito a un ritrovamento papiraceo, per\u00f2, si scopr\u00ec che l'opera era stata presentata ad una edizione delle Dionisie cui partecipava anche Sofocle e non poteva quindi essere anteriore al 468 a.C. Oggi la data considerata pi\u00f9 probabile \u00e8 il 463 a.C. Di conseguenza non \u00e8 questa l'opera teatrale pi\u00f9 antica che ci sia pervenuta integra: il primato spetta ai \"Persiani\", che furono rappresentati nel 472 a.C."}
{"id": "452268", "revid": "110762631", "url": "https://it.wikipedia.org/wiki?curid=452268", "title": "Riserva naturale Sorgenti della Muzzetta", "text": "La riserva naturale Sorgenti della Muzzetta \u00e8 un'area naturale protetta con un'estensione di 85,90 ettari situata nella provincia di Milano.\nGeografia.\nL'area della riserva regionale \u00e8 situata nei comuni di Rodano (Italia) e Settala e fa parte del Parco Agricolo Sud Milano. La riserva vera e propria comprende una superficie di 22,2 ettari, vi sono inoltre 68,6 ettari di fascia di rispetto.\nNella riserva si trovano 7 fontanili: Molino, Vallazza e Regelada. Nuovo, Busca, Boscana e Schenone. I primi tre costituiscono il vero e proprio cuore della riserva mentre gli ultimi quattro sono situati nella fascia di rispetto. \nStoria.\nLa costituzione della riserva risale al 1993, in seguito ne furono modificati i confini.\nFlora.\nNei pressi della testa dei due fontanili Molino e Vallazza si \u00e8 costituito un bosco igrofilo formato da ontani neri, olmi e salici.\nNella riserva sono state censite oltre 312 specie alcune delle quali molto rare.\nFauna.\nConsiderando l'elevata antropizzazione della zona circostante la riserva rappresenta un rifugio per diverse specie, vi predomina l'avifauna. Sono state censite circa 90 specie di uccelli di cui trenta nidificano nella riserva."}
{"id": "452269", "revid": "544909", "url": "https://it.wikipedia.org/wiki?curid=452269", "title": "Bob Marley and the Wailers", "text": ""}
{"id": "452273", "revid": "767487", "url": "https://it.wikipedia.org/wiki?curid=452273", "title": "Dark Star (film)", "text": "Dark Star \u00e8 un film di fantascienza statunitense del 1974 diretto da John Carpenter, suo esordio alla regia di un lungometraggio. Il film riprende molti elementi del celebre \"\" di Stanley Kubrick, in senso surreale e parodistico.\nTrama.\nLa \"Dark Star\" \u00e8 un'astronave che da ormai 20 anni terrestri (nello spazio sono passati solo 3 anni) esplora l'universo con il compito di identificare e distruggere tutti i pianeti instabili, per favorire la colonizzazione attuata dal genere umano. L'equipaggio \u00e8 composto dal tenente Doolittle, dall'eccentrico sergente Pinback, dal rude Boiler e dal taciturno Talby. A completare il gruppo si aggiunge il defunto comandante Powell, morto qualche mese prima per un guasto ma tenuto in vita tramite ibernazione.\nQuello che dovrebbe essere un equipaggio unito si rivela in realt\u00e0 un gruppo di persone impreparate e che nulla hanno a che fare tra di loro: Pinback \u00e8 spesso vessato dai suoi colleghi che non ne capiscono l'ironia (oltretutto si scopre che l'uomo non \u00e8 veramente Pinback, ma un manutentore scambiato per lui il giorno della partenza); Talby \u00e8 spesso isolato e trova conforto solamente nell'osservare lo spazio profondo dalla sua postazione; Boiler \u00e8 un uomo rozzo e poco zelante, coinvolto spesso in atteggiamenti irregolari e scorretti; ed infine c'\u00e8 Doolittle che, pur essendo il pi\u00f9 professionale, vorrebbe soltanto tornare sulla terra per poter praticare il surf con passione.\nDurante l'attraversamento di una tempesta di asteroidi, un impulso elettromagnetico danneggia il laser in comunicazione con la bomba 20, che esce fuori dalla rampa ed inizia ad avviare i preparativi di esplosione, salvo poi essere interrotta dal computer che la convince a rientrare nel portello in quanto il segnale inviato era accidentale. Nel frattempo il sergente Pinback, dopo aver cercato di intrattenere inutilmente i propri colleghi, si trova in difficolt\u00e0 nel momento in cui un alieno (raccolto dall'equipaggio ed accudito sulla nave) si ribella al proprio padrone e inizia a scappare per l'astronave mettendo pi\u00f9 volte Pinback in situazioni complicate e pericolose, finch\u00e9 questi non lo colpisce con un dardo tranquillante che mette la creatura fuori gioco.\nQuello che Pinback non sa \u00e8 che l'alieno ha inavvertitamente toccato di nuovo il laser della bomba 20, che ancora una volta esce dalla rampa pronta ad esplodere: per la seconda volta, il computer la invita a desistere e a rientrare nell'abitacolo. Talby, che si \u00e8 accorto che qualcosa non funziona con il laser, scende nel compartimento stagno e prova ad aggiustarlo, proprio nel momento in cui la Dark Star raggiunge un altro pianeta da far esplodere: mentre Doolittle, Boiler e Pinback innescano la bomba, Talby danneggia il sensore laser, impedendo cos\u00ec alla bomba di sganciarsi. Preso dal panico in quanto la bomba si rifiuta di disinnescarsi, Doolittle chiede aiuto a Powell, che gli consiglia di conversare con la bomba affinch\u00e9 desista. Il tenente si mette dunque faccia a faccia con la bomba e improvvisa un grottesco dialogo sulla metafisica, che alla fine riesce a mettere dei dubbi nell'ordigno che rientra per riflettere.\nPensando di aver scampato il pericolo Doolittle si appresta a rientrare, ma per sbaglio durante l'apertura delle porte Talby (che era rimasto ferito nel compartimento stagno) viene buttato fuori, costringendo Doolittle a recuperarlo. Quando tutto sembra risolto, la bomba si riattiva per risolvere il complicato dilemma morale di Doolittle ed infine esplode, distruggendo la Dark Star ed uccidendo Boiler e Pinback. Rimasti solamente Talby e Doolittle, entrambi decidono di andarsene nella maniera che ritengono pi\u00f9 opportuna: Talby viene catturato da una massa di asteroidi con la quale viagger\u00e0 nell'universo per sempre, mentre Doolittle, trovato un rottame dell'astronave, lo usa come tavola per surfare nello spazio prima di disintegrarsi nell'atmosfera di una Supernova.\nProduzione.\nIl film ha origine da \"The Electric Dutchman\", film girato nei primi anni settanta del XX secolo, per un progetto universitario presso la University of Southern California, scritto dal giovane John Carpenter assieme a Dan O'Bannon, che si occup\u00f2 degli effetti speciali, della produzione, del montaggio e che vi recit\u00f2 anche la parte del sergente Pinback.\nIl film originale, pensato come una parodia a basso costo di , aveva una durata di 45 minuti, era girato in 16mm e poteva contare su un budget complessivo di 6000 dollari. Grazie all'intercessione di John Landis, amico di Dan O'Bannon, che rimase colpito da questa produzione, vennero reperiti altri 60.000 dollari per poter aggiungere altri 50 minuti di girato in 35mm.\nDistribuzione.\nLa Filmex nel 1975 effettu\u00f2 una distribuzione limitata nei cinema, grazie anche al produttore Jack H. Harris, che ne volle sostenere la diffusione. Inizialmente il film non ebbe un grande successo, n\u00e9 di pubblico, n\u00e9 economico, ma divenne in seguito un vero e proprio cult quando qualche anno dopo fu pubblicato in videocassetta."}
{"id": "452287", "revid": "110157", "url": "https://it.wikipedia.org/wiki?curid=452287", "title": "L\u00f6rrach", "text": "L\u00f6rrach \u00e8 una citt\u00e0 della Germania sud-occidentale, capoluogo del circondario omonimo del Baden-W\u00fcrttemberg, nella valle formata dal fiume Wiese e vicino ai confini francese e svizzero (Basilea). La celebre industria dolciaria Milka \u00e8 la maggiore fabbrica della citt\u00e0."}
{"id": "452295", "revid": "1632387", "url": "https://it.wikipedia.org/wiki?curid=452295", "title": "Diabolus in Musica (album)", "text": "Diabolus in Musica \u00e8 il settimo album in studio del gruppo musicale statunitense Slayer, pubblicato il 9 giugno 1998 dalla American Recordings."}
{"id": "452299", "revid": "117257327", "url": "https://it.wikipedia.org/wiki?curid=452299", "title": "Amaya (browser)", "text": "Amaya \u00e8 un browser web open source e uno strumento di editing creato dal progetto di sviluppo dell'editor strutturato Opera dell'INRIA e pi\u00f9 tardi adottato dal W3C.\nAmaya \u00e8 il diretto discendente dell'editor SGML WYSIWYG Grif creato da Vincent Quin e Ir\u00e8ne Vatton all'INRIA all'inizio degli anni '80 e dell'editor HTML Symposia, anch'esso basato su Grif.\nAmaya venne in origine sviluppato come editor di testo e pi\u00f9 tardi come editor HTML e CSS, venne migliorato per supportare dialetti XML come XHTML, MathML e SVG. Amaya supporta la visualizzazione di formati di immagine aperti, come PNG e SVG, cos\u00ec come l'animazione SVG. Oggi viene usato come tester per le nuove tecnologie del web, non ancora supportate dai maggiori browser commerciali. In ogni caso, essendo sviluppato dal W3C essenzialmente come software di testing, oltre che come software di riferimento, ha un buon supporto del CSS e dell'SVG.\nIl browser \u00e8 disponibile per Unix, Microsoft Windows, Mac OS e altre piattaforme."}
{"id": "452300", "revid": "6340", "url": "https://it.wikipedia.org/wiki?curid=452300", "title": "Nibelungenlied", "text": ""}
{"id": "452304", "revid": "124819694", "url": "https://it.wikipedia.org/wiki?curid=452304", "title": "Campionato europeo di calcio 1960", "text": "Il Campionato europeo di calcio 1960, ufficialmente Coppa delle Nazioni Europee di calcio 1960 e conosciuto anche come EURO 1960, \u00e8 stata la prima edizione del Campionato europeo di calcio, organizzato ogni quattro anni dalla UEFA.\nLa formula di questa edizione del torneo prevedeva turni a eliminazione diretta con partite di andata e ritorno. In tutto si iscrissero diciassette squadre, con le clamorose rinunce principalmente della Germania Ovest, dell'Italia e dell'Inghilterra. Le semifinali e le finali per il terzo e per il primo posto sarebbero state disputate invece in gare uniche, disputate in una delle quattro nazioni che fossero giunte a quel punto. La scelta cadde sulla Francia, che ospit\u00f2 le ultime quattro partite dal 6 al 10 luglio del 1960.\nIl torneo fu vinto dall', che, guidata dal leggendario portiere Lev Ja\u0161in, sconfisse in finale la .\nQualificazioni.\nLe diciassette squadre partecipanti si incontrarono in partite ad eliminazione diretta. Fu effettuato un turno preliminare, uno spareggio di andata e ritorno disputato tra l' e la , che decret\u00f2 la squadra partecipante agli ottavi di finale. Successivamente furono disputati, sempre con partite di andata e ritorno, gli ottavi ed i quarti di finale.\nFase finale.\nStadi.\nGli stadi del torneo furono il Parco dei Principi di Parigi, teatro della finale, e lo Stadio V\u00e9lodrome di Marsiglia\nTabellone.\n&lt;section begin=Group 3 /&gt;&lt;section end=Group 3 /&gt;"}
{"id": "452307", "revid": "121673827", "url": "https://it.wikipedia.org/wiki?curid=452307", "title": "Ferdinando Galiani", "text": "Biografia.\nNacque a Chieti nel 1728, da una famiglia originaria di Lucera: la sua formazione avvenne a Napoli, dove ebbe modo di conoscere l'opera di Giambattista Vico e fu allievo di Antonio Genovesi.\nNel 1751 pubblic\u00f2 il trattato \"\", un'opera in cinque libri in cui, anticipando alcune tesi dell'utilitarismo, enunci\u00f2 una teoria sul valore economico dei beni individuando una stretta relazione tra quantit\u00e0 e qualit\u00e0 del lavoro, tempi di produzione, utilit\u00e0 e rarit\u00e0 del prodotto. \nTra il 1759 e il 1769 soggiorn\u00f2 a Parigi, dov'era stato inviato come segretario d'ambasciata. In Francia prese a frequentare i salotti letterari, stringendo rapporti con madame d'\u00c9pinay e Denis Diderot e si avvicin\u00f2 alle teorie fisiocratiche: tuttavia se ne stacc\u00f2 presto e nel 1770 pubblic\u00f2 \"Dialoghi sul commercio dei grani\" in cui, contro un indiscriminato liberismo, sostenne il carattere relativo delle istituzioni economiche e la necessit\u00e0 di considerare le particolarit\u00e0 storiche, sociali e ambientali dei diversi paesi. Il suo spirito impression\u00f2 i parigini a tal punto, che Mme. de Choiseul ebbe a dire: \"Noi francesi non abbiamo che gli spiccioli dell\"esprit\", a Napoli hanno i lingotti\". Si dice che, tornando in Italia, vide a Pisa il sepolcro dell'Algarotti, su cui era scritto un oraziano \"Algarottus, sed non omnis\"; disse che gli sembrava un epitaffio pi\u00f9 da evirato cantore che da erudito.\nMolto importanti sono stati i contatti col cartografo Giovanni Antonio Rizzi Zannoni. Galiani aveva trovato un gruppo di pergamene, riguardanti il Regno di Napoli e di Sicilia, fatte disegnare da Alfonso I a met\u00e0 del Quattrocento e poi trasferite in Francia da Carlo VIII verso la fine di quello stesso secolo, ricavate verosimilmente da rilevazioni censuarie. Queste pergamene, copiate di nascosto dal Galiani, permisero a Rizzi Zanoni di comporre la \"Carta Geografica della Sicilia prima o sia Regno di Napoli\", in quattro fogli (1769).\nDi ritorno a Napoli si dedic\u00f2 anche agli studi di linguistica (pubblic\u00f2 nel 1779 un trattato sulla lingua napoletana e un vocabolario, uscito postumo) e scrisse il libretto per l'opera \"Socrate immaginario\", musicato da Giovanni Paisiello. Sono di questo periodo le sue lettere a Mme d'\u00c9pinay, \nScrisse anche vari opuscoli umoristici, che firm\u00f2 col nome di Onofrio Galeota, un personaggio molto noto nella Napoli di quegli anni; : \"Spaventosissima descrizione dello spaventoso spavento che ci spavent\u00f2 tutti coll'eruzione del Vesuvio\".\nGli \u00e8 stato dedicato un asteroide, 11958 Galiani. A Galiani era dedicato il corso principale di Chieti, divenuto poi dal 1896 corso Marrucino; gli venne dedicata poi un'altra via. Gli \u00e8 dedicato anche l'istituto tecnico per geometri di Chieti aperto prima presso la casina Frigerj nel 1865, poi dagli anni 30 in una vicina struttura, in stile razionalista.\nDella moneta.\nL\u2019opera, presentata in anonimato, si apre con una dedica a Re Carlo, Re di Napoli e di Sicilia dove l\u2019autore esprime gratitudine nei confronti del sovrano per la sua capacit\u00e0 di governare e gestire la moneta. In essa si evidenzia anche la volont\u00e0 di presentare i principi della scienza della moneta, questo perch\u00e9 egli, come si evince dal proemio, ha sempre ritenuto che nessuno tra gli autori interessati alla materia economica avesse mai provato ad approfondire il regolamento della moneta. Galiani si propone di argomentare pi\u00f9 a fondo tale \u201cscienza\u201d presentandoci quella che \u00e8 l\u2019origine della moneta e successivamente la natura di essa. All\u2019interno dell\u2019opera si introduce al concetto di moneta-merce, ma in particolar modo viene proposta una teoria del valore, descrivendone i principi sulla quale essa si basa: l\u2019utilit\u00e0, la rarit\u00e0 e lo sforzo per produrli, evidenziato nel testo come: la \u00abfatica\u00bb, necessari per attribuire valore economico ai beni. Tuttavia il tema principale del \u201cDella Moneta\u201d \u00e8 l\u2019analisi degli effetti della moneta quali \u00abl\u2019alzamento e l\u2019abbassamento\u00bb. Galiani ci spiega che nonostante l\u2019uomo ricerchi la stabilit\u00e0 nella moneta, essa \u00e8 variabile e quindi soggetta a tali influenze. In particolar modo egli presta attenzione al primo dei due effetti, esposto all\u2019interno del 3\u00b0 libro dei 5 di cui l\u2019opera \u00e8 formata, fornendoci definizione e analisi della sua natura e degli effetti positivi e negativi che esso provoca.\nDei doveri dei principi neutrali.\nL\u2019opera fu pubblicata in forma anonima nel 1782 senza indicazioni riguardo l\u2019editore ed il luogo di produzione (anche se quest\u2019ultimo \u00e8 certamente Napoli), Galiani impieg\u00f2 un paio di anni per redigerla. Probabilmente l\u2019opera fu ordinata da Ferdinando IV o dal Marchese della Sambuca. Si ipotizza che il testo in questione sia uno sviluppo scientifico della Consulta del Supremo tribunale del commercio di Napoli sull\u2019adesione alla lega dei neutri da parte del regno dei Borbone.\nNell\u2019avvertenza l\u2019autore scrive che l\u2019opera \u00e8 stata \u00abprodotta da un irresistibile comando\u00bb ed ammette l\u2019imperfezione e l\u2019incompletezza del suo scritto.\nIl testo \u00e8 diviso in due libri: nel primo si discorre dei doveri dei neutri (in particolare circa il commercio e le merci di contrabbando), desumendoli dai principi della morale e del diritto; nel secondo vengono affrontate le norme relative della Ragion di Stato. Le due parti hanno una lunghezza alquanto differente, probabilmente dovuta alla celebre \u201cpigrizia\" dell\u2019autore o per la sua riluttanza nei confronti delle massime trattate nel secondo libro. Secondo l\u2019autore italiano il fine della guerra non \u00e8 la vendetta o la strage. Lo scopo finale \u00e8 togliere al nemico \u00abogni modo di resistere, ma non il modo di esistere\u00bb."}
{"id": "452308", "revid": "2108263", "url": "https://it.wikipedia.org/wiki?curid=452308", "title": "Giacomo I di Scozia", "text": "Era il figlio pi\u00f9 giovane di Roberto III di Scozia e della moglie Annabella Drummond e nacque probabilmente nell'estate del 1394. Essendo il fratello minore Giacomo non era destinato al trono, ma il maggiore Robert mor\u00ec da bambino, e nel 1402 mor\u00ec in circostanze sospette anche l'altro fratello David Stuart, Duca di Rothestay (24 ottobre 1378-26 marzo 1402) mentre era prigioniero dello zio Robert Stuart. Nel 1405-1406 suo padre, forse temendo per l'incolumit\u00e0 del figlio ne organizz\u00f2 il trasferimento in Francia, mentre era in viaggio nel mese di febbraio 1406 con alcuni fedeli sostenitori del re incapp\u00f2 negli uomini di Archibald Douglas, IV conte di Douglas costringendolo a rifugiarsi presso l'isola di Bass Rock.\nL\u00ec rimase fino alla met\u00e0 di marzo quando part\u00ec con un veliero diretto in Francia, la nave venne per\u00f2 intercettata da dei pirati inglesi il 22 marzo e Giacomo fin\u00ec nelle mani di Enrico IV d'Inghilterra. Il 4 aprile Roberto mor\u00ec lasciando come erede al trono un figlio dodicenne prigioniero degli inglesi. In Inghilterra a Giacomo venne impartita una buona istruzione, gli venne inculcato il rispetto per le usanze inglesi e per il suo sovrano tanto che nel 1420-1421 egli combatt\u00e9 contro i francesi al fianco di Enrico V d'Inghilterra. Nel 1416 gli inglesi liberarono il cugino di Giacomo Murdoch Stewart a favore di Henry Percy, II conte di Northumberland e otto anni dopo anche Giacomo venne riscattato e in quel tempo era Murdoch il reggente di Scozia. Nell'aprile di quell'anno Giacomo e la moglie Joan Beaufort, figlia di Giovanni Beaufort, I conte di Somerset, non fu un ritorno in pompa magna perch\u00e9 negli anni della prigionia Giacomo aveva combattuto diverse volte per conto di Enrico V sia contro i francesi che contro gli scozzesi di stanza in Francia. Nonostante questo il cronacotecario contemporaneo Walter Bower lo descrive come un uomo atletico, amante delle arti e a differenza del padre e del nonno non fu celebre per le proprie amanti, ma per i figli che ebbe dalla moglie.\nPer rafforzare la propria presa sulla corona egli inizi\u00f2 una serie di attacchi \"preventivi\" contro alcuni nobili cominciando gi\u00e0 nel 1425 contro gli Albany-Stuart che erano suoi parenti, Murdoch Stewart venne giustiziato nel maggio dello stesso anno e tre anni dopo Alexander di Islay, Conte di Ross venne preso in custodia mentre attendeva ai lavori del parlamento presso Inverness. Archibald Douglas fu arrestato nel 1431 seguito da George, II conte di March (1370 circa-dopo il 1457) nel 1434. Le condizioni dei prigionieri trattenuti in Inghilterra non venne tenuto in gran conto e il denaro che veniva dai loro riscatti venne usato per costruire, fra le altre cose, il Palazzo di Linlithgow. Nell'agosto del 1436 Giacomo fall\u00ec miseramente nell'assedio del Castello di Roxburgh e fronteggi\u00f2 l'inefficace tentativo di trarlo in arresto di fronte all'intero concilio ad opera di Robert Graham. Giacomo venne quindi ucciso a Perth nella notte fra il 20 e il 21 febbraio 1437 per mano di suo zio Walter Stuart, conte di Atholl (morto il 26 marzo 1437). La moglie Joan, ferita, riusc\u00ec a raggiungere ad Edimburgo il figlio Giacomo II di Scozia sana e salva\nL'ultimogenito che sal\u00ec al trono.\nGiacomo nacque probabilmente il 25 luglio 1394 (sebbene altre fonti indichino il 10 dicembre, figlio di Roberto III e di Annabella Drummond 27 anni dopo il matrimonio dei suoi genitori. Giacomo pass\u00f2 probabilmente gran parte dell'infanzia fra il Dunfermline Palace e l'Abbazia di Scone insieme alla madre. Egli aveva appena sette anni quando la madre mor\u00ec e solo otto quando nel 1402 suo fratello maggiore, Davide, mor\u00ec di fame in prigione a Falkland nel Fife e il sospetto che vi fosse la mano dello zio Roberto Stuart che lo aveva tratto in arresto accusandolo di appropriazione indebita fu molto forte. In ogni caso Giacomo era divenuto l'erede al trono, ultimo scoglio che separava gli Albany-Stuart, di cui Roberto era l'esponente di punta dalla corona. Nel 1402 Albany e Archibald Douglas, IV conte di Douglas furono assolti da ogni coinvolgimento nella morte di Davide e il primo fu nominato di nuovo luogotentente del re. In cambio del supporto Albany permise a Douglas di riaccendere le ostilit\u00e0 con gli inglesi, una decisione che gli cost\u00f2 cara perch\u00e9 il 14 settembre dello stesso anno gli scozzesi persero alla battaglia di Humbleton Hill e molti nobili vennero catturati.\nFra di loro vi erano Douglas, diversi conti e soprattutto Murdoch Stewart, il figlio maggiore di Albany. Come se non bastasse in quello stesso anno morirono molti altri nobili in patria lasciando diversi e pericolosi vuoti di potere in molte parti della Scozia. Tutto questo mise in pericolo il potere di Albany nel nord che accett\u00f2 di malavoglia un'alleanza con il fratello Alexander Stuart, Conte di Buchan e con il figlio suo omonimo, quanto al sud la cattura di Douglas incoraggi\u00f2 i nobili che sostenevano Roberto III di Scozia a farsi avanti diventando i pi\u00f9 importanti esponenti politici della zona. Nel dicembre 1404 il re don\u00f2 in \"regality\" al figlio alcune delle terre di famiglia poste all'ovest fra cui l'Ayrshire e il Firth of Clyde cos\u00ec da dargli una base di potere sufficiente in caso di rivolta.\nNel 1405 Giacomo venne posto sotto la protezione di Henry Wardlaw (morto il 6 aprile 1440), Arcivescovo di St.Andrews, e nell'inverno 1405-1406 Roberto decise di mettere al sicuro il figlio in Francia. Nel mese di febbraio Wardlaw consegn\u00f2 Giacomo a due fidati uomini di Roberto che procedettero nella regione di Fife e poi in quella ostile del Lothian. Il passaggio dell'erede nelle terre dei Douglas provoc\u00f2 le ire di James Douglas, VII conte di Douglas, che malsopportava i protettori del principe, che attacc\u00f2 il convoglio uccidendo entrambi gli uomini e Giacomo dovette scappare con un piccolo seguito all'isola di Bass Rock. Giacomo rimase l\u00ec fino a marzo quando infine si imbarc\u00f2 su una nave proveniente da Danzica e diretta in Francia. Il 22 marzo la nave venne catturata dai pirati inglesi e Giacomo divenne prigioniero di Enrico IV d'Inghilterra, suo padre mor\u00ec in Scozia il 4 aprile e vi fu chi disse che egli sarebbe morto a causa del dolore provocato dalla cattura di Giacomo.\nLe catene dorate della prigionia.\nPer Giacomo, il non incoronato re di Scozia, cominci\u00f2 una prigionia lunga 18 anni, che Albany occup\u00f2 tenendo saldamente in mano la luogotenenza e la reggenza del regno. Per prima cosa prese sotto la propria custodia tutte le terre che spettavano al nipote privandolo di ogni entrata e regalia e nei documenti ci si riferiva a Giacomo come il \"figlio dell'ultimo re\".. In Inghilterra a Giacomo venne concesso di tenere un piccolo seguito che constava di quattro o cinque nobili ed egli pot\u00e9 mantenere contatti con loro incluso suo cugino Murdoch Stewart che era ancora in mano agli inglesi dopo quattro anni di prigionia. I due vissero insieme per un periodo dal 1413 al rilascio di Murdoch tre anni dopo, prima alla Torre di Londra e poi al Castello di Windsor.\nLo zio di Giacomo, Robert Stewart, I Duca di Albany, non mostr\u00f2 fretta nel pagare per il rilascio del nipote, mentre si assicur\u00f2 di poter pagare il riscatto del figlio Murdoch che torn\u00f2 libero nel 1416 in uno scambio di prigionieri che includeva Henry Percy, II conte di Northumberland che era caduto in mano agli scozzesi.\nNel 1419 il nuovo re Enrico V d'Inghilterra cess\u00f2 di trattare Giacomo come un prigioniero facendolo sentire, pi\u00f9 che altro, come un ospite di corte. L'importanza di Giacomo fu chiara l'anno seguente quando accompagn\u00f2 Enrico in Francia e la sua presenza venne usata contro gli scozzesi che combattevano per il Delfino, dopo l'efficace assedio di Melun un contigente di scozzesi fu catturato e giustiziato con l'accusa di tradimento nei confronti del re. Tornato in Inghilterra il 23 febbraio 1421 Giacomo assistette all'incoronazione come regina di Caterina di Valois e gli venne data una posizione d'onore giacch\u00e9 venne fatto sedere immediatamente a sinistra della regina durante il banchetto.\nIn marzo Enrico cominci\u00f2 un giro di visite in numerose citt\u00e0 per dimostrare la propria forza e Giacomo lo accompagn\u00f2 e durante la festa di San Giorgio venne nominato cavaliere. In luglio i due tornarono a combattere in Francia e pareva che ormai Giacomo approvasse apertamente i metodi di Enrico tanto che sembrava che egli approvasse le ambizioni del sovrano inglese verso la corona di Francia. Giacomo fu uno dei comandanti dell'assedio di Dreux e il 20 agosto la citt\u00e0 si arrese. Enrico mor\u00ec circa dieci giorni dopo e Giacomo scort\u00f2 il corteo reale che tornava in patria.\nIl nuovo re era Enrico VI d'Inghilterra, un bambino di soli sei mesi, e l'intero consiglio di reggenza fu d'accordo che era ora di liberarsi della presenza di Giacomo. Nel 1423 i loro tentativi di trovare un accordo con gli scozzesi fallirono per via dello scarso riscontro dovuto probabilmente all'influenza di Murdoch che nel 1420 aveva ereditato titoli e posizione paterna.. La causa trov\u00f2 un alleato inaspettato in Archibald Douglas che si alle\u00f2 con Giacomo, egli era uno dei pi\u00f9 potenti magnati di Scozia, ma la sua posizione nel Lothian era minacciata dalle continue pressioni dei conti di Angus e March. Giacomo promise che una volta rientrato avrebbe appoggiato gli interessi di Douglas ed egli promise che lo avrebbe aiutato a tornare. Nel frattempo il rapporto fra Murdoch e William Lauder (1380 circa-14 giugno 1425) Vescovo di Glasgow, suo uomo di fiducia, si stava facendo tesa e coloro che volevano un ritorno di Giacomo si facevano sempre pi\u00f9 pressanti.\nNell'agosto 1423 Murdoch convoc\u00f2 il consiglio che decret\u00f2 che dovevano essere spediti degli ambasciatori in Inghilterra per negoziare la liberazione del re. Nel febbraio dello stesso anno Giacomo si era unito al Casato di Lancaster sposando Joan Beaufort cugina di Enrico VI e nipote di Thomas Beaufort, Duca di Exeter (1377 circa-31 dicembre 1426 circa) ed Enrico Beaufort tutti figli, al pari del padre, di Giovanni di Gand. Il 24 marzo 1423 Giacomo appose il proprio sigillo al contratto che fissava il suo riscatto alla somma di 60.000 marchi, il 5 aprile Giacomo e la moglie raggiunsero l'Abbazia di Melrose dove incontrarono Murdoch che rimise nelle mani del re il sigillo di reggente.\nLa coppia ebbe otto figli, tra cui il futuro Giacomo II di Scozia, e Margherita, moglie di Luigi XI di Francia. Gli studiosi credono che durante la sua cattivit\u00e0 Giacomo abbia scritto \"The Kingis Quair\", una romanza allegorica che \u00e8 tra le prime importanti opere della letteratura scozzese. Giacomo venne incoronato formalmente Re di Scozia nell'Abbazia di Sconey, nel Perthshire, il 2 maggio (o il 21) del 1424. Egli intraprese subito delle azioni decise per riottenere autorit\u00e0 e controllo. In una di queste fece giustiziare la famiglia Albany, che si era opposta alle sue azioni. L'esecuzione di Murdoch, Duca di Albany, e di due dei suoi figli, ebbe luogo il 24 maggio 1425 a Castle Hill, Stirling.\nGiacomo si avvi\u00f2 a governare la Scozia con mano ferma e ottenne numerose riforme finanziarie e legali. Ad esempio, a scopo di commercio con altre nazioni, rese le monete scozzesi scambiabili con valuta straniera solo all'interno dei confini scozzesi. Cerc\u00f2 inoltre di rimodellare il Parlamento di Scozia su quello inglese. In politica estera invece, nel 1428 rinnov\u00f2 la Vecchia Alleanza, un'alleanza franco-scozzese (e quindi anti-inglese). Il suo operato durante tutto il regno, bench\u00e9 efficace, irrit\u00f2 molte persone. Durante gli ultimi anni di regno, queste contribuirono a porre in discussione la sua pretesa al trono.\nIl nonno di Giacomo I, Roberto II, si era sposato due volte e le imbarazzanti circostanze del primo matrimonio (quello con la nonna di Giacomo, Elizabeth Mure) port\u00f2 alcuni a disputarne la validit\u00e0. Il conflitto scoppi\u00f2 tra i discendenti del primo matrimonio e i discendenti indiscutibilmente legittimi del secondo matrimonio, su chi avesse pi\u00f9 diritto al trono. La controversia giunse all'apice il 21 febbraio 1437, quando un gruppo di scozzesi, guidati da Sir Robert Graham, assassinarono Giacomo nel Monastero dei Domenicani di Perth. Giacomo tent\u00f2 di sfuggire agli assalitori attraverso le fogne. Comunque, tre giorni prima aveva fatto bloccare l'altra estremit\u00e0 dello scarico perch\u00e9 era collegato alla corte del tennis all'esterno, e le palle vi finivano dentro (Si veda anche: Catherine Douglas). Segu\u00ec un'ondata di esecuzioni, nel marzo del 1437, di coloro i quali avevano preso parte al complotto. Le autorit\u00e0 giustiziarono (tra gli altri) lo zio di Giacomo, Walter Stewart, I Conte di Atholl, e il nipote di questi, Robert Stewart, Signore di Atholl (entrambi discendevano dal secondo matrimonio di Roberto II).\nMatrimonio e discendenza.\nDa Giovanna Beaufort Giacomo ebbe:"}
{"id": "452309", "revid": "339392", "url": "https://it.wikipedia.org/wiki?curid=452309", "title": "Stipulazioni Anomale nei Match di Wrestling", "text": ""}
{"id": "452314", "revid": "1005847", "url": "https://it.wikipedia.org/wiki?curid=452314", "title": "Domenico Ferrata", "text": "Biografia.\nLe origini.\nNasce a Gradoli il 4 marzo 1847. Ordinato sacerdote nel 1869, a soli 29 anni ottiene nel 1876 una cattedra di diritto canonico a Roma.\nLa carriera diplomatica.\nNel 1879 il nuovo Papa Leone XIII lo invia quale auditore presso la Nunziatura Apostolica di Parigi e, poi, come nunzio in Belgio nel 1885, dopo averlo promosso arcivescovo titolare di Tessalonica. Ferrata contribuisce al riallacciamento delle relazioni tra il Belgio e la Santa Sede.\nNel 1891 Ferrata \u2013 alla luce della sua buona conoscenza della realt\u00e0 politica e sociale francese \u2013 \u00e8 inviato nunzio in Francia. Si tratta di una missione di particolare delicatezza alla luce dei tentativi di Leone XIII \u2013 spesso ostacolato da alcuni settori della stessa Chiesa e del mondo cattolico francese \u2013 di trovare un \"modus vivendi\" con la terza Repubblica francese, il cosiddetto \"ralliement\" (allineamento).\nLa carriera nella Curia romana.\nIl 22 giugno 1896 \u00e8 creato cardinale presbitero di Santa Prisca. Negli anni seguenti Ferrata opera quale prefetto in diverse congregazioni (per le Indulgenze e le Reliquie dal 1899 al 1900, per i riti dal 1900 al 1902, per i Vescovi e i regolari dal 1902 al 1908 e, infine, quella dei sacramenti fino al 1914. Alcune di esse sono in seguito state abolite.\nGi\u00e0 nel 1903 all'elezione al Soglio di Pietro di Pio X Ferrata appare, per la propria vasta esperienza e la personalit\u00e0 decisa, il candidato naturale alla carica di Cardinal Segretario di Stato in sostituzione di Mariano Rampolla del Tindaro, inviso al nuovo Pontefice. Papa Sarto gli preferisce tuttavia il giovanissimo Merry del Val.\nIl 2 gennaio 1914 \u00e8 nominato da Pio X Segretario dell'allora Sant'Uffizio (oggi Congregazione per la Dottrina della Fede) in sostituzione del defunto cardinal Mariano Rampolla del Tindaro.\nPassano alcuni mesi, e, dopo la morte di Pio X, il nuovo Papa Benedetto XV lo sceglie, il 4 settembre 1914, quale proprio Cardinal Segretario di Stato in sostituzione di Rafael Merry del Val y Zulueta. Ferrata muore, tuttavia, soltanto pochi giorni dopo tale prestigiosa nomina.\n\u00c8 sepolto nel cimitero di Gradoli.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "452315", "revid": "117146894", "url": "https://it.wikipedia.org/wiki?curid=452315", "title": "Sonata per pianoforte n. 12 (Mozart)", "text": "La sonata per pianoforte n. 12 in Fa maggiore K 332 fu scritta da Wolfgang Amadeus Mozart.\nLa data della sua composizione \u00e8 incerta: datata da Ludwig von K\u00f6chel e Alfred Einstein (insieme alle sonate K 330 e K 331) al 1778 a Parigi, in seguito il musicologo Alan Tyson, mediante un'analisi della carta dei manoscritti, ha proposto la datazione di queste sonate al 1783 a Salisburgo o Vienna."}
{"id": "452316", "revid": "436907", "url": "https://it.wikipedia.org/wiki?curid=452316", "title": "God Hates Us All", "text": "God Hates Us All \u00e8 l'ottavo album in studio del gruppo musicale statunitense, Slayer, pubblicato l'11 settembre 2001 dalla American Recordings.\nIl disco.\nTitolo e copertina.\nIl nome originario pensato per l'album era \"Soundtrack to the Apocalypse\". Tuttavia, il frontman Tom Araya sugger\u00ec che il titolo sarebbe stato pi\u00f9 consono a un box set, che il gruppo pubblic\u00f2 successivamente nel 2003. La frase \"God Hates Us All\" proviene dalla canzone \"Disciple\", durante il quale la parte si ripete nel ritornello. I testi si riferiscono principalmente all'ammissione di Dio di atti quali il suicidio e il terrorismo, quando apparentemente non pu\u00f2 fare nulla per impedirli. Un membro del gruppo heavy metal Pantera sugger\u00ec di utilizzare il nome \"God Hates Us All\" per una linea di magliette dopo che King fece ascoltare il brano al gruppo. King accett\u00f2, anche se pens\u00f2 che la frase avrebbe avuto un impatto maggiore come titolo dell'album.\nLa copertina dell'album mostra una Bibbia spillata con dei chiodi, coperta di sangue con la scritta \"Slayer\" bruciata su di essa, mentre il retro dell'album mostra alcune pagine della Bibbia strappate e coperte di sangue. L'idea della copertina fu suggerita dall'etichetta discografica, nonostante King volesse pi\u00f9 tempo per sviluppare una copertina migliore; King infatti si lament\u00f2 del fatto che l'idea era tipica di \"una casa discografica senza la minima idea di cosa cazzo stessero facendo\". Alcune edizioni dell'album presentavano una copertina sfilabile (che mostra quattro croci messe perpendicolarmente l'una dall'altra su uno sfondo bianco).\nRegistrazione.\nGli Slayer iniziarono a comporre dei testi per un nuovo album prima della loro apparizione all'Ozzfest 1999. Tuttavia, ogni tre mesi su quattro il gruppo non ebbe tempo di dedicarsi maggiormente alla composizione per i vari impegni al \"Tattoo the Earth\" Tour con gli Slipknot. Il produttore di vecchia data del gruppo, Rick Rubin, era troppo impegnato per lavorare con gli Slayer e si sentiva \u00abbruciato\u00bb ed incapace di creare musica intensa. Tom Araya e Kerry King avevano sentimenti simili su Rubin, e King ribad\u00ec il fatto che \u00abvoleva lavorare con qualcuno nel panorama musicale dell'heavy metal e Rubin non lo \u00e8 pi\u00f9. Voglio qualcuno che conosca cosa c'\u00e8 di nuovo, che conosca le nuove tecniche e che mi tenga in punta di piedi\u00bb. Rubin raccomand\u00f2 due produttori, anche se il primo (a detta di Jeff Hanneman) non era in grado di lavorare saggiamente. Perci\u00f2 gli Slayer diedero al secondo candidato, Matt Hyde, una prova sul brano \"Bloodline\", la quale apparve nel film \"Dracula's Legacy - Il fascino del male\". Il brano \"Here Comes the Pain\" era stata registrata due anni prima la pubblicazione di \"God Hates Us All\", venendo inserita nella raccolta \"\" del 1999 per poi essere utilizza come tema d'apertura per \"WCW Thunder\" dal 16 febbraio 2000 fino all'ultimo episodio (trasmesso il 21 marzo dell'anno successivo).\nLe registrazioni per \"God Hates Us All\" avrebbero dovuto tenersi in uno studio di registrazione di Hollywood; tuttavia il gruppo decise di trasferirsi a Vancouver, grazie alla disponibilit\u00e0 di tempo in uno studio pi\u00f9 conveniente.\nHyde fece utilizzo di Pro Tools durante le fasi di progettazione, produzione e di missaggio dell'album. Gli Slayer vollero mantenere al minimo gli effetti del computer, soltanto per includere una piccola quantit\u00e0 di delay e di distorsione. Come per gli album precedenti, le parti di batteria sono state le prime ad essere registrate; inoltre, per la prima volta nella carriera del gruppo, furono adottate chitarre a sette corde, utilizzate nei brani \"Warzone\" e \"Here Comes the Pain\".\nL'abbandono di Paul Bostaph.\nVerso la fine del 2001 Bostaph sub\u00ec una lesione cronica al gomito che ostacol\u00f2 la sua abilit\u00e0 nel suonare la batteria, portandolo alla decisione di lasciare il gruppo. Bostaph afferm\u00f2 di non aver rinnegato il tempo dedicato con gli Slayer, descrivendo anzi che \u00e8 stato il punto pi\u00f9 alto nella sua carriera. Senza un batterista con il quale concludere il \"God Hates Us All Tour\", King decise di contattare dopo dieci anni dal suo abbandono il batterista originale Dave Lombardo, chiedendogli se fosse stato disposto a suonare per gli ultimi concerti del tour. Lombardo accett\u00f2 l'offerta e suon\u00f2 per i 21 concerti rimasti; tuttavia dichiar\u00f2 di non mantenere una posizione fissa nel gruppo.\nDopo il tour gli Slayer continuarono nella ricerca di un nuovo batterista permanente e alcuni fan interessati al ruolo inviarono alcuni video in cui si cimentavano i canzoni quali \"Disciple\", \"God Send Death\", \"Stain of Mind\", \"Angel of Death\", \"Postmortem/Raining Blood\", \"South of Heaven\", \"War Ensemble\" e \"Seasons in the Abyss\". Il gruppo ascolt\u00f2 centinaia di registrazioni, stilando una lista di quali fossero i pi\u00f9 adatti a ricoprire il ruolo e quali invece andassero scartati, notando per\u00f2 che la lista degli scartati era molto maggiore. Per quelli che avevano la possibilit\u00e0 di diventare batterista, il gruppo offr\u00ec un provino a Dallas o a San Francisco ma la maggior parte di essi non poterono partecipare a causa dei costi di volo. Gli Slayer ascoltarono circa 2-3 batteristi al giorno e la miglior scelta ricadde su uno raccomandato da Lombardo. Tuttavia il gruppo scelse di riprendere Lombardo dopo aver deciso che non avrebbero trovato un batterista adatto e quest'ultimo accolse la proposta, portando cos\u00ec gli Slayer alla formazione originale."}
{"id": "452320", "revid": "339392", "url": "https://it.wikipedia.org/wiki?curid=452320", "title": "Armando Alejandro Estrada", "text": ""}
{"id": "452323", "revid": "729019", "url": "https://it.wikipedia.org/wiki?curid=452323", "title": "Nakajima Ki-43", "text": "Il identificato anche come e con il nome popolare , nome di identificazione alleato: Oscar, era un monomotore da caccia tattico ad ala bassa prodotto dall'azienda giapponese Nakajima Hik\u014dki KK dalla seconda parte degli anni trenta.\nStoria del progetto.\nLa progettazione inizi\u00f2 nel dicembre del 1937 in risposta ad una richiesta dell'Esercito Imperiale Giapponese per un successore del Nakajima Ki-27. Il nuovo caccia doveva avere, tra le altre caratteristiche, un carrello retrattile ma, nello stesso tempo, il comando della forza aeronautica dell'Esercito chiedeva che le doti di manovrabilit\u00e0 rimanessero inalterate rispetto a quelle del Nakajima Ki-27, cosa che era possibile ottenere solo con un carrello fisso pi\u00f9 leggero.\nI progettisti, guidati da Hideo Hitokawa, optarono per un gruppo retrattile e il prototipo del nuovo caccia effettu\u00f2 il primo volo nel gennaio 1939. Dotato di un motore Nakajima Ha 25 stellare da 925 hp e armato di due mitragliatrici da 7,7\u00a0mm, l'aereo dimostr\u00f2 di rispondere ai requisiti richiesti. La manovrabilit\u00e0, tuttavia, risult\u00f2 inferiore a quella del Nakajima Ki-27 e per un certo periodo le sue sorti rimasero in sospeso.L'Esercito decise finalmente di permettere la continuazione degli studi di progettazione e si ebbe una serie di apparecchi con varie modifiche nel gruppo motore e nell'armamento. Il programma per migliorare la manovrabilit\u00e0 dell'apparecchio port\u00f2 a una fusoliera pi\u00f9 snella e all'introduzione di deflettori situati sulla parte interna dell'ala. Questo secondo accorgimento miglior\u00f2 sensibilmente la manovrabilit\u00e0 del Nakajima Ki-43, specialmente nella virate, e le autorit\u00e0 militari furono soddisfatte dal rendimento del nuovo aereo.\nNell'aprile 1941 l'Esercito ordin\u00f2 la produzione di questo apparecchio col motore Esercito tipo 99 stellare, versione finale dell'Ha 25, e le prime consegne avvennero nell'ottobre dello stesso anno.\nil Ki-43 era del tutto ignoto quando i piloti alleati lo incontrarono per la prima volta. Come lo Zero, il Ki-43 era leggero e facile da pilotare. Era una macchina semplice ed agile, con un abitacolo che forniva un'eccellente visibilit\u00e0.\nTecnica.\nL'aereo era totalmente metallico, con un rivestimento di tela sulle superfici di controllo. La fusoliera era estremamente snella, specie dietro l'abitacolo, mentre le ali erano squadrate, con alcune curvature necessarie per ridurre la resistenza aerodinamica. Erano presenti flap di combattimento che consentivano di abbassare la velocit\u00e0 minima durante i combattimenti aerei, stringendo molto di pi\u00f9 le virate. Era infatti un aeroplano costruito per essere estremamente maneggevole e vista la scarsa potenza del motore, necessitava di una struttura molto leggera, troppo per essere anche sufficientemente robusto nei contesti di combattimento reali.\nL'abitacolo era dotato di una visibilit\u00e0 totale, con pochi montanti per sostenere il tettuccio (a differenza dell'A6M); le due mitragliatrici erano nella parte superiore del muso, mentre attacchi per bombe o serbatoi erano presenti sotto la fusoliera o le ali.Aveva una radio ricetrasmittente, una bombola per l'ossigeno, carrello d'atterraggio retrattile (a differenza del Nakajima Ki-27) e il motore, un 14 cilindri radiale, era abbinato ad un'elica bipala metallica.\nImpiego operativo.\nIl Ki-43 Hayabusa fu utilizzato dal Dai-Nippon Teikoku Rikugun K\u014dk\u016b Hombu, l'aviazione dell'esercito giapponese (IJAAF), durante la Seconda guerra mondiale ovunque: Cina, Birmania, penisola di Malay, Nuova Guinea, Filippine, isole del Pacifico e del Giappone.Fu prodotto in 5.919 esemplari, e abbatt\u00e9 pi\u00f9 aerei alleati dello Mitsubishi A6M \"Zero\".. Oper\u00f2 durante tutta la guerra. Bench\u00e9 al tempo di Pearl Harbor fossero in linea solo 40 esemplari, se ne aggiunsero presto altri , rendendolo il pi\u00f9 numeroso tra i caccia dell'Esercito.\nL'aereo arriv\u00f2 in linea nell'ottobre 1941 e costitu\u00ec una brutta sorpresa per gli Alleati quando entr\u00f2 in azione, sia pure in numero esiguo, nelle campagne iniziali della guerra del Pacifico. All'inizio nei reparti di prima linea dell'aviazione dell'Esercito erano presenti solo 40 macchine, e la superiorit\u00e0 numerica del Ki-27 non fu messa in discussione per lungo tempo.\nLa squadriglia delle Tigri Volanti (\"Flying Tigers\") affrontarono essenzialmente i Ki-27 e Ki-43 (ai quali i Curtiss P-40 erano nettamente superiori), ma quasi sempre affermavano di aver combattuto contro degli \"Zero\", nonostante si sapesse che gli Zero erano della Marina (come molte altre potenze della Seconda guerra mondiale - Usa, Francia e Russia - i Giapponesi avevano due forze aeree separate dipendenti l'una dall'Arma di Terra, l'altra dal Comando Navale), eppure i reduci dell'\"Air Volunteer Group\" continuarono a sostenere anche dopo la guerra di avere combattuto contro nugoli di Zero.\nAlla fine del 1944 il Nakajima Ki-43, ormai superato, fu gradualmente sostituito e concluse la vita come aereo da addestramento e come arma kamikaze.\nNel dopoguerra alcuni Ki-43 furono usati dagli Indonesiani in azioni di guerriglia aerea contro gli olandesi, mentre altri furono impiegati dai Francesi contro i vietnamiti.\nVersioni.\nNakajima Ki-43-Ia / Ib\nVedi pi\u00f9 sopra, nella sezione \"sviluppo\"Le due versioni si differenziavano tra loro principalmente per l'armamento, rispettivamente di due mitragliatrici Type 89 da 7,7\u00a0mm e di una Type 1 da 12,7 mm; e di due mitragliatrici da 12,7\u00a0mm. Nel gruppo motopropulsore il mozzo dell'elica bipala fu cambiato e divent\u00f2 a passo variabile, di metallo, mentre prima era di legno.\nNakajima Ki-43-IIa\nIl modello era dotato di un motore Esercito Tipo 1 (Nakajima Ha 115) stellare, versione aggiornata del Tipo 99, di 1150 hp. Il nuovo tipo, di gran lunga migliore, fu messo in produzione nel novembre 1942 e si distingueva dal tipo precedente per la presa d'aria del motore nella parte superiore, non pi\u00f9 in quella inferiore, per una riduzione di circa 60 cm dell'apertura alare e per i rinforzi sotto l'ala per l'aggancio di bombe. L'esperienza bellica aveva pure mostrato l'esigenza di blindature adatte per carburante e pilota.\nNakajima Ki-43-IIb\nEssenzialmente simile al modello IIa, era stato sottoposto a qualche modifica di equipaggiamento, quali il carburatore e il radiatore a olio. Queste modifiche furono standardizzate nel modello successivo, a tubi di scappamento singoli per ottenere maggiore velocit\u00e0 grazie a una spinta superiore.\nNakajima Ki-43-IIIa / IIIb\nFu l'ultima versione dell'aereo, e apparve nel 1944 potenziato da un motore Ha 115-II stellare di 1,320\u00a0hp.Per la fine della guerra furono costruiti solo due prototipi del Nakajima Ki-43-IIIb, previsto come intercettore d'alta quota. Quest'ultima variante aveva un motore Mitsubishi (Ha 33) 42 (Ha 112) stellare ed era armato di due cannoncini Ho 5 da 20\u00a0mm.\nEsemplari attualmente esistenti.\nUn unico esemplare esiste ancora oggi negli Stati Uniti, ma non \u00e8 in condizioni di volo."}
{"id": "452328", "revid": "479120", "url": "https://it.wikipedia.org/wiki?curid=452328", "title": "Nakajima Ki-44", "text": "Il identificato anche come e con il nome popolare , nome di identificazione alleato: Tojo, era un caccia intercettore monomotore ad ala bassa sviluppato dall'azienda aeronautica giapponese Nakajima Hik\u014dki KK all'inizio degli anni quaranta.\nEntr\u00f2 in produzione nel maggio 1942 e venne impiegato dal Dai-Nippon Teikoku Rikugun K\u014dk\u016b Hombu, la componente aerea dell'esercito giapponese (JAAF).\nEra meno maneggevole del suo predecessore, l'agile Ki-43, e i piloti giapponesi non gradivano la scarsa visibilit\u00e0 a terra, la superiore velocit\u00e0 d'atterraggio e la notevole rigidit\u00e0 dei comandi.\nTuttavia, il Ki-44 risult\u00f2 superiore a ogni altro tipo di velivolo nipponico del tempo e riusciva a competere, per velocit\u00e0 massima e variometrica, con i migliori caccia alleati, dando ai piloti giapponesi la necessaria flessibilit\u00e0 e potenza di fuoco, che mancava al suo predecessore, il Ki-43. Il \"Tojo\", infatti, era equipaggiato, oltre che con due mitragliatrici pesanti, anche di una coppia di cannoncini aeronautici da 20\u00a0mm. Alcuni esemplari montarono inoltre cannoncini da 40\u00a0mm che per\u00f2 ne penalizzavano le prestazioni.\nQueste caratteristiche ne facevano un efficace distruttore di bombardieri Boeing B-29 Superfortress statunitensi, il che convinse l'Alto Comando giapponese a porre la sua produzione tra le principali priorit\u00e0 belliche.\nIl Ki-44 era temuto dai piloti alleati, anche se, verso la fine della guerra, piloti poco addestrati ne fecero un facile bersaglio.\nNe vennero costruiti in tutto solo 1.225 esemplari, sia per la concorrenza del Nakajima Ki-43 \"Hayabusa\" che del previsto successore Nakajima Ki-84 \"Hayate\".\nStoria del progetto.\nNel corso del 1937 il K\u014dk\u016b Hombu, l'allora ministero dell'aviazione del Giappone, emise una specifica per la fornitura di un nuovo modello adatto a sostituire il Nakajima Ki-27, allora in servizio con i reparti aerei dell'esercito, con un caccia dalle maggiori prestazioni, pi\u00f9 moderno ed efficiente. La Nakajima Hik\u014dki, invitata a presentare un progetto in tal senso, decise di affidarne lo sviluppo al proprio ufficio tecnico, il quale disegn\u00f2 il futuro Ki-43 \"Hayabusa\", indicando nel contempo di valutare la realizzazione di un modello derivato che invece di rispondere ai classici canoni dei caccia del periodo potesse ricoprire il ruolo di caccia intercettore puro, destinato alla difesa dello spazio aereo da possibili incursioni nemiche di bombardamento ad alta quota, privilegiando le prestazioni in velocit\u00e0 massima e variometrica piuttosto che ricercarne la manovrabilit\u00e0. Le specifiche previste dovevano consentire al velivolo di volare a 600\u00a0km/h alla tangenza di 4\u00a0000 m (13\u00a0130\u00a0ft), quota da poter raggiungere in 5 min, un ostacolo che il gruppo di progettazione diretto da Toro Koyama fu costretto a superare pur non essendo disponibile, a quella data, nessuna motorizzazione in grado di sviluppare la potenza necessaria. In pratica l'esercito chiedeva non pi\u00f9 un caccia, ma un intercettore puro, in parte perch\u00e9 sentiva questa esigenza, in parte perch\u00e9 (come spesso accadeva nelle forze amrate giapponesi) voleva replicare alla prossima comparsa di un intercettore puro tra le fila dell'aeronautica della marina, ovvero al Mitsubishi J2M.\nPer valutarne le caratteristiche si decise di modificare un lotto di Ki-43, equipaggiandoli con una diversa serie di ipersostentatori \"a farfalla\" in grado di migliorare la manovrabilit\u00e0 e armandoli con quattro mitragliatrici, due calibro 7,7\u00a0mm e due calibro 12,7\u00a0mm. Per la propulsione ci si orient\u00f2 su un motore in grado di esprimere molta potenza, il Nakajima Ha-41, un motore radiale 14 cilindri doppia stella da 37,5 L di cilindrata, evoluzione del Nakajima Ha-5 sviluppato per essere montato su bombardieri, in grado di erogare 1\u00a0260\u00a0hp. L'Ha-41, che aveva un diametro di 1\u00a0260\u00a0mm, di 126\u00a0mm maggiore dei 1\u00a0144\u00a0mm del meno potente Nakajima Sakae da 27,8 L e 1\u00a0000\u00a0hp usato dal Ki-43 e dal Mitsubishi A6M, a causa del maggiore ingombro costrinse Koyama e i suoi collaboratori a realizzare una struttura di raccordo per adattare il propulsore alla fusoliera di diametro sensibilmente inferiore.\nAl fine di raggiungere le prestazioni indicate dalle specifiche, il piano alare aveva una superficie relativamente piccola, soluzione che aveva come conseguenza alti valori di carico alare e una velocit\u00e0 di atterraggio maggiore dei caccia allora in uso e alla quale i piloti non erano abituati.\nIl primo prototipo del Ki-44, indicato anche come Sh\u014dki (Zhong Kui, un demonio della tradizione giapponese), venne portato in volo per la prima volta nell'agosto 1940 e durante le prove che seguirono i risultati si rivelarono incoraggianti, con la gestione del volo accettabile pur considerando l'alto carico alare, mentre si lamentavano, come previsto, problemi legati all'elevata velocit\u00e0 di atterraggio e la scarsa visibilit\u00e0 in avanti durante il rullaggio a causa delle dimensioni del motore radiale.\nNove dei primi dieci esemplari vennero inviati in Cina per i test operativi ma vennero rischierati in Indocina in previsione della guerra e subito dopo i primi combattimenti del gennaio 1942 l'aereo venne ordinato per la produzione in serie. Venne emesso un ordine per un secondo lotto di 40 esemplari di preproduzione, macchine che si differenziavano essenzialmente per l'armamento affidato a quattro mitragliatrici tutte calibro 12,7\u00a0mm, la ricollocazione della presa d'aria e un nuovo disegno degli alloggiamenti alari delle gambe di forza anteriore del carrello.\nTecnica.\nL'aereo si presentava come un robusto caccia totalmente metallico, con ala di ridotta superficie e di forma grossomodo rettangolare, mentre i piani di coda erano sorprendentemente piccoli. Nonostante l'apparenza, il peso era appena superiore rispetto al Ki-43 e le dimensioni, specie l'ala, erano addirittura inferiori.\nLa grande fusoliera era anche molto alta per migliorare la stabilit\u00e0 della macchina anche con i piani di coda tanto ridotti.L'abitacolo era sopraelevato, il tettuccio a \"goccia\", mentre il motore radiale a 14 cilindri era abbinato ad un'elica tripala metallica.Il carrello, molto corto, era a larga carreggiata, mentre la presenza di flap di combattimento aiutava l'agilit\u00e0 del velivolo alle basse velocit\u00e0.\nL'armamento si basava sulle due armi nel muso, ma erano presenti anche altre due mitragliatrici nelle ali.\nVersioni ed impiego.\nIl primo modello entrato in linea era il Ki-44-Ia, seguito dal -b e l'ultima variante della prima generazione, il -c. Differivano tra di loro di pochi particolari, ed il motore era sempre lo Ha-41 da 1.200 cavalli per una velocit\u00e0 di circa 580 km/h.\nDopo appena 40 macchine prodotte (che testimonia bene l'incertezza che i giapponesi avevano sul tipo di macchina di cui necessitavano, anche perch\u00e9 le loro operazioni all'epoca erano soprattutto offensive e non contemplavano una difesa aerea ben curata), si pass\u00f2 alla versione Ki-44-II, con il potente Ha-109 da 1.520 CV dallo stesso diametro.\nDopo pochi Ki-44-IIa, che avevano l'armamento \"basico\" dei Ki-44-Ia, la produzione si concentr\u00f2 sul -b con 4 mitragliatrici calibro 12,7 e l'intercettore \"antiB-29\", il modello -c, con 4 cannoni calibro 20\u00a0mm.Alcuni, per esaltarne le prestazioni di intercettore, ebbero 2 mitragliatrici del modello Ho-103 e due cannoni Ho-301 calibro 40mm, potenti armi ma a bassa velocit\u00e0.In seguito vennero sostituite dalle Ho-203 calibro 37\u00a0mm con una migliore velocit\u00e0 iniziale. Nessuno di questi cannoni ebbe molto successo, specie a causa del peso che comportavano, ma comunque il Ki-44 si dimostr\u00f2 il migliore caccia giapponese per le alte quote e si batt\u00e9 con efficacia contro il B-29 nei reparti della difesa aerea metropolitana. L'armamento migliore era costituito dai cannoni Ho-3 da 20\u00a0mm .\nInfine apparve il Ki-44-III, con un motore da Ha-145 da ben 2.000 cv ed un'elica conseguentemente quadripala. Le prestazioni erano senza dubbio interessanti, mentre l'armamento era costituito solo da cannoni, quattro da 20\u00a0mm oppure, nei modelli antibombardiere, due da 20\u00a0mm pi\u00f9 due da 37\u00a0mm. Vennero costruiti pochi esemplari, essendo ormai il velivolo considerato molto superato come disegno basico; la produzione dello cess\u00f2 nel dicembre del 1944.\nSe \u00e8 abbastanza ben conosciuto come intercettore impiegato per la difesa del Giappone, si conoscono invece pochi dettagli sull'impiego del velivolo nelle campagne in Asia continentale e peninsulare ma il caccia, all'inizio disprezzato anche per la sua scarsa propensione a perdonare errori ed eseguire manovre acrobatiche complesse, venne successivamente molto apprezzato dai piloti che impararono a sfruttarne la capacit\u00e0 di combattere ad alta velocit\u00e0. Questo specialmente nel modello -II con il suo potente motore da 1.520 cavalli che ne garantiva 1.320 anche a 5.000 metri, con un tempo di salita a tale quota di appena 4,2 minuti, tra i migliori risultati ottenuti da un caccia a pistoni. Anche la velocit\u00e0 di picchiata era elevata, nonostante che questo aereo fosse dopotutto molto leggero, dato che a vuoto pesava quanto uno Spitfire Mk.I.\nGli ultimi aerei furono usati per attacchi diretti contro i B-29. La produzione pass\u00f2 al Ki-84 nell'ultimo anno e cos\u00ec lo 'Shoki' venne soppiantato poco a poco nei reparti di prima linea. Non essendo in grado di trasportare bombe non venne mai impiegato per le missioni kamikaze, ma forse anche la sua utilit\u00e0 come intercettore ne sconsigli\u00f2 tale utilizzo.\nUn unico aereo \u00e8 noto per essere sopravvissuto fino almeno al 1992, negli Stati Uniti, dove venne visto ad una manifestazione aerea (parcheggiato)."}
{"id": "452329", "revid": "339392", "url": "https://it.wikipedia.org/wiki?curid=452329", "title": "MiG-1/3", "text": ""}
{"id": "452331", "revid": "1543377", "url": "https://it.wikipedia.org/wiki?curid=452331", "title": "Still I Rise", "text": "Still I Rise \u00e8 un album del rapper statunitense Tupac Shakur e del suo gruppo The Outlawz, contiene del materiale inedito e le hits preferite dai fan. Alcune tracce sono dei remix di tracce gi\u00e0 uscite e gi\u00e0 note al pubblico. \u00c8 stato pubblicato il 14 dicembre 1999 dalla Interscope, sotto l'etichetta Death Row, e contiene il singolo \"Baby Don't Cry\", che risulta simile nel tono lirico ad alcuni precedenti successi come \"Brenda's Got A Baby\" e \"Keep Ya Head Up\"."}
{"id": "452332", "revid": "729019", "url": "https://it.wikipedia.org/wiki?curid=452332", "title": "Petlyakov Pe-8", "text": "Il Petlyakov Pe-8 (in cirillico \u041f\u0435\u0442\u043b\u044f\u043a\u043e\u0432 \u041f\u0435-8) era un bombardiere pesante quadrimotore ad ala bassa sviluppato in Unione Sovietica nel CDB-29 dal gruppo diretto da Vladimir Michajlovi\u010d Petliakov negli anni trenta.\nInizialmente designato Tupolev ANT-42 (\u0422\u0443\u043f\u043e\u043b\u0435\u0432 \u0410\u041d\u0422-42), in quanto progettato nell'OKB 156 diretto da Andrej Nikolaevi\u010d Tupolev, o anche Tupolev TB-7 (\u0422\u0411-7) (dal russo: \u0422\u044f\u0436\u0451\u043b\u044b\u0439 \u0411\u043e\u043c\u0431\u0430\u0440\u0434\u0438\u0440\u043e\u0432\u0449\u0438\u043a, T\u00e2\u017e\u00eblyj Bombardirov\u015dik, ovvero bombardiere pesante), venne prodotto in un numero limitato di esemplari ed impiegato dalla Sovetskie Voenno-vozdu\u0161nye sily (VVS), l'Aeronautica militare dell'Unione Sovietica, durante la seconda guerra mondiale.\nStoria del progetto.\nNei primi anni trenta i funzionari della Sovetskie Voenno-vozdu\u0161nye sily si resero conto che le esigenze nella guerra aerea stavano mutando e che i propri reparti di bombardamento strategico basati sugli imponenti Tupolev ANT-6/TB-3 avrebbero dovuto essere aggiornati con modelli pi\u00f9 attuali. A questo scopo emise una specifica per la fornitura di un nuovo bombardiere alla quale rispose l'ufficio di progettazione (OKB) nr. 156 diretto da Andrej Nikolaevi\u010d Tupolev con un progetto avviato nel luglio 1934, l'ANT-42. Si trattava, per il periodo, di velivolo di nuova generazione ma il suo sviluppo incontr\u00f2 varie difficolt\u00e0.\nSviluppo.\nPetlyakov perfezion\u00f2 il progetto con accorgimenti tecnici in grado di fornire prestazioni tali da superare ogni caccia intercettore ad alta quota.\nIl prototipo, ancora non equipaggiato di armamento e ancora sprovvisto del sistema ATsN, ed ai comandi del pilota collaudatore Miha\u00edl Mih\u00e1jlovi\u010d Gr\u00f3mov venne portato in volo per la prima volta il 27 dicembre 1936 dall'aeroporto centrale M.V. Frunze, struttura ora scomparsa nella zona Hodynka, a nord-ovest del centro di Mosca. Dopo il successo nelle prove iniziali, il sistema ATsN venne installato per le prove di valutazione statali nel mese di agosto 1937 ed i motori Mikulin AM-34RNB vennero montati durante le prove. Gr\u00f3mov rifer\u00ec che il timone era inefficace e che i motori esterni subivano un pericoloso surriscaldamento. Successive prove nella galleria del vento identificarono il problema con l'aerodinamica dei radiatori e delle gondole. per risolvere il problema i radiatori vennero spostati in un profondo condotto al di sotto delle gondole interne ed il timone venne ampliato e ridisegnato adottando un rivestimento liscio.\nIl sistema ATsN-2, dal russo Agregat tsentral'novo nadduva \u2014 unit\u00e0 centrale di sovralimentazione, consisteva in un'insolita configurazione a 5 motori, quattro AM-34FNR da 1\u00a0100 CV posizionati in altrettante gondole sul bordo d'attacco alare ed il quinto, un Klimov M-100, incorporato nella fusoliera con il compito di ripristinare tramite compressore il flusso d'aria necessario per la potenza dei motori in quota.\nL'adozione dei motori Mikulin AM-35A permise di eliminare tale complesso sistema di sovralimentazione, e il velivolo realizzato con tali motori raggiunse soddisfacenti prestazioni generali anche a 8.000 metri. La produzione inizi\u00f2 nel 1939 e l'aereo, denominato TB-7, venne poi ridesignato Pe-8. Era uno dei primissimi aerei della nuova generazione di quadrimotori da bombardamento.\nLa sua struttura comprendeva un'enorme fusoliera, con postazioni difensive nel muso e in coda, oltre che una torretta dorsale. L'ala era di grandissima apertura e di struttura trapezoidale. Era talmente grande che per l'installazione di mitragliatrici calibro 12,7\u00a0mm nelle gondole motrici non era necessaria alcuna postazione telecomandata, ma bastava un tunnel di comunicazione tra la fusoliera e le gondole interne.\nCausa per\u00f2 la precedenza assegnata durante la seconda guerra mondiale ai bombardieri tattici, le difficolt\u00e0 di messa a punto e la concorrenza del pi\u00f9 piccolo ma comunque efficace Ilyushin Il-4, lo sviluppo del modello procedette lentamente.\nIl passo successivo era quello di ricercare un'autonomia maggiore, e dato che ai sovietici non mancavano motori affidabili di elevata potenza (a differenza degli italiani, come accadde per il Piaggio P.108) venne installato il Diesel M-30, un 12 cilindri a V da 1\u00a0475 CV (come il Daimler-Benz DB 605). Nonostante il peso elevato del motore, le prestazioni migliorarono almeno in quanto ad autonomia, che pass\u00f2 da 3\u00a0700 a 4\u00a0800\u00a0km, sempre con un carico massimo di 4.000 chili di bombe.\nIl miglior risultato per\u00f2 venne ottenuto successivamente con i motori Shvetsov ASh-82 (M-82FN), che nonostante i loro 1\u00a0875 CV (1\u00a0380\u00a0kW) avevano una struttura pi\u00f9 leggera e pertanto consentirono di ridurre il peso massimo da 33\u00a0000 a 31\u00a0000\u00a0kg (era di 27\u00a0000 con i AM-35), essendo dei benzina radiali. Il velivolo consentiva di volare per 4\u00a0100 chilometri e di portare (non \u00e8 chiaro se abbinato a tale autonomia) 5\u00a0200\u00a0kg, incluse bombe da 2\u00a0000\u00a0kg.\nImpiego operativo.\nQuando inizi\u00f2 l'Operazione Barbarossa, il 22 giugno 1941, solo il 2\u00ba Squadrone del 14\u00ba reggimento bombardieri pesanti (\"14-j t\u00e2\u017eelyj bombardirovo\u010dnyj aviacionnyj polk\"\u2014TBAP), basato a Boryspil' era equipaggiato con i Pe-8, ma n\u00e9 gli equipaggi erano adeguatamente preparati n\u00e9 i velivoli erano ancora in condizioni completamente operative. Due dei nove Pe-8 schierati rimasero distrutti durante incursioni aeree della Luftwaffe poco dopo l'inizio della guerra, prima che i Pe-8 venissero spostati fuori dal loro raggio operativo all'aeroporto di Kazan'. Stalin ordin\u00f2 che la squadriglia fosse trasformata in un reggimento e che avrebbero iniziato missioni per colpire bersagli in profondit\u00e0 all'interno del territorio tedesco. In teoria, questa tattica avrebbe potuto alzare il morale sovietico, dimostrando la vulnerabilit\u00e0 del nemico. Lo squadrone venne ridesignato il 29 giugno come 412\u00ba TBAP ed inizi\u00f2 la preparazione per missioni a lungo raggio. Intorno al 27 luglio \u00e8 stato nuovamente rinominato 432\u00ba TBAP. La sera del 10 agosto, una missione di bombardamento composta da otto Pe-8 motorizzati M-40 del 432\u00ba TBAP, coadiuvato da Yermolaev Yer-2 del 420\u00ba reggimento bombardieri a lungo raggio (DBAP), part\u00ec dall'aeroporto di Pu\u0161kino, vicino a Leningrado, allo scopo di raggiungere Berlino. Uno dei Pe-8 al limite della sua capacit\u00e0 bellica si schiant\u00f2 subito dopo il decollo dopo aver perso un motore. Solo quattro riuscirono a raggiungere Berlino, o la sua periferia, e di questi, solo due tornarono alla loro base. Gli altri atterrarono altrove o precipitarono in Finlandia ed Estonia. L'aereo del comandante della 81\u00aa Divisione bombardieri a lungo raggio, kombrig Mihail Vasil\u2019evi\u010d Vodop\u2019\u00e2nov, alla quale entrambi i reggimenti appartenevano, venne prima attaccato per errore da alcuni caccia Polikarpov I-16 dell'Aviacija Voenno-Morskogo Flota nel Mar Baltico perdendo un motore e successivamente, prima che potesse raggiungere Berlino, la FlaK tedesca perfor\u00f2 un serbatoio di combustibile. Il velivolo di Vodop'\u00e2nov precipit\u00f2 nel sud dell'Estonia. Altri cinque Pe-8 vennero persi durante l'operazione, in gran parte a causa della scarsa affidabilit\u00e0 dei motori M-40. Ulteriori sette Pe-8 vennero persi nel corso del mese di agosto, rendendo inefficace il reggimento. Durante questo periodo, i velivoli superstiti vennero rimotorizzati con i pi\u00f9 affidabili Mikulin AM-35A a scapito di un minor raggio d'azione.\nDal 1\u00ba ottobre 1941 il reggimento pot\u00e9 dotarsi di Pe-8 di nuova costruzione portando il loro numero complessivo a quattordici esemplari. I due mesi successivi condussero incursioni notturne su Berlino, K\u00f6nigsberg, Danzica e sulle citt\u00e0 occupate dai tedeschi dall'avanzata in Unione Sovietica. Il reggimento, il 3 dicembre, \u00e8 stato nuovamente ridesignato come 746\u00ba \"reggimento autonomo aeronautico a lungo raggio\" (\"Otdel'nyy Avia Polk Dahl'nevo Deystviya\"-OAPDD). Dalla documentazione, di due giorni successiva a questa data, non risulta in carico alcun velivolo ma se ne trovano undici erano il 18 marzo 1942. Durante l'inverno del 1941-42, al reggimento venne assegnato la distruzione di un ponte ferroviario sul Volga, vicino a Kalinin. Nell'aprile 1942, un aereo vol\u00f2 con personale diplomatico e posta su un volo senza scalo da Mosca alla Gran Bretagna. Questa fu una prova per un volo con il ministro degli Esteri sovietico Vja\u010deslav Michajlovi\u010d Molotov e la sua delegazione con rotta Mosca - Londra - Washington e ritorno, per aprire negoziati per un secondo fronte contro la Germania nazista (19 maggio-13 giugno 1942). Bench\u00e9 il volo dovesse attraversare lo spazio aereo controllato dai tedeschi, il viaggio di ritorno si svolse senza incidenti. Dall'agosto 1941 al maggio 1942 il reggimento ha eseguito 226 sortite per un carico bellico complessivo di caduta pari a 606 t di bombe. Nel corso di queste missioni vennero persi 14 bombardieri, cinque in combattimento ed il resto a causa di malfunzionamento dei motori. Il reggimento quindi ricevette diciassette nuovi Pe-8 in loro sostituzione. Dalle tabelle di carico risultavano sedici aerei a disposizione il 1\u00ba maggio 1942, ma due mesi dopo il numero era salito soltanto a diciassette, da ci\u00f2 si deduce che il reggimento stava perdendo esemplari con quasi la stessa velocit\u00e0 di quanto riuscivano ad essere sostituiti.\nIl 890\u00ba reggimento aviazione a lungo raggio (\"Br\u00e2nskij aviacionnyj polk dal'nego dejstvi\u00e2\"-APDD) venne costituito il 15 giugno 1942 ed entrambi i reggimenti sono stati usati per bombardare i centri tedeschi di Or\u00ebl, Brjansk, Kursk e Poltava. L'attivit\u00e0 bellica dei reggimenti si innalz\u00f2 talmente che le missioni nel mese di agosto equivalevano in numero a quelle effettuate nei primi dieci mesi del conflitto. Alla vigilia del contrattacco sovietico a Stalingrado, l'Operazione Urano, l'8 novembre i reggimenti potevano contare su una flotta di quattordici Pe-8. Sotto il comando della 45\u00aa Divisione aerea bombardieri a lungo raggio (\"Dal'nebombardirovochnaya Aviatsionnaya Diviziya\"\u2014DBAD) non parteciparono agli attacchi aerei a Stalingrado.\nNel 1943, partendo dalla base aerea principale a Krtaovo, a sud-est di Mosca, i reggimenti compirono missioni di bombardamento su centri di trasporto, aeroporti e concentrazioni di truppe, soprattutto sul cantiere ferroviario di Homel' sul quale vennero scaricati circa 606 t di bombe tra febbraio e settembre del 1943. Non \u00e8 chiaro se queste missioni vennero eseguite solamente da Pe-8 o in combinazione con altri bombardieri. Il reggimento inoltre fu il primo ad utilizzare operativamente la FAB-5000, bomba da 5\u00a0000\u00a0kg, sganciandola su K\u00f6nigsberg nell'aprile del 1943, proseguendo con attacchi mirati in profondit\u00e0 nel territorio tedesco. Nel maggio 1943, le missioni si concentrarono sulle azioni di disturbo alla concentrazione di forze tedesche assegnate alla battaglia di Kursk. In una sortita, i 109 bombardieri della 45\u00aa DBAD, la maggior parte dei quali per\u00f2 non erano Pe-8, colp\u00ec il nodo ferroviario di Or\u0161a durante la serata del 4 maggio; l'Oberkommando der Wehrmacht comunic\u00f2 in quell'occasione la distruzione di 300 vagoni ferroviari e tre treni di munizioni.\nAl 1\u00ba luglio, il reggimento aveva in carico 18 Pe-8 a disposizione delle operazioni durante la prima fase della battaglia di Kursk. Le unit\u00e0 a lungo raggio continuarono ad effettuare missioni di bombardamento notturne su obiettivi situati nell'entroterra tedesco, sostenendo l'offensiva sovietica terra nella \"sacca di Orel\", chiamata Operazione Kutuzov, che ha avuto inizio il 12 luglio. La Luftwaffe trasfer\u00ec i reparti della sua caccia notturna del IV./Nachtjagdgeschwader 5, che operavano sia con Junkers Ju 88 che con Dornier Do 217 per contrastare le incursioni sovietiche intorno all'area di Or\u00ebl. Dopo che inizialmente le missioni dei caccia risultarono inefficaci contro le incursioni sovietiche, nella notte del 17-18 luglio le truppe tedesche riuscirono a distruggere le loro postazioni radar a terra, quindi mut\u00f2 l'andamento degli scontri ed il numero delle perdite sovietiche si innalz\u00f2 bruscamente. Bench\u00e9 i tedeschi effettuassero un totale di quattordici missioni, solo in quella notte riuscirono ad abbattere otto velivoli nemici e nella notte tra il 20 ed il 21 luglio, l'Hauptmann Heinrich Prinz zu Sayn-Wittgenstein, comandante del IV./NJG 5, riusc\u00ec da solo ad abbatterne tre. Uno dei fattori sfavorevoli agli equipaggi sovietici fu probabilmente determinato dai bagliori prodotti dall'impianto di scarico dei motori ASh-82 i quali, essendo sprovvisti di smorzatori di fiamma, potevano essere visibilmente notati dai piloti tedeschi.\nNonostante le sue perdite, il 746\u00ba OAPDD venne ridesignato 25\u00ba \"Reggimento di Aviazione a Lungo Raggio della Guardia\" (GAPDD) il 18 settembre 1943 a riconoscimento dei suoi risultati.\nRimozione da incarichi di prima linea.\nLe perdite di Pe-8 dovute complessivamente a cause meccaniche, in combattimento e fuoco amico sono aumentate costantemente, da un aereo per 103 voli nel 1942 ad uno per 46 missioni nel 1944. Nonostante le perdite, lo \"stabilimento 124\" riusc\u00ec comunque a fornire esemplari sufficienti al bisogno. Il numero di esemplari in dotazione al 45\u00ba DBAD continu\u00f2 a salire, dai 20 a disposizione il 1\u00ba gennaio 1944 ai 30 del successivo 1\u00ba giugno. Il Pe-8 fu protagonista di 276 missioni nel 1944 contro bersagli come Helsinki, Tallinn e Pskov. In una sua opera, lo storico dell'aviazione Yefim Gordon sostiene che il Pe-8 vol\u00f2 nella sua ultima missione, la notte del 1-2 agosto 1944, ma il resoconto statistico della VVS contraddice questa affermazione, dando notizia di 31 Pe-8 assegnati al 45\u00ba DBAD il 1\u00ba gennaio 1945 con 32 apparecchi operativi alla data del 10 maggio 1945. Tuttavia, durante questo periodo il 45\u00ba DBAD era composto da solo tre reggimenti, nessuno dei quali utilizzava il Pe-8 come loro aereo primario, cos\u00ec pur avendoli in carico non vennero utilizzati che secondariamente in missioni belliche operative. L'890\u00ba inizi\u00f2 ad operare con i North American B-25 Mitchell, forniti dagli Stati Uniti in base al Lend-Lease, dall'estate del 1944 che si ridesign\u00f2 reggimento di bombardamento aereo in 26 dicembre 1944. Il 362\u00ba APDD venne costituito all'inizio del 1944 con quattro Pe-8 ricevuti dagli altri due reggimenti, ma questi sono stati restituiti nella primavera del 1944, quando il reggimento inizi\u00f2 a dotarsi dei B-25 Mitchell.\nImpiego postbellico.\nDopo il termine del conflitto, il Pe-8 venne utilizzato in maniera intensiva come banco di prova volante per i test sui derivati sovietici della bomba volante tedesca V1 e venendo ridesignato Pe-8LL per gli studi dei prototipi di nuovi motori a pistoni. Venne inoltre utilizzato come lanciatore per il Bisnovat 5, velivolo sperimentale ad endoreattore, nel 1948-49. La compagnia aerea Aeroflot ricevette molti dei Pe-8 sopravvissuti per impiegarli in missioni di esplorazione polare. Il loro equipaggiamento militare venne rimosso mentre vennero equipaggiati con serbatoi supplementari, aggiornati nella motorizzazione adottando gli ASh-82FNs o gli ASh-73, quindi dipinti di color arancio per una pi\u00f9 facile identificazione in caso di atterraggio forzato. Uno di questi riusc\u00ec ad atterrare al polo nord nel 1954 ed altri hanno contribuito a monitorare le \"Drejfu\u00fb\u015da\u00e2 stanci\u00e2\", stazioni di ricerca installate sul ghiaccio alla deriva nelle profondit\u00e0 dell'Oceano Artico, in particolare le \"Severnyj pol\u00fbs-2\" (polo nord-2 o SP-2), SP-3 ed SP-4 durante la seconda parte degli anni cinquanta."}
{"id": "452334", "revid": "1404372", "url": "https://it.wikipedia.org/wiki?curid=452334", "title": "Dassault MD 450 Ouragan", "text": "Il Dassault MD 450 Ouragan (dal francese: \"uragano\") era un caccia monoreattore prodotto dall'azienda francese Dassault Aviation negli anni cinquanta, il primo con queste caratteristiche ad entrare in servizio attivo nella Arm\u00e9e de l'air.\nRealizzato in circa 450 esemplari, l'Ouragan ricopre un ruolo importante nella rinascita della produzione militare francese del dopoguerra inaugurando con le esperienze acquisite una serie di sviluppi che portarono alle pi\u00f9 recenti realizzazioni dell'azienda transalpina. Oltre ad essere utilizzato in patria, l'Ouragan venne esportato all'estero andando ad equipaggiare le aeronautiche militari di El Salvador, India ed Israele.\nStoria del progetto.\nQuesta macchina doveva molto al disegno dell'F-84 statunitense. Vi era molto da imparare da parte francese sui nuovi aerei da combattimento a reazione, dopo la pausa bellica, e questo progetto costituiva un esempio di rischio calcolato, per non fare veri e propri balzi nell'ignoto, come invece facevano all'epoca altri connazionali di Dassault.\nL'aereo era metallico, aveva un'ala e dei piani di coda moderatamente a freccia, con quelli orizzontali sistemati alla base di quello verticale la presa d'aria era posta nel muso. Il motore era un Rolls-Royce Nene costruito dalla Hispano-Suiza, lo stesso motore del MiG-15, aereo di caratteristiche superiori. L'Ouragan era anche un cacciabombardiere di tutto rispetto, anche se risultava sottopotenziato a causa del peso elevato.\nCon i 4 cannoni Hispano da 20\u00a0mm sotto il muso e 16 razzi o 2 bombe sotto le ali, l'Ouragan era una macchina bene armata e dalle prestazioni interessanti, robusta ed agile alle quote medio-basse. Caratteristica era la presenza dei serbatoi d'estremit\u00e0 alari, non sganciabili.\nImpiego operativo.\nIl velivolo divenne operativo solo nel 1953, dopo un periodo di maturazione molto lungo. Tre stormi francesi lo ebbero in dotazione: il \"2\u00b0\", \"4\u00b0\" e il \"12\u00b0\". Le missioni comprendevano anche la difesa aerea della Germania, all'epoca occupata. Gli aerei militarono in prima linea solo fino al 1957, e la carriera come addestratore termin\u00f2 nel 1960. Gli Ouragan ebbero un numero elevato di incidenti, nonostante l'affidabilit\u00e0 del progetto nel suo insieme.\nNel mercato esterno la macchina and\u00f2 a diversi utenti. Israele ne ebbe inizialmente 24, usati sia nelle guerre del 1956 che del 1967. Ottennero alcuni successi aerei, in qualit\u00e0 di primi caccia jet dell'aeronautica Israeliana (eccetto alcuni Meteor intercettori notturni) e risultarono molto efficaci contro obiettivi al suolo. I primi velivoli vennero ceduti nel 1955 direttamente dalle squadriglie francesi. In seguito, un totale di 71 aerei venne ceduto a prezzo ridotto. Gli ultimi 18 vennero ceduti all'Honduras nel 1976.\nLe doti acrobatiche e di robustezza dell'aereo erano ben note anche all'estero e l'India, per non dover dipendere solo dalla Gran Bretagna nel campo delle forniture militari, ordin\u00f2 131 macchine nuove, entrate in linea gi\u00e0 dal 1953. Ribattezzati Toofani (lo stesso significato di Ouragan, ma in Lingua hindi), vennero utilizzati per gli anni successivi anche come macchine acrobatiche, oltre che vari conflitti locali tra i quali la Guerra Cino-Indiana del 1962.\nNell'insieme l'Ouragan \u00e8 il capostipite della dinastia di caccia francesi: col tempo questo progetto basico fu potenziato nei motori e affinato nelle linee.\nDal 1954 al 1957 fu impiegato nella Patrouille de France."}
{"id": "452336", "revid": "729019", "url": "https://it.wikipedia.org/wiki?curid=452336", "title": "Dornier Do 17", "text": "Il Dornier Do 17 fu un aereo multiruolo, monoplano bimotore ad ala media, sviluppato dall'azienda aeronautica tedesca Dornier-Werke GmbH nei primi anni trenta e prodotto, oltre che dalla stessa, su licenza da alcune aziende nazionali del settore.\nRealizzato ufficialmente per il mercato dell'aviazione commerciale ma ideato anche per una sua veloce conversione militare, fu uno dei primi velivoli da bombardamento moderni ad equipaggiare la Luftwaffe, l'aeronautica militare tedesca, nel periodo interbellico e, nelle sue versioni pi\u00f9 evolute, venne intensamente utilizzato durante lo svolgimento della seconda guerra mondiale.\nStoria del progetto.\nNel 1932 l\"Heereswaffenamt\" emise una specifica per la fornitura di un nuovo modello di aereo da trasporto per la Deutsche Reichsbahn-Gesellschaft, l'azienda di trasporti ferroviari nazionale, ed un aereo postale veloce per la Deutsche Luft Hansa (DLH). Alla richiesta decise di rispondere la Dornier-Werke avviando, dal 1\u00ba agosto, lo sviluppo di un progetto adatto allo scopo.\nQuando il nazismo and\u00f2 al potere nel 1933, l'asso dell'aviazione della prima guerra mondiale Hermann G\u00f6ring assunse l'incarico di commissario nazionale per l'aviazione, con Erhard Milch proveniente dalla Deutsche Luft Hansa come vice; i due in breve tempo avrebbero istituito il Reichsluftfahrtministerium (RLM), nuovo ministero cui fu demandata l'intera gestione dell'aviazione tedesca del periodo. L'RLM introdusse una nuova convenzione di designazione, basata su un \"pacchetto di numeri\" assegnati alle varie aziende aeronautiche nazionali precedute da un suffisso identificativo, cos\u00ec il nuovo modello venne ufficialmente identificato come Do 17. Il 17 marzo 1933, solo tre mesi dopo il suo insediamento, Milch diede l'autorizzazione alla costruzione dei prototipi. Alla fine del 1933 l'RLM emise una specifica per la fornitura per un \"aereo ad alta velocit\u00e0 ed impennaggio a doppia deriva\" e per un \"aereo da trasporto dotato di equipaggiamenti speciali\", in altri termini un bombardiere. Il progetto originale (il Do 17 V1) del 1932 prevedeva una configurazione con singolo elemento verticale e Dornier continu\u00f2 a sviluppare quel modello. Un mockup del Do 17 venne presentato al pubblico nell'aprile 1933, privo ancora di quell'equipaggiamento speciale allo scopo di mascherare la sua propensione ad assumere il ruolo di aereo militare.\nNel mese di aprile 1934, alla sede Dornier di Manzell inizi\u00f2 il programma \"definizione\". Nel corso del mese furono definiti i dettagli dell'armamento difensivo e quelli del meccanismo di sgancio delle bombe. La costruzione dei prototipi ebbe inizio il 20 maggio 1934 e, il 20 novembre di quell'anno, il Do 17 V1, dotato di impennaggio monoderiva e propulso da una coppia di motori BMW VI 7,3, venne portato in volo per la prima volta. Il programma di prove in volo sub\u00ec dei ritardi a causa di una serie di incidenti in uno dei quali, nel febbraio e nell'aprile 1935, il prototipo rimase danneggiato durante l'atterraggio. Il secondo prototipo, il Do 17 dotato di impennaggio bideriva e motorizzato con i BMW VI 6,3 a bassa compressione, vol\u00f2 il 18 maggio 1935 e venne visionato, assieme al Do 17 V1, dalla commissione esaminatrice RLM il giugno successivo all'aeroporto di Rechlin-L\u00e4rz. I successivi test evidenziarono che la soluzione monoderiva non presentava significativi vantaggi nella stabilit\u00e0 di volo per cui il V1 venne modificato adottando anch'esso la coda del V2. Il velivolo rimase distrutto in un incidente il 21 dicembre a causa di un malfunzionamento dei motori. Il Do 17 V3, anch'esso dotato di impennaggio bideriva, era originariamente previsto fosse equipaggiato con una coppia di motori Hispano-Suiza 12Ybrs ma data la loro indisponibilit\u00e0 alla fine si decise di riproporre la coppia di BMW VI 7,3, come per il V1; in questo caso il primo volo ebbe luogo il 19 settembre 1935. Il prototipo Do 17 V1 rimase l'unica cellula costruita ad avere la configurazione a singola deriva.\nLa particolare linea dei primi due prototipi, dotati di un naso lungo ed appuntito, unitamente alla sagoma sottile della fusoliera, diede origine al soprannome dato al Do 17, \"Fliegender Bleistift\", che tradotto dalla lingua tedesca significa \"matita volante\", termine con cui il bimotore venne identificato durante tutte le fasi iniziali di sviluppo.\nLo storico dell'aviazione Heinz J. Nowarra sostiene che, a differenza dell'Heinkel He 111, il cui utilizzo militare era stato pianificato gi\u00e0 dal suo concepimento, il Do 17 V1 fu impostato come aereo passeggeri a sei posti e per il trasporto postale veloce al fine di competere con il pi\u00f9 piccolo Heinkel He 70 \"Blitz\". Il modello poi venne respinto dalla DLH sostenendo che lo scompartimento era troppo angusto e scomodo per il trasporto di passeggeri e il costo di gestione troppo oneroso per un aereo postale. A sostegno di questa interpretazione i tre prototipi rimasero inutilizzati presso lo stabilimento Dornier di Lowental per almeno sei mesi, fino a che il capitano Untucht della DLH non ne venne a conoscenza. Dopo averne ricevuto l'autorizzazione port\u00f2 in volo uno degli esemplari provandone le caratteristiche in una serie di manovre al limite dell'acrobazia aerea. Dopo l'atterraggio dichiar\u00f2 che \"la macchina \u00e8 agile come un aereo da caccia, dategli una maggiore stabilit\u00e0 laterale ed avremo un bombardiere ad alta velocit\u00e0!\" I commenti di Untucht esortarono Dornier a riprogettare la sezione di coda rinnovando l'interesse per modello.\nAlla Dornier venne quindi richiesto di realizzare un nuovo prototipo, il Do 17 V4. Alcune fonti affermano che questo differiva dal V3 per la rimozione dei finestrini ai lati della fusoliera e per la rimozione della singola deriva con due di dimensioni inferiori. La documentazione fotografica tuttavia dimostra che il V3 era dotato di impennaggio bideriva gi\u00e0 dall'inizio della sua costruzione. Le prove eseguite sui prototipi bideriva V4, V6 e V7 furono positive e venne avviata la costruzione di nuovi prototipi: il V8 che prefigurava la versione da ricognizione aerea ed il V9 destinato a testare la configurazione aereo di linea ad alta velocit\u00e0; il Do 17 V9 risultava ancora operativo nel 1944.\nGli esordi e la prima generazione.\nIl Do 17 fu sviluppato parallelamente al Do 29, che avrebbe dovuto rappresentare la versione Zerst\u00f6rer (Caccia Distruttore multiruolo) del Do 17, ma che rimase solo allo stadio di progetto.\nLa prima versione di serie fu il Do 17 E, dal peso di 4\u00a0500\u00a0kg a vuoto e 7\u00a0050 al decollo e capace di 355\u00a0km/h di velocit\u00e0 massima. L'armamento consisteva di due mitragliatrici e 750\u00a0kg di bombe. Prest\u00f2 servizio in Spagna, assieme al modello F, assai simile, dimostrandosi efficiente pur non eccellendo in nessuna prestazione specifica.\nIl Do 17 M ottenne migliori prestazioni grazie all'impiego di motori radiali BMW da 1\u00a0000 CV ed altre migliorie. Rest\u00f2 in linea diversi anni e venne anche esportato in paesi come la Jugoslavia, dove combatt\u00e9 contro i nazisti nella primavera del 1941.\nLa seconda generazione: il Do 17 Z.\nNel prototipo Do 17 S venne studiata una nuova disposizione della fusoliera che consentiva di migliorare, tra l'altro, il campo di tiro dell'armamento difensivo. Il risultato operativo divenne noto come Do 17 Z, una versione migliorata e, nonostante gli incrementi di peso, assai pi\u00f9 prestante delle precedenti grazie a nuovi motori sovralimentati Bramo 323 Fafnir da 1\u00a0000 CV.\nImpiegato a partire dal 1939, questo velivolo era di molto superiore al predecessore in ogni senso: quattro mitragliatrici difensive ed abitacolo ampliato non gli impedivano di essere pi\u00f9 veloce ed operare ad una maggiore quota. D'altra parte gi\u00e0 nel 1937 a Zurigo un Do 17 M rimotorizzato con i Daimler-Benz DB 600, predecessori dei DB 601, aveva battuto in velocit\u00e0 tutti i caccia presenti all'avioraduno che vi si tenne.\nUsato ampiamente contro gli inglesi e francesi, il nuovo aereo si mostr\u00f2 vulnerabile ai nuovi caccia ma mostr\u00f2 pure di possedere alcune notevoli qualit\u00e0; ad esempio la resistenza ai colpi delle armi nemiche o la possibilit\u00e0 di eseguire picchiate di disimpegno fino a 600\u00a0km/h.\nIl modello successivo fu il Dornier Do 215, dotato dei motori DB 601, che fu usato come ricognitore e talvolta come bombardiere, specie contro l'Unione Sovietica.\nCaccia notturno.\nCome soluzione d'emergenza il Do 17 venne impiegato anche nei reparti da caccia notturna, mentre nei reparti da bombardamento era in sostituzione con velivoli di pi\u00f9 recente concezione. Dotato di uno o due cannoni da 20\u00a0mm e tre o quattro mitragliatrici da 7,92\u00a0mm, l'aereo era munito di un sensore agli infrarossi che per\u00f2, basato su di uno schermo al fosforo che rilasciava luce quando colpito da calore, si rivel\u00f2 troppo sensibile per l'impiego operativo. Era un primo tentativo di migliorare le condizioni di caccia notturna, antenato dei moderni sistemi IRST.\nTecnica.\nCellula.\nDi costruzione interamente metallica il Do 17 si configurava come un monoplano bimotore ad ala medio/alta dotato di fusoliera dalla sezione ridotta.\nNelle versioni iniziali la prua del velivolo era interamente integrata nelle linee filanti della parte anteriore e presentava vetratura con sottili intelaiature solo nel cono frontale, poco pronunciato, e nella zona inferiore. La cabina di pilotaggio ospitava due membri affiancati e terminava in una postazione vetrata per un mitragliere leggermente sporgente rispetto alla sezione ovale della fusoliera.\nA partire dalla versione \"S\", la parte anteriore della fusoliera fu ampliata considerevolmente e dotata di ampie vetrature frontali mentre la postazione dorsale del mitragliere fu integrata nella cabina di pilotaggio e dotata, anche in questo caso, di superficie completamente vetrata.\nNella parte centrale del velivolo era disposta la stiva per le bombe mentre il tronco posteriore terminava nella gi\u00e0 citata coda a doppia deriva.\nIl carrello d'atterraggio era di tipo triciclo posteriore; l'elemento anteriore era disposto immediatamente dietro ai motori e si ritraeva, con movimento verso il posteriore, all'interno delle gondole che si prolungavano fino al bordo d'uscita alare. Nel tronco di coda era presente un ruotino d'appoggio sterzante che, inizialmente di tipo fisso, nelle ultime versioni prodotte divenne anch'esso retrattile.\nMotore.\nNella prima versione prodotta in serie (la \"E\") il Do 17 venne motorizzato con due BMW VI, motori V12 raffreddati a liquido, capaci di erogare la potenza di 750 CV; questa versione fu sostanzialmente l'unica ad impiegare motori raffreddati a liquido: soltanto alcuni velivoli delle serie \"R\" ed \"S\" impiegarono analoga soluzione facendo ricorso in alcuni casi allo stesso BMW VI oppure ai Daimler-Benz DB 600 o DB 601.\nLa maggior parte dei velivoli prodotti dalla Dornier in Germania mont\u00f2 i motori radiali Bramo 323, nove cilindri raffreddati ad aria ed accreditati di potenza pari a 1\u00a0000 CV.\nSistemi.\nIl Do 17 fu uno dei primi velivoli ad utilizzare sistemi radar aviotrasportati. La versione \"Z-1\" venne equipaggiata con un sistema FuG 10 mentre il pi\u00f9 accurato FuG 202 \"Lichtenstein\" venne installato sulla versione \"Z-7\".\nL'ultima versione del Do 17 (la \"Z-10\", prodotta in circa 10 esemplari) impiegava uno dei primi sistemi di rilevazione all'infrarosso, denominato \"Spanner Anlage\"; l'apparato non port\u00f2 risultati apprezzabili e venne accantonato in favore dei radar.\nArmamento/Sistemi d'arma.\nPer quanto il Do 17 fosse una macchina veloce le sue prestazioni risentivano in modo considerevole in base al carico bellico trasportato: nominalmente le diverse varianti da bombardamento avrebbero potuto trasportare fino a 1\u00a0000\u00a0kg di bombe ma questo limite fu sfruttato appieno solo nelle missioni a breve raggio, mentre sulle distanze pi\u00f9 lunghe il carico era generalmente dimezzato. Solo con la versione \"Z-2\", grazie all'impiego di motori Bramo 323 P il fu possibile trasportare il carico massimo alla distanza massima operativa di circa 1\u00a0200\u00a0km.\nL'armamento difensivo delle versioni da bombardamento e ricognizione del Do 17 vari\u00f2 considerevolmente con il passare del tempo: nella versione \"E\" questo era costituito da una mitragliatrice MG 17 calibro 7,92\u00a0mm (disposta nella zona posteriore della cabina di pilotaggio, nella parte dorsale) e da due mitragliatrici MG 15 di cui una nel lato destro della cabina ed una nella parte inferiore della stessa. Con variazioni intermedie si arriv\u00f2 a montare, nella versione \"Z-2\", fino ad otto mitragliatrici MG 15.\nPer quanto riguarda le varianti da caccia notturna (\"Z-6\" e \"Z-10\") l'armamento risulta costituito da mitragliatrici MG 17 calibro 7,92 e cannoni MG FF calibro 20\u00a0mm il cui numero non trova concorde indicazione nelle diverse fonti reperite.\nImpiego operativo.\nGermania.\nIl battesimo del fuoco del Do 17 avvenne nei cieli di Spagna, nel corso della guerra civile: nel 1937 (ma altra fonte riporta il 1938) con alcuni esemplari delle serie E-1 ed F-1 furono equipaggiati rispettivamente l'88\u00b0 \"Kampfgruppe\" e l'88\u00b0 \"Aufkl\u00e4rungstaffel\" della Legione Condor; i velivoli si segnalarono in particolare per la capacit\u00e0 di sfuggire al nemico contando semplicemente sulla loro velocit\u00e0 massima.\nLa prima apparizione ufficiale di un Dornier Do 17 ebbe invece luogo nel luglio del 1937, in occasione del meeting internazionale organizzato dalle autorit\u00e0 svizzere presso l'aeroporto di D\u00fcbendorf (nei pressi di Zurigo): in questa occasione l'esemplare V8 (dotato di due DB 600A da 1\u00a0000\u00a0hp ciascuno), si aggiudic\u00f2 la vittoria di categoria nell\"Alpine circuit\" volando alla velocit\u00e0 media di 233,5\u00a0km/h, attirando l'attenzione di potenziali futuri acquirenti stranieri. Pi\u00f9 o meno contemporaneamente la Luftwaffe mise in servizio nei propri \"Kampfgeschwader\" (stormi da bombardamento) i primi esemplari della serie E-1; tra le prime unit\u00e0 a ricevere il nuovo Do 17 vi fu il KG 255, soprannominato \"Alpen Geschwader\", di base a Memmingen.\nAl momento dell'invasione della Polonia la Luftwaffe equipaggiava con Dornier Do 17, appartenenti alle serie \"P\", \"M\" e \"Z\", nove \"Gruppen\" di quattro differenti \"Kampfgeschwader\" (KG 2, 3, 76 e 77) ed altre ventitr\u00e9 squadriglie appartenenti a diversi \"Aufkl\u00e4rungsgruppe\" (gruppi destinati alla ricognizione); l'impiego dei velivoli interess\u00f2 tutto il fronte polacco ed in particolare gli esemplari in forza al \"Kampfgeschwader 77\" ebbero un ruolo importante nei bombardamenti di Varsavia del 25 di settembre.\nSul fronte occidentale, nel periodo della strana guerra, l'impiego del Do 17 fu inizialmente limitato a sporadiche operazioni di ricognizione condotte dagli \"Aufkl\u00e4rungsgruppe\" 120 e 122, rispettivamente schierati presso gli aeroporti di Lubecca e Stavanger (quest'ultimo situato nella Norvegia recentemente occupata dalle truppe tedesche). A partire dal 10 maggio del 1940, data d'inizio dell'offensiva tedesca sul fronte occidentale, furono circa 160 gli esemplari di Do 17 (delle versioni \"M\" e \"P\") impegnati in azioni prevalentemente destinate alla distruzione di infrastrutture ed all'attacco delle aviosuperfici utilizzate dalle forze aeree nemiche.\nAlla fine della battaglia di Dunkerque, cui fece seguito la riorganizzazione logistica delle unit\u00e0 della Luftwaffe impegnate sul fronte, dei quattro \"Kampfgeschwader\" gi\u00e0 nominati il KG 2 ed il KG 3 erano passati alla versione \"Z\" del Do 17, fornita anche al \"K\u00fcstenfliegergruppe 606\" (letteralmente, \"Gruppo d'aviazione costiera\"), mentre il KG 77 ed il II \"Gruppe\" del KG 76 erano stati riequipaggiati con gli Junkers Ju 88. Nel corso del mese di luglio gli obiettivi furono prevalentemente i convogli navali che transitavano nella Manica mentre a partire dai primi giorni di agosto furono le installazioni radar sulla costa britannica ad entrare nel mirino della Luftwaffe. Non mancarono le azioni contro le installazioni industriali, come avvenne nel caso del bombardamento agli impianti produttivi della Short Brothers i cui effetti causarono considerevoli ritardi nella produzione del bombardiere Stirling. Nei primi giorni di settembre i Do 17 dei KG 2 e 3, unitamente agli Heinkel He 111 dei KG 26 e 53, colpirono gli impianti di raffinazione del petrolio dello \"Shell Haven\", nella sponda nord dell'estuario del Tamigi.\nCon il trascorrere dei mesi la Luftwaffe ridusse progressivamente l'impiego del Do 17 tanto che, nel gennaio del 1941, quando gli attacchi sulla Gran Bretagna erano divenuti prevalentemente di carattere notturno, solamente il KG 2 era interamente equipaggiato con il bimotore della Dornier; in aggiunta rimanevano il III \"Gruppe\" del KG 3 ed il KGr 606.\nNel corso del mese di aprile del 1941 le potenze dell'Asse diedero l'avvio all'invasione della Jugoslavia e tra le forze aeree a supporto dell'operazione vi furono proprio i due \"Kampfgeschwader\" nelle cui file operavano ancora i Do 17 impiegati, come primo compito in quello specifico teatro, nel bombardamento di Belgrado. Nei giorni successivi le operazioni proseguirono con l'invasione della Grecia e quella dell'isola di Creta durante le quali, ancora una volta, i reparti operanti con il Do 17 ebbero parte nella fase iniziale di \"ammorbidimento\" delle difese avversarie.\nQuelle stesse forze, quando ancora non era completata la conquista dell'isola, furono trasferite sul confine con l'Unione Sovietica, destinate (a partire dal 22 giugno) a prendere parte all'Operazione Barbarossa. L'impiego del Do 17 dur\u00f2 tuttavia poco pi\u00f9 di un mese: a partire dalla fine di luglio quasi tutti gli aerei furono rimpiazzati con i pi\u00f9 recenti Do 217 E; gli ultimi esemplari del Do 17 rimasti in servizio con la Luftwaffe operarono sul fronte orientale, fino ai primi mesi del 1943, in tre squadriglie destinate alla ricognizione notturna (\"Nachtaufkl\u00e4rungstaffeln\").\nJugoslavia.\nL'aeronautica jugoslava impieg\u00f2 circa 70 esemplari di Dornier Do 17 K, prodotti in patria su licenza. Questi aerei erano inquadrati nel \"Terzo Stormo Bombardamento\" ed operarono sia contro obiettivi tedeschi che bulgari, bombardando anche la citt\u00e0 di Sofia. Dopo la sconfitta jugoslava, giunta nel breve volgere di una decina di giorni, gli aerei superstiti o non fuggiti verso l'Egitto furono assegnati dai tedeschi all'aeronautica dello Stato Indipendente di Croazia.\nVersioni.\nI dati sulle versioni, se non diversamente indicato, sono tratti da \"Enciclopedia L'Aviazione\"\nAlcuni autori indicano l'esistenza di un progetto per una variante idrovolante a scarponi (Do 17 Z-10 \"Seeflugzueg\"), che ancora una volta non ebbe alcun seguito produttivo.\nEsemplari attualmente esistenti.\nNell'aprile del 2011 \u00e8 stato individuato sul fondo della Manica quello che dovrebbe essere l'ultimo esemplare ancora esistente dell'aeroplano: adagiato in una zona di fondale nota come \"Goodwin Sands\", sarebbe affiorato dai sedimenti nel 2008.\nDovrebbe trattarsi del Do 17 pilotato dal maresciallo Willi Effmert, parte di una squadriglia incaricata di effettuare una missione di bombardamento su aeroporti situati nell'Essex durante la battaglia d'Inghilterra. Attaccato dai Bolton Paul Defiant del 264\u00ba Squadrone della Royal Air Force, venne colpito il 26 agosto 1940 e costretto a un ammaraggio di fortuna nel quale Effmert ed il suo puntatore si salvarono e furono fatti prigionieri; il resto dell'equipaggio, invece, per\u00ec durante la manovra.\nDato il valore storico dell'aeroplano e la sua integrit\u00e0 strutturale nonostante il lungo periodo trascorso in mare, il Royal Air Force Museum ha espresso l'intenzione, una volta recuperato, di esporlo nella sede di Cosford. Il recupero ha avuto luogo il 10 giugno 2013 ed \u00e8 stato effettuato dalla Societ\u00e0 Britannica specializzata Sea Tech.\nDall'esame dei resti \u00e8 emerso che sommozzatori non autorizzati hanno gi\u00e0 saccheggiato il velivolo, privo di una delle mitragliatrici di difesa.\nIl rottame, nel frattempo tenuto in immersione in uno speciale contenitore, \u00e8 stato sottoposto a irrigazione con acido citrico per eliminare le impurit\u00e0 al suo interno. La prossima fase prevede la totale asciugatura delle maggiori sezioni recuperate: fusoliera, coda e ali."}
{"id": "452337", "revid": "261423", "url": "https://it.wikipedia.org/wiki?curid=452337", "title": "Thomas Merton", "text": "Biografia.\nNacque nel 1915 in Francia dal neozelandese Owen e dalla statunitense Ruth Jenkins, entrambi pittori; a causa dello scoppio della prima guerra mondiale, nel 1916 si trasfer\u00ec con la famiglia nella casa dei nonni materni a Douglaston, vicino a New York: dopo la perdita della madre, morta di cancro nel 1921, si trasferisce con il padre prima alle isole Bermude, e nel 1925 di nuovo in Francia, a Saint-Antonin.\nNel 1926 inizia a Montauban gli studi liceali, che completa nel 1932 ad Oakham, in Inghilterra: nel frattempo perde anche il padre, morto di tumore al cervello nel 1931, ma grazie ad una borsa di studio riesce comunque ad iscriversi al \"Clare College\" di Cambridge, dove studia lingue e letterature straniere.\nNel 1933 intraprende un viaggio a Roma, dove viene colpito particolarmente dalle basiliche paleocristiane, e, nel \"Santuario delle Tre Fontane\", inizia a maturare l'idea di convertirsi dall'anglicanesimo al cattolicesimo.\nNel 1934 abbandona Cambridge, dove la sua condotta disordinata e dissoluta gli aveva irrimediabilmente compromesso la prosecuzione degli studi: completa la sua carriera universitaria alla \"Columbia University\" di New York, dove consegue il titolo di \"Bachelor of Arts\" nel 1938 e, nel 1939, il \"Master of Arts\" discutendo una tesi sulla poesia di William Blake. Intanto, grazie soprattutto a docenti come il cattolico Dan Walsh, che gli fa scoprire l'aspetto sociale del Vangelo, completa il suo percorso di conversione e, il 16 novembre 1938, viene accolto nella Chiesa cattolica nella parrocchia newyorchese del \"Corpus Christi\".\nDopo la laurea, per qualche anno si dedica all'insegnamento della letteratura inglese presso la \"Columbia University\" e poi presso la \"Saint Bonaventure University\" di Allegany, gestita dai frati francescani. In seguito a un ritiro spirituale presso l'Abbazia Trappista di \"Nostra Signora\" di Gethsemani, nei pressi di Bardstown, nel Kentucky, rimane profondamente colpito dalla vita di solitudine e preghiera dei monaci e matura la decisione di entrarvi: il 10 dicembre del 1941 vi viene ammesso come postulante e il 19 marzo 1944 emise la sua prima professione religiosa, assumendo il nome di Louis; il 19 marzo 1947 pronunci\u00f2 i voti solenni, diventando monaco; nel frattempo si dedic\u00f2 agli studi teologici e il 26 maggio 1949 venne ordinato sacerdote.\nIn quegli anni perde anche suo fratello John Paul, caduto in combattimento e disperso nel Mare del Nord durante la II Guerra Mondiale: un evento che contribu\u00ec molto a far maturare in lui una profonda avversione nei confronti delle guerre che lo porter\u00e0 a diventare uno dei principali punti di riferimento del movimento pacifista degli anni sessanta. Si schier\u00f2 apertamente anche a sostegno del movimento non-violento per i diritti civili, che egli defin\u00ec come \"il pi\u00f9 grande esempio di fede cristiana attiva nella storia sociale degli Stati Uniti\". Fu amico di papa Giovanni XXIII.\nDurante la guerra del Vietnam, Merton matur\u00f2 un profondo interesse per il monachesimo buddista e nel 1968 intraprese un lungo viaggio in oriente, incontrando anche il XIV Dalai Lama che per lui ebbe modo di manifestare profonda stima; durante questo viaggio trov\u00f2 la morte il 10 dicembre 1968, folgorato a causa di un ventilatore difettoso.\nIl 24 settembre 2015 viene citato da Papa Francesco nel suo discorso al Congresso degli Stati Uniti come promotore di pace tra popoli e religioni."}
{"id": "452338", "revid": "729019", "url": "https://it.wikipedia.org/wiki?curid=452338", "title": "Heinkel He 280", "text": "LHeinkel He 280 fu un aereo da caccia bimotore a getto sviluppato dall'azienda aeronautica tedesca Ernst Heinkel Flugzeugwerke AG nei primi anni quaranta e rimasto allo stadio di prototipo.\nL'He 280 detiene il primato di essere il primo velivolo a reazione al mondo ad essere realizzato per quel ruolo, tuttavia non riusc\u00ec ad essere avviato alla produzione in serie principalmente per l'inaffidabilit\u00e0 dei propulsori turbogetto originali e l'impossibilit\u00e0 di sostituirli con modelli pi\u00f9 recenti ed affidabili.\nStoria del progetto.\nDopo che la Heinkel Flugzeugwerke aveva deciso di investire risorse nella sperimentazione del motore a getto, realizzando l'Heinkel He 178 come dimostratore tecnologico, avendo incontrato scarso interesse da parte della direzione del Reichsluftfahrtministerium (RLM), il ministero che nel periodo hitleriano sovraintendeva all'intera aviazione tedesca, si ripropose di avviare, su propria iniziativa, lo sviluppo di un nuovo modello specificatamente progettato per l'uso militare sfruttando l'esperienza acquisita sul precedente progetto.\nAffidato il progetto all'ingegnere Robert Lusser in qualit\u00e0 di direttore tecnico, il nuovo modello, identificato in base al sistema di designazione RLM He 180, venne avviato nel tardo 1939. Il velivolo riproponeva alcune soluzioni tecniche gi\u00e0 adottate dall'azienda per i suoi precedenti aerei da caccia: la cellula abbinava una fusoliera ad un'ala a pianta ellittica, completata posteriormente da un impennaggio \"a T\" bideriva. Innovativa la scelta che riguardava l'architettura del corto carrello d'atterraggio, un triciclo anteriore ovvero caratterizzato dall'elemento anteriore retrattile posto sotto il naso integrato dai due elementi centrali che rientravano nel piano alare, che per la sua ridotta altezza da terra contribuir\u00e0 negativamente nello sviluppo del velivolo. Bench\u00e9 questo tipo di carrello fosse inizialmente considerato troppo fragile per operare dalle piste in erba o sporche tipiche dell'epoca, durante il periodo dei test si dimostr\u00f2 affidabile, allontanando di conseguenza le diffidenze. Per aumentare la sicurezza del pilota la cabina di pilotaggio era equipaggiata con un seggiolino eiettabile operato ad aria compressa, primo aereo a montarne uno. Fu anche previsto di pressurizzare la cabina di pilotaggio.\nIl primo prototipo, identificato come He 280 V1, fu completato nell'estate del 1940, ma il programma di sviluppo del motore previsto per equipaggiare l'aereo, il turbogetto Heinkel HeS 8A, stava procedendo con difficolt\u00e0. Il 22 settembre 1940, mentre l'attivit\u00e0 sul motore continuava, il primo prototipo venne portato in volo inizi\u00f2 le prove di planata con dei simulacri installati al posto dei motori. Ci vollero altri sei mesi prima che Fritz Sch\u00e4fer portasse in aria il secondo prototipo con i propri motori il 30 marzo 1941. Il 5 aprile 1941 venne effettuata una dimostrazione in volo alla presenza di Ernst Udet, capo del settore sviluppo del RLM, ma come il suo predecessore, apparentemente non fece una grande impressione.\nPer tutto l'anno successivo, i progressi andarono avanti lentamente a causa dei continui problemi con i motori. Fu anche avviato lo sviluppo del progetto di un secondo motore, l'Heinkel HeS 30, come potenziale sostituto dell'HeS 8. Nel frattempo furono considerati propulsori alternativi, includendo anche il pulsogetto Argus As 014, famoso per essere stato installato sulle bombe volanti V1.\nAlla fine del 1943, comunque, il terzo prototipo fu equipaggiato con una versione migliorata del motore HeS 8 e fu pronto per una dimostrazione. Il 22 dicembre, un finto combattimento aereo tra un He 280 ed un Focke-Wulf Fw 190 fu effettuato alla presenza di ufficiali dell'RLM. L'aereo non solo dimostr\u00f2 di avere una superiore velocit\u00e0, ma anche una grande manovrabilit\u00e0 rispetto al suo avversario. Finalmente, a questo punto l'RLM inizi\u00f2 ad avere interesse per l'aereo emettendo un ordine per 20 esemplari di pre-produzione, a cui sarebbe seguito un ordine per ulteriori 300 velivoli.\nTuttavia i problemi ai motori continuarono ad ostacolare il progetto. Nel 1942 l'RLM ordin\u00f2 alla Heinkel di abbandonare lo sviluppo dei motori HeS 8 e HeS 30 per focalizzare lo sviluppo su un motore successivo, l'Heinkel HeS 011, molto pi\u00f9 avanzato (e pertanto pi\u00f9 problematico). Nel frattempo, il primo prototipo di He 280 fu riequipaggiato con i pulsogetti Argus e fu sottoposto a prove per verificare i nuovi motori. A causa del cattivo tempo, che caus\u00f2 la formazione di ghiaccio sull'aereo, il pilota collaudatore Helmut Schenk fu la prima persona a lanciarsi con il sedile eiettabile, che funzion\u00f2 perfettamente, ma l'aereo and\u00f2 distrutto.\nIn attesa di avere disponibili i motori HeS 011, che non sarebbero arrivati per lungo tempo, la Heinkel fu forzata ad accettare l'utilizzo di un motore competitore, selezionando il BMW 003. Sfortunatamente, anche questo motore fu affetto da problemi e ritardi, e nel frattempo, il secondo prototipo di He.280 fu riequipaggiato con i motori Junkers Jumo 004 mentre le successive cellule furono destinate ai motori BMW (che, alla fine, non furono mai operativi prima della fine del progetto He 280). I motori Jumo per\u00f2 erano molto pi\u00f9 grandi e pesanti degli HeS 8 attorno ai quali l'aereo era stato progettato e con i quali aveva volato bene (per la prima volta il 16 marzo 1943), e fu immediatamente ovvio che questo motore non avrebbe potuto essere installato per lungo tempo.\nNonostante una buona velocit\u00e0 massima e i tre moderni cannoni MG 151, venne considerato poco efficace rispetto al Me 262, solo di poco in ritardo ma meglio armato e dotato di un'autonomia maggiore. Ancora una volta la Heinkel usciva sconfitta dallo scontro con la Messerschmitt AG. Dopo aver provato in volo 9 prototipi, collaudati tra il 1941 e il 1943 con le designazioni dal V1 al V9 e ciascuno con un diverso allestimento di motori ed altri accessori, si lasci\u00f2 cos\u00ec cadere definitivamente il progetto.\nMeno di due settimane dopo, il 27 marzo, Erhard Milch cancell\u00f2 il progetto. I motori Jumo 004 equipaggiarono successivamente i Me 262, e nonostante l'He 280 avesse dimostrato di avere delle ottime qualit\u00e0, tali propulsori non riuscirono mai ad integrarsi con il velivolo. Ad Heinkel fu ordinato di abbandonare il progetto dell'He 280 e di focalizzare l'attenzione nella costruzione dei bombardieri, ma rimase amareggiato di questa decisione fino alla sua morte.\nUn altro primato storicamente significativo e collegato all'He 280 si verific\u00f2: il primo dei prototipi, il V1, diede al pilota il dubbio onore di essere il primo a lanciarsi con un seggiolino a razzo quando i suoi motori si bloccarono in volo. Il Me 262 non disponeva di tale dispositivo, quindi almeno in un campo, l'He 280 segnava un punto a proprio favore.\nTecnica.\nIl progetto prevedeva una fusoliera longilinea ed aggraziata, doppio timone di coda, carrello triciclo anteriore (sul Messerschmitt Me 262 era in origine triciclo posteriore), ala diritta e un abitacolo al centro quasi esatto dell'aereo. Le armi erano alloggiate nel muso. Il problema era principalmente che la macchina non disponeva di motori affidabili per l'impiego operativo, e per giunta la potenza disponibile era insufficiente."}
{"id": "452340", "revid": "729019", "url": "https://it.wikipedia.org/wiki?curid=452340", "title": "Dassault Mirage 2000", "text": "Il Dassault Mirage 2000 \u00e8 un caccia multiruolo di costruzione francese entrato in servizio nella prima met\u00e0 degli anni ottanta.\n\u00c8 stato il primo caccia da superiorit\u00e0 aerea ed intercettazione europeo della nuova generazione (quella degli anni settanta) ad essere entrato in servizio operativo. Ha conosciuto un'evoluzione tecnica considerevole, fermo restando la struttura basica, ed ha ricoperto praticamente tutti i ruoli possibili per un caccia leggero classe 10 tonnellate, ottenendo un notevole successo commerciale in quattro diversi continenti.\nStoria.\nSviluppo.\nL'ala a delta dei caccia francesi della prima generazione dei Dassault Mirage era molto indicata per le alte velocit\u00e0 e quote operative perch\u00e9 massimizzava la sua superficie rispetto alla resistenza indotta; presentava per\u00f2 anche degli inconvenienti, come la scarsa maneggevolezza a bassa velocit\u00e0 e gli spazi di decollo ed atterraggio molto consistenti.\nIl tentativo di ovviare a questi problemi port\u00f2 a numerosi studi e sviluppi da parte della Dassault-Breguet, che si materializzarono prima nei Mirage F1 e F2 con ali a freccia a larga corda, poi a sviluppi pi\u00f9 avanzati nel campo della geometria variabile, con il Dassault Mirage G.8, prodotto dal programma congiunto AFVG per lo studio anglo-francese della struttura a geometria variabile della forma dell'ala.\nAbbandonando definitivamente l'idea dell'ala a geometria variabile, troppo complessa malgrado i vantaggi che consentiva, questo aereo venne rielaborato come G.8A con ali a freccia. Il velivolo era tuttavia ancora troppo grande e complesso e il suo programma, ora chiamato ACF e simile a quello che port\u00f2 all'F-15 Eagle, venne in seguito cancellato. Questo accadde non pi\u00f9 tardi del 1975.\nRitornando alla forma a delta puro dei caccia Mirage III e cercando di ottenere il massimo dell'efficacia da quello che poteva essere solo un caccia leggero, la Dassault applic\u00f2 allora le nuove tecnologie di controllo del volo con i principi del \"fly-by-wire\" con i comandi elettronici e la stabilit\u00e0 rilassata. Questo impedisce all'aereo di restare pienamente stabile se usato senza i computer di volo, ma lo rende molto reattivo rispetto alle macchine a stabilit\u00e0 naturale. Il risultato che si vide in aria a Parigi nel 1979 fu la possibilit\u00e0 di volare in maniera controllata ad appena 204\u00a0km/h e 26 gradi d'angolo d'attacco. I primi aerei cominciarono ad entrare in servizio nel 1984, dotati dei motori M-53 \"Super Atar\" e del radar RDM.\nLa linea di produzione del Mirage 2000 \u00e8 stata chiusa nel 2007 con la consegna dell'ultimo aereo costruito (il 601\u00ba, un \"Mirage 2000-5 Mk2\") alla Polemik\u00ed Aeropor\u00eda (aeronautica greca) avvenuta il 23 novembre 2007.\nNegli anni 2000, l'Aeronautica Militare italiana, in vista della restituzione dei Tornado ADV presi in \"leasing\" dalla Royal Air Force, dovendo rimpiazzare i vecchi F-104 Starfighter e in attesa di schierare i nuovi Typhoon, ha valutato la possibilit\u00e0 di prendere 28 Mirage 2000; la scelta \u00e8 poi ricaduta sul \"leasing\" dall'USAF di 34 F-16A Block 15, per via del fatto che gli armamenti in dotazione dell'Aeronautica Militare italiana erano compatibili con gli F-16A Block 15 e non con i Mirage 2000.\nConcezione.\nNel 1972, l'Arm\u00e9e de l'air lancia il programma ACF (\"Avion de Combat Futur\") per il quale cerca un aereo con due motori Snecma M53 ad ala fissa progettato per le missioni di superiorit\u00e0 aerea. Mentre si prepara una risposta a questa richiesta, il produttore Dassault Aviation lancia l'anno successivo, con fondi propri, lo studio di un aereo monomotore con ala a delta noto come \"Delta 2000\". Il 12 dicembre 1975, il programma \"ACF\" \u00e8 fermato per problemi di costi e il governo decide di adottare al suo posto il progetto del \"Delta 2000\".\nQuattro prototipi di aerei da combattimento monoposto (\"Mirage 2000C\") sono ufficialmente ordinati nel 1976. Essi devono essere propulsi da un reattore M53-2 da 7500\u00a0kg/p in attesa del M53-5 pi\u00f9 potente (9.000\u00a0kg/p) per gli aeromobili di produzione. Il primo prototipo fece il suo primo volo 10 marzo 1978. Il primo aereo \"di produzione\" ha volato a sua volta il 20 novembre 1982, equipaggiato col reattore M53-5, e le consegne all'Arm\u00e9e de l'air sono iniziate l'anno successivo. I primi 37 velivoli della serie sono consegnati con un radar RDM (\"Radar Doppler multimode\") poich\u00e9 lo sviluppo del radar RDI (Radar Doppler \u00e0 Impulsions) si dimostra difficile. E alla fine sar\u00e0 solo nel 1987 che finalmente saranno consegnate le prime unit\u00e0 dotate di radar RDI, e sono dotate anche un motore M53-P2 ancora pi\u00f9 potente (9.700\u00a0kg/p). Alla fine degli anni 1990, l'aggiornamento dei 37 \"Mirage 2000C\" allo standard \"Mirage 2000-5\" (radar RDY multimode e multi-target, aggiunta di quattro punti d'attacco per i missili MICA) permette di recuperare tanto dei radar RDI e di aggiornare gli aerei che erano stati consegnati con il radar RDM.\nIl prototipo della versione biposto da addestramento (\"Mirage 2000B\"), interamente finanziati con fondi propri della Dassault Aviation, ha fatto il suo primo volo il 10 ottobre 1980. Dall 1979, l'Arm\u00e9e de l'air aveva commissionato una versione biposto destinata da attacco nucleare e capace di trasportare il missile ASMP, allora in fase di sviluppo. Designato \"Mirage 2000N\", ha una struttura rinforzata per volare a bassa quota e a grande velocit\u00e0, nonch\u00e9 un sistema di navigazione e d'attacco basati sul radar Antilope V, dotato della modalit\u00e0 \"terrain-following\". I cannoni sono stati rimossi ed i coni di aspirazione sono ora fissi, limitando la velocit\u00e0 a 1,5 Mach. Il sedile posteriore \u00e8 occupato da un \"Navigateur Officier syst\u00e8me d'armes\" (NOSA). Il primo prototipo del \"Mirage 2000N\" fece il suo primo volo il 3 febbraio 1983 e la versione fu messa in servizio nel 1988. I primi 31 esemplari non potevano che trasportare il missile ASMP, ma gli aeromobili seguenti (standard \"2000N-K2\") sono in grado di effettuare anche missioni convenzionali con una vasta gamma di bombe convenzionali, a guida laser, anti-traccia oppure di missili anti-radar, anti-nave, ecc.\nTecnica.\nCellula.\nL'aereo fu realizzato dopo tante elaborazioni progettuali, paragonabili a quelle quasi contemporanee che avevano portato all'F-16 (anch'esso a stabilit\u00e0 rilassata e \"fly-by-wire\"), ed \u00e8 solo apparentemente \"tradizionale\". Il sistema dei comandi di volo si basa su computer digitali capaci di mantenere il velivolo controllabile anche in assetti che non dovrebbero essere tollerati dalla configurazione a delta puro. La macchina, caratterizzata da una forma molto aggraziata ed elegante, ha un'elevata maneggevolezza, specie ad alte quote e velocit\u00e0, grazie alla grande superficie alare di ridotta resistenza tipica del delta puro.\nL'ala ha un angolo sul bordo d'entrata di 58 gradi ma in quello d'uscita ha -4 gradi, dandogli la complessiva struttura di un rombo. La fusoliera ha una costruzione metallica di tipo relativamente convenzionale, con un abitacolo molto stretto e senza tettuccio a goccia.\nIl muso contiene il moderno ma parecchio angusto abitacolo, l'eventuale sonda a scomparsa per il rifornimento in volo e la maggior parte delle attrezzature elettroniche, culminando in una tozza sonda per i dati aerodinamici (tubo di Pitot).\nIl caccia nel suo complesso risulta estremamente agile: pu\u00f2 raggiungere (in configurazione leggera) 9 g di accelerazione senza danni e 11 in sovraccarico; sale a 15.000 metri accelerando a Mach 2 in 4 minuti ed ha un'eccellente velocit\u00e0 di rollio grazie all'ala di ridotta apertura. Solo il raggio d'azione, tra i 600 e i 1.100\u00a0km in configurazione aria-aria a seconda delle velocit\u00e0 e del carburante aggiuntivo trasportato, rimane assai limitato.\nMotore.\nIl velivolo ha un motore M-53 a doppio flusso, molto pi\u00f9 potente dei turbogetti precedenti e, nonostante il basso rapporto di diluizione, ha un consumo abbastanza contenuto a tutte le velocit\u00e0. La capacit\u00e0 dei serbatoi \u00e8 di circa 4.000 litri, in gran parte contenuti sotto l'elegante schiena del velivolo. Non molto per alimentare un motore che, pur consumando meno dei predecessori, \u00e8 pur sempre da 9.000 chili di spinta statica, incrementata poi a 9.700 nei modelli migliorati che sono giunti in seguito.\nLe prese d'aria sono a cono centrale mobile, come i modelli precedenti. Il cono si sposta a seconda della velocit\u00e0, arretrando progressivamente al suo aumentare. In questo modo si pu\u00f2 regolare la geometria del flusso d'aria adattandolo a tutte le velocit\u00e0 pratiche sostenibili dall'aereo, senza avere un complesso disegno delle prese d'aria stesse, come nel caso di velivoli quali il Panavia Tornado. Sopra di esse esistono due \"baffi\" fissi che hanno il compito di destabilizzare l'aereo, aiutando paradossalmente il sistema di stabilit\u00e0 artificiale a prenderne il pieno controllo.\nElettronica.\nL'elettronica di missione \u00e8 molto complessa e variegata per una macchina tanto leggera.\nIl radar \u00e8 il sensore principale, del tipo RDM nei modelli base. Si tratta di un sensore multiruolo per compiti aria-aria e aria-suolo. Il successivo RDI ha la funzione quasi esclusiva dell'intercettazione e una portata di 150\u00a0km anzich\u00e9 90. Il pilota pu\u00f2 disporre di un'HUD CSF VE-130 per visualizzare i dati nei primi modelli, poi sostituito da altri pi\u00f9 avanzati.\nEsiste un sistema ECM basato su un RWR e un disturbatore attivo; i modelli sono di vario genere, inclusi quelli esterni in appositi pod come lo Spiral. Il sistema di navigazione comprende una piattaforma inerziale e ausili per la radionavigazione. Infine sono presenti radio HUF/VHF, radioaltimetro e altre attrezzature.\nI principali componenti dell'avionica sono:\nArmamento.\nL'armamento base \u00e8 costituito da due cannoni Giat DEFA M 554 calibro 30 mm con 250 colpi sparabili a 1.300 colpi al minuto. Il peso di una singola munizione \u00e8 di 270 grammi e la velocit\u00e0 iniziale \u00e8 di 800\u00a0m/s. In 5 piloni subalari e di fusoliera, incrementati poi a 9 con il Mirage 2000-5, si pu\u00f2 trasportare circa 6.300 chili di armi, serbatoi da 1.300 o 1.700 litri, sistemi elettronici di vario genere.\nUn carico tipico \u00e8 dato da:\nImpiego.\nIl principale utilizzatore \u00e8 la Francia, l'Arm\u00e9e de l'Air ne ha ricevuti un gran numero: al 1990 ne aveva ordinati 136 \"C\", 23 \"B\", 75 \"N\" e 39 \"D\".\nSono stati impiegati come intercettori nel 1991 e come macchine d'attacco in ex-Jugoslavia e in Afghanistan. I primi 37, allo standard RDM, sono stati in seguito aggiornati allo standard \"2000-5\" con il RDY. Gli altri \"B/C\" sono equipaggiati con i vari sottomodelli del RDI e i missili Super R.530D, anzich\u00e9 gli originari -F1.\nIl Mirage 2000 \u00e8 una macchina avanzata e nella tradizione della loro dinastia \u00e8 anche un bel velivolo, con forme ben armonizzate. L'estetica e la tecnologia hanno giovato al successo commerciale della macchina, nonostante un costo piuttosto elevato, che nella met\u00e0 anni ottanta era dell'ordine dei 20-25 milioni di dollari per aereo.\nI Mirage 2000 francesi sono al 2010 inquadrati in diversi squadroni:\nLe unit\u00e0 che impiegavano Mirage 2000 e che al 2010 risultano disciolte:\nLEgitto \u00e8 stato il primo cliente: verso la fine del 1981 ordin\u00f2 20 esemplari consegnati tra il 1986 e il 1988. La loro designazione \u00e8 EM/BM.\nLIndia \u00e8 la prima grande cliente, con un ordine fatto gi\u00e0 nel 1982 per 49 esemplari (42 monoposto e 7 biposto) e ne ha fatto le principali macchine multiruolo della sua aviazione; nel 2004 ne ha ordinati altri 10 esemplari (4 monoposto e 6 biposto). La loro designazione \u00e8 H/TH e denominati \"Vajra\". L'India aveva assegnato ai Mirage 2000 gi\u00e0 nel 1985 il compito di \"bombardamento nucleare\". Nel 1999 sono stati impiegati nel Conflitto del Kargil contro il Pakistan, effettuando 515 sortite e 240 missioni di bombardamento. Nel 2006 era in programma un contratto per l'aggiornamento di 51 Mirage 2000 allo standard \"2000-5 Mk 2\" e per prolungarne il servizio per altri 20-25 anni, ma non se ne fece nulla. Nel 2011, l'India ha firmato un contratto con Dassault Aviation e Thales per l'aggiornamento dei suoi 51 Mirage 2000 e per oltre 400 missili MICA.\nIl Per\u00f9 \u00e8 l'unico cliente del \"Nuovo Mondo\", con 14 esemplari Mirage 2000P/DP, ordinati nel 1982 e consegnati 5 anni dopo. La loro designazione \u00e8 EP/DP.\nGli Emirati Arabi Uniti hanno posto un primo ordine, nel 1983, per 36 macchine con la solita serie di modifiche per le esigenze locali e successivamente un secondo ordine di 32 \"Mirage 2000-9\". La loro designazione \u00e8 AED/RAD/DAD.\nLa Grecia nel 1985 ha deciso che la sua variegata prima linea doveva essere suddivisa tra Mirage 2000 e F-16. Nel 1988 ha inserito 40 esemplari nel suo potenziale e nel 2000 ha acquistato 10 Mirage 2000-5 MKII. La loro designazione \u00e8 EG/DG.\nL'ultimo grande ordine \u00e8 di Taiwan, con ben 60 macchine, ordinate nel 1992 e consegnate in sostituzione degli invecchiati F-104. Il velivolo \u00e8 stato acquistato ad un costo unitario di 28 milioni di dollari ma \u00e8 stato consegnato assieme a ben 1.440 missili Mica e 600 missili Matra R550 Magic II. \u00c8 stato il principale caccia dell'aeronautica taiwanese per contrastare i Sukhoi Su-27 cinesi, nel frattempo giunti in linea dall'altra parte dello Stretto. La loro designazione \u00e8 5EI/5DI.\nNel 1994 il Qatar ha ordinato 12 \"Mirage 2000-5\", le consegne sono iniziate dal 1997. La loro designazione \u00e8 5EDA/5DDA.\nNel 2005 il Brasile ha acquistato 12 \"Mirage 2000\" usati dall'Arm\u00e9e de l'air, le consegne sono iniziate dal 2006 e si sono concluse nel 2008. La loro designazione \u00e8 C/B.\nIn missione con il Mirage 2000C.\nEntrando nell'abitacolo, dotato di sedile Martin-Baker 10 costruito su licenza, il pilota si trova in spazi ristretti ma ergonomicamente molto ben concepiti. Il sedile non \u00e8 marcatamente inclinato verso l'indietro come nell'F-16, onde poter sopportare l'accelerazione di gravit\u00e0 durante le manovre, mentre la visibilit\u00e0 verso l'indietro \u00e8 assai ridotta, anche se accettabile.\nIl tettuccio non \u00e8 a goccia per motivi aerodinamici, ma \u00e8 molto rialzato rispetto alla fusoliera, raccordato al dorso della stessa con una chiusura robusta e assai convenzionale. I montanti sono sottili, per non ostacolare la visibilit\u00e0 in maniera apprezzabile, nondimeno marcano una sensibile differenza rispetto all'F-16.\nIl pannello strumenti offre una serie di interfacce analogiche, ma esiste anche un display multifunzione a colori VCM-180 dedicato prevalentemente al radar. Sopra esiste il HUD VE-130 per la lettura di dati \"a testa alta\", a destra vi sono i comandi e i controlli del motore, a sinistra esistono due orizzonti artificiali e altri apparati di controllo, radio e controllo armamento con relativo pannello. Nei modelli avanzati esistono ben tre display multifunzione, ma in tutti i casi sotto l'HUD vi \u00e8 uno schermo di ripetizione dei dati pannello strumenti, molto utile come apparato \"intermedio\" tra l'HUD e il pannello controlli.\nNell'insieme il pilota si trova davanti ad un pannello di controlli molto stretto, come tutto l'abitacolo, e il layout \u00e8 molto simile a quello del Saab 37 Viggen, ovvero l'anello di congiunzione tra la generazione analogica e quella digitale.\nLa cloche \u00e8 di tipo tradizionale, in posizione classicamente centrale, con limitata applicazione della tecnologia HOTAS.\nGrazie alla capacit\u00e0 di programmazione rapida del calcolatore digitale ESD, il pilota pu\u00f2 pianificare la missione, mentre la piattaforma inerziale Uliss 52 viene poi allineata al punto esatto di partenza del velivolo. Ovviamente tale operazione non \u00e8 indispensabile, specie se il decollo deve avvenire in tempi ridotti, ma altamente raccomandata.\nL'AFCS, il sistema computerizzato per il controllo del volo, aiuta il pilota a non andare oltre i limiti del velivolo, come nel caso dell'accelerazione subita durante le manovre. Il sistema \u00e8 bypassabile, ma ovviamente non \u00e8 consigliato farlo.\nSistemato il pilota, allineata la piattaforma, avviati i sistemi di bordo, con il motore avviabile anche con le batterie di bordo come anche con sistemi esterni, l'aereo pu\u00f2 iniziare a muoversi con un buon livello di manovra a terra, grazie all'ampia carreggiata del carrello e la possibilit\u00e0 di sterzare per circa 45 gradi per lato.\nCon il motore al massimo, in appena 12 secondi il caccia accelera a 120 nodi e poi ruota il muso verso l'alto, decollando a circa 150 (270\u00a0km/h). La salita \u00e8 tale da raggiungere i 15.000 metri e Mach 2 in appena 4 minuti, anche se solo in condizioni di carico leggero, tipico dell'intercettazione a breve raggio. Il pilota pu\u00f2 disporre di un velivolo capace di raggiungere quasi 1:1 come kg di spinta e kg di peso, mentre la velocit\u00e0 di rollio raggiunge almeno i 270 gradi, grazie alla ridotta apertura alare garantita dalla formula a delta.\nLa manovrabilit\u00e0 ad alta quota e la velocit\u00e0 sono superbe, ma il motore rischia di perdere il confronto con la resistenza indotta, dato che non raggiunge una spinta totalmente accettabile. Nondimeno, il Mirage 2000 ha una capacit\u00e0 di manovra di 3g sostenuti a Mach 2, contro circa 2g per il F-4 o l'F-104G.\nLa manetta del gas \u00e8 utilizzabile in maniera rapida e senza problemi di stallo del compressore, il motore \u00e8 un turbogetto quasi puro, ideale per un caccia puro, meno per il ruolo di attacco a bassa quota, compito che viene nondimeno eseguito dal Mirage 2000N/D, con i radar Antilope che consente di volare a 1110\u00a0km/h e a 90 metri di quota. Il consumo \u00e8 per\u00f2 elevato in tale profilo di volo, come la configurazione delta puro risulta poco stabile per una macchina leggera in volo a bassissime quote.\nIl Mirage 2000 ha un ottimo apparato fly-by-wire, che consente il volo controllato da 100 nodi un su, con l'acrobazia possibile da 120 nodi. L'aereo riesce a restare controllabile anche nella scampanata, con i piloti francesi che a quanto si dice hanno fatto spesso gare non ufficiali di velocit\u00e0 massima \"in retromarcia\". Il Mirage ha una capacit\u00e0 di carico massima nominale di 9 g ma pu\u00f2 arrivare in sovraccarico a 11 e come massimo a 13.\nIl pilota, con il radar RDM pu\u00f2 ingaggiare prevalentemente bersagli ad alta quota, su di un raggio massimo di 90\u00a0km e pratico di circa 65. Il radar RDI ha una capacit\u00e0 nominale massima di 150\u00a0km, ma il nuovo RDY pu\u00f2 anche eseguire il tracking di pi\u00f9 bersagli simultaneamente, con la possibilit\u00e0 di ingaggiare almeno 4 bersagli simultaneamente con i Mica, entro un raggio di almeno 50\u00a0km. Un piccolo aereo da combattimento come l'Alpha Jet ha una sezione radar frontale di circa 1,5\u00a0m\u00b2, e nondimeno pu\u00f2 essere agganciato a circa 80\u00a0km, appena meno in modalit\u00e0 \"look-down\". La manovrabilit\u00e0 del Mirage \u00e8 eccellente e non vi sono vizi di volo particolari, grazie al sistema di controllo computerizzato di volo che corregge eventuali errori del pilota.\nAll'atterraggio, il Mirage ha un assetto cabrato che rende assai difficile vedere bene verso il basso, ma la velocit\u00e0 di atterraggio \u00e8 ragionevolmente bassa. Slat estratti, elevoni abbassati a 25 gradi, freni aerodinamici attivati (ma sono poco efficaci se non ad alta velocit\u00e0) e la macchina tocca terra con sicurezza.\nUtilizzatori.\nRitirati nel 2013, 11 monoposto 2000C e 2 biposto 2000B furono messi sul mercato nel 2016, sono stati venduti nel 2019 ad un acquirente che non \u00e8 stato reso noto (forse negli Emirati, forse la societ\u00e0 francese Procor) che vorrebbe utilizzarli nel ruolo aggressor."}
{"id": "452341", "revid": "287204", "url": "https://it.wikipedia.org/wiki?curid=452341", "title": "Gordon Bunshaft", "text": "Seguace dell'architettura di Le Corbusier e di Mies van der Rohe, le traspose in ambito americano, interpretandole e diffondendole alla luce delle tecnologie dei nuovi materiali (vetro, acciaio e cemento armato). Esempi di tale stile sono la Lever House a Manhattan, New York (1951) e la sede della Manifacturers Trust Company (1954).\nBunshaft ha sempre prediletto la progettazione di edifici di piccole e medie dimensioni, come gli uffici della \"Pepsi-Cola\" (1960) e dell\"American Republic Life Insurance Company\" (1965) o la sede della \"Connecticut General Life Insurance\" (1957), nei quali \u00e8 evidente la sua attenzione agli spazi verdi e all'arte moderna (molti suoi edifici, infatti, sono ornati di quadri o statue).\nTra i vari progetti per istituzioni culturali vi sono l'amplamento della \"Albright-Knox Art Gallery\" di Buffalo (1962), dove vetrate scure giocano un forte contrasto con le bianche forme classiche dell'edificio, la \"Beinecke Rare Book and Manuscript Library\" presso l'Universit\u00e0 di Yale (1963), dalle pareti di marmo lucente, la biblioteca del \"Lincoln Center\" (1965), vicino al \"Beaumont Theatre\" di Eero Saarinen e il museo \"Hirshhorn\" (1974), un imponente cilindro.\nMa la sua opera si sviluppa soprattutto in opere pubbliche e d'uso lavorativo: gli uffici dell\"American Car Company\" a Greenwich, Connecticut (1967), la \"Marine Midland Bank\" a New York (1967), la manifattura Philip Morris a Richmond, Virginia (1974), dove miscela sapientemente spazi verdi in spazi lavorativi, l\"Haj Terminal\" dell'aeroporto e la \"National Commercial Bank\" di Gedda (Arabia Saudita, rispettivamente 1981 e 1983)."}
{"id": "452342", "revid": "834", "url": "https://it.wikipedia.org/wiki?curid=452342", "title": "PdA", "text": ""}
{"id": "452344", "revid": "767487", "url": "https://it.wikipedia.org/wiki?curid=452344", "title": "Foobar2000", "text": "foobar2000 \u00e8 un lettore multimediale audio gratuito per Windows (XP SP2 e successivi), Android e iOS, sviluppato da Peter Pawlowski. Il nome del programma deriva dalle variabili metasintattiche \"foo\" e \"bar\". Il software \u00e8 disponibile solo in lingua inglese.\nCaratteristiche.\nFoobar2000 dispone di un'interfaccia grafica minimalista ma altamente configurabile. Dispone inoltre di molte opzioni e caratteristiche, tra cui funzioni per la gestione di metadati e audio di alta qualit\u00e0, conversione tra vari formati audio e gestione dei file, supporto per effetti DSP, riproduzione di CD audio e altre. Il lettore pu\u00f2 leggere file audio in archivi compressi come ZIP, 7z, GZIP e RAR.\nSupporta nativamente i formati MP3, MP4 (audio), AAC, CD Audio, WMA, Vorbis, Opus, FLAC, WavPack, WAV, AIFF, Musepack, Speex, AU e SND.\nIl nucleo del software \u00e8 a codice chiuso, l'autore per\u00f2 fornisce un SDK sotto licenza BSD, grazie al quale \u00e8 possibile sviluppare componenti aggiuntivi.\nFunzionalit\u00e0 opzionali.\nTramite componenti aggiuntivi, foobar2000 pu\u00f2 leggere file audio in formato APE, HDCD, , DTS, SACD e DVD-Audio format, inoltre possono essere aggiunte funzionalit\u00e0 come la masterizzazione di CD, il supporto ASIO, il supporto WASAPI (\"Windows Audio Session API\") e altre."}
{"id": "452347", "revid": "486946", "url": "https://it.wikipedia.org/wiki?curid=452347", "title": "Cornorosso", "text": ""}
{"id": "452354", "revid": "287204", "url": "https://it.wikipedia.org/wiki?curid=452354", "title": "Gilberto Martinez", "text": ""}
{"id": "452355", "revid": "767487", "url": "https://it.wikipedia.org/wiki?curid=452355", "title": "Curve", "text": "I Curve sono stati un gruppo musicale britannico formato nel 1991 dalla collaborazione della cantante Toni Halliday e del chitarrista Dean Garcia.\nStoria.\nToni Halliday e Dean Garcia vennero presentati da Dave Stewart degli Eurythmics, e formarono per un breve periodo un gruppo chiamato State of Play alla fine degli anni ottanta, prima di separarsi e riunirsi poi per una collaborazione pi\u00f9 duratura nei Curve. La loro musica era caratterizzata dalla ritmica pesante e dalle chitarre densamente stratificate di Garcia, contrapposte alle ariose vocalizzazioni della Halliday, i cui testi esploravano spesso argomenti quali alienazione, dipendenza e l'amore che svanisce.\nDopo quasi quindici anni di collaborazione sostenuta da una formazione in continuo cambiamento, durante i quali il gruppo si sciolse almeno una volta a met\u00e0 degli anni 1990, la Halliday annunci\u00f2 sul loro sito web ufficiale, all'inizio del 2005, che il gruppo era infine giunto al termine della sua corsa."}
{"id": "452357", "revid": "767487", "url": "https://it.wikipedia.org/wiki?curid=452357", "title": "Giorni (album Simone)", "text": "Giorni \u00e8 l'album di debutto del cantante pop e rock italiano Simone Tomassini, accreditato semplicemente come Simone, pubblicato nel 2004.\nIl testo di \"Giorni\" si tratta in realt\u00e0 di una poesia di Vasco Rossi di cui una primissima bozza venne pubblicata nel lontano 1987 in una rubrica di Red Ronnie."}
{"id": "452358", "revid": "486946", "url": "https://it.wikipedia.org/wiki?curid=452358", "title": "Montagne Grigie", "text": ""}
{"id": "452362", "revid": "1869172", "url": "https://it.wikipedia.org/wiki?curid=452362", "title": "Buon viaggio", "text": "Buon viaggio \u00e8 un album del cantante italiano Simone Tomassini, accreditato semplicemente come Simone, uscito nel 2005."}
{"id": "452364", "revid": "339392", "url": "https://it.wikipedia.org/wiki?curid=452364", "title": "Fiume Bianco", "text": ""}
{"id": "452368", "revid": "14806", "url": "https://it.wikipedia.org/wiki?curid=452368", "title": "D\u00fanharg", "text": ""}
{"id": "452373", "revid": "15756", "url": "https://it.wikipedia.org/wiki?curid=452373", "title": "Obscure (videogioco)", "text": "Obscure (reso graficamente ObsCure) \u00e8 un videogioco survival horror del 2004, sviluppato da Hydravision Entertainment e pubblicato da Micro\u00efds e DreamCatcher Interactive per PlayStation 2, Xbox e Microsoft Windows.\nNel 2007 \u00e8 stato pubblicato un sequel dal titolo \"Obscure II\".\nTrama.\nIl gioco \u00e8 ambientato nel liceo privato Leafmore. Kenny decide d'intrattenersi da solo nella palestra della scuola per fare qualche tiro a canestro. Il suo cellulare squilla ed egli entra nello spogliatoio per rispondere: \u00e8 la sua fidanzata, Ashley, che lo invita a passare la notte a casa sua. Durante la telefonata, Kenny sorprende una persona che gli ruba la borsa e sgattaiola fuori. Kenny lo insegue ed entra in un casolare, dove trova una botola che porta nei sotterranei della scuola. Kenny si cala in essa e si ritrova in una sorta di laboratorio. In una piccola stanza incontra un suo compagno prigioniero da giorni, Dan, e i due fuggono insieme. Appena iniziano a fuggire vengono attaccati da un mostro enorme che insegue i personaggi. Dan viene preso e Kenny, proprio mentre sta risalendo la scala per uscire, vede la botola chiudersi, rimanendo intrappolato.\nIl giorno seguente la sorella di Kenny, Shannon, Ashley e il reporter del giornale scolastico Josh, capiscono che nessuno ha visto Kenny dal giorno precedente e preoccupati, decidono di restare a scuola oltre l'orario di chiusura per investigare sulla scomparsa di Kenny; Scoprono che egli \u00e8 solo l'ultimo di una lunga serie di persone scomparse all'interno del liceo per ragioni ignote. Il gruppo inizia cos\u00ec a perlustrare il liceo, un'antica struttura enorme e malmessa.\nNella soffitta si imbattono in alcune piccole creature che li assalgono. A soccorrerli \u00e8 il professor Walden, che rompe con una sbarra di ferro la finestra, uccidendo il mostro con la luce solare e invita i ragazzi ad andarsene. Il gruppo si dirige nel cortile della scuola, per cercare soccorsi ma l\u00ec scoprono che i loro cellulari non ricevono segnale e che sono quindi rinchiusi nella scuola; inoltre sta calando la sera, quindi la luce del sole non potr\u00e0 pi\u00f9 aiutarli contro i mostri.\nAl gruppo si aggiunge Stan, intento ad hackerare un computer per modificare i propri voti scolastici. I ragazzi arrivano alla biblioteca e incontrano il preside, Herbert Friedman, che si allontana frettolosamente dicendo loro di andare dal bidello, il signor Garrison. Sulla scrivania lascia un foglio che descrive un raro tipo di pianta, conosciuta come \u201cmortifilia\u201d, proveniente dall'Africa. I protagonisti si dirigono dal bidello, che \u00e8 impegnato a combattere con un mostro, ma quando lo raggiungono scoprono che i mostri hanno la meglio su di lui, squartandolo violentemente. Sui monitor della sorveglianza scorgono Elisabeth Wickson, l'infermiera della scuola, intrappolata nell'infermeria che chiede aiuto. Disperse le creature riattivando le luci si ricongiungono con Miss Wickson, che si trova in un profondo stato di shock mormorando frasi insensate. Dall'infermeria recuperano un volante, con cui spostano uno scaffale dell'archivio scolastico e trovano una vecchia pellicola e una videocassetta dal titolo \u201cSoggetto 37\u201d. Vengono quindi raggiunti da Walden, che consegna loro la chiave dell'anfiteatro in modo che possano vedere il video. Visionano la cassetta e scoprono che il \u201cSoggetto 37\u201d \u00e8 proprio Kenny.\nIl gruppo si sposta dunque nell'anfiteatro, dove proietta la pellicola: essa mostra miss Wickson, Leonard e Herbert Friedman che allestiscono un laboratorio in cui compiono degli strani esperimenti. Il tutto in un contesto che sembra essere ambientato moltissimi anni addietro. Successivamente gli studenti accedono al sotterraneo attraverso la tromba dell'ascensore; quest'ultimo, a causa dell'usura, crolla, lasciandoli prigionieri nella sala caldaie.\nIn una stanza piena di celle incontrano Kenny, ed Herbert Friedman rilascia un gas soporifero nella stanza e li addormenta. Al risveglio i ragazzi scoprono che Friedman ha iniettato a tutti un composto sperimentale a base di spore di Mortifilia e se non troveranno l'antidoto entro l'alba potrebbero diventare dei mostri come gli altri studenti.\nTramite alcuni documenti rivenuti sul luogo, si scopre la verit\u00e0 dietro al liceo Leafmore: nei primi del Novecento, Leonard e Herbert, durante un viaggio in Africa, avevano scoperto una nuova specie di pianta che chiamarono Mortifilia, ne studiarono la composizione e, appurato che con alcune modifiche la pianta avrebbe potuto rendere un essere umano eternamente giovane, iniziarono a condurre una serie di esperimenti. I due, per assicurarsi delle cavie umane, fondarono nel 1902 un liceo da dove \u201cattingere\u201d. Leonard, che voleva continuare a sperimentare sebbene stesse invecchiando, si iniett\u00f2 una dose del siero sperimentale, subendo una mutazione. Herbert ed Elizabeth, sua moglie, decisero quindi di sperimentare un antidoto contro la mortifilia che facesse tornare normale il fratello. Per testare i risultati, ovviamente, usarono delle cavie umane ma i risultati non furono soddisfacenti: le cavie continuavano ad assumere sembianze mostruose oltre a subire una forte regressione intellettiva. Tuttavia, per ragioni non del tutto chiare, Herbert e la moglie non subiscono lo scorrere del tempo, rimanendo giovani nei decenni successivi.\nUna volta liberi escono dal sotterraneo e ritornano all'infermeria, dove trovano Miss Wickson gravemente ferita, che prima di morire dice ai ragazzi che l'antidoto si trova nel sotterraneo, dietro un \"porta grande\" e che per raggiungerla dovranno passare da un ingresso secondario nei giardini (lo stesso percorso da Kenny nel prologo). Subito dopo i ragazzi usano delle pinze rivenute nel sotterraneo per aprire la porta del dormitorio abbandonato (da cui \u00e8 stata rapita la gran parte degli studenti). Qui trovano una cassaforte, che i ragazzi aprono facendola cadere in una canna fumaria. In essa, trovano una mappa dei sotterranei, la chiave dell'ufficio di Herbert e il diario di un certo Alan Gardener, il quale riporta informazioni sui fratelli Friedman, i loro esperimenti con la Mortifilia e soprattutto la porta grande nominata dalla Wickson, che \u00e8 possibile aprire solo tramite un meccanismo azionato da 4 statuette. Il gruppo si dirige quindi alla biblioteca, dove riescono a entrare nell'ufficio di Herbert. Vengono subito dopo raggiunti da Walden, il quale si scopre essere infetto come i ragazzi e, alla notizia di un antidoto alla Mortifilia, ruba la mappa dei sotterranei e fugge. I ragazzi iniziano, quindi, a cercare le statuette per aprire la porta nel sotterraneo. Recuperate le statuette, entrano nel sotterraneo tramite l'ingresso secondario e raggiungono il meccanismo per aprire la porta e lo azionano. La porta viene quindi aperta e Walden, che si trovava l\u00ec vicino, vi entra. Qui, l'uomo si trova faccia a faccia con Herbert e gli intima di dargli l'antidoto puntandogli una pistola contro. Herbert risponde che ormai \u00e8 troppo tardi, in quanto Walden \u00e8 rimasto esposto ai raggi solari per troppo tempo e quindi l'antidoto non gli sarebbe servito, ma Walden gli spara e lo prende ma, dopo esserselo iniettato, viene infilzato da un tentacolo che sbuca dall'ombra. Compare quindi Leonard, ormai mutato e trasformato in una creatura dalla forma di una gigantesca pianta tentacolare.\nHerbert, prima di morire si scusa con Leonard per non essere riuscito a curarlo; quest'ultimo, in preda all'ira, si scaglia contro i protagonisti, giunti in quel momento. Il gruppo combatte contro Leonard finch\u00e9, a causa degli urti dei suoi tentacoli contro le pareti, il soffitto della stanza gli crolla addosso. I ragazzi si arrampicano al piano di sopra, scoprendo che sta ormai albeggiando e si iniettano l'antidoto ma Leonard, ancora vivo, emerge dalle macerie; il combattimento dura poco infatti i raggi solari finiscono col bruciarlo.\nLa disavventura ha due epiloghi:\nNel caso in cui tutti i personaggi sopravvivono viene mostrato che Leonard muore bruciato dai raggi solari e i ragazzi si abbracciano sollevati per essere sfuggiti alla mutazione. Stan si avvicina alla valigetta contenente l'antidoto e un'ombra lo allontana da essa, lasciando incerto ci\u00f2 che accade in seguito.\nNel caso in cui, invece, dovesse morire uno o pi\u00f9 personaggi, viene mostrata la morte di Leonard e i personaggi superstiti lasciare il luogo. Alcuni giorni dopo, quando vengono celebrati i funerali delle vittime del contagio, da una bara si sprigionano le spore della Mortifilia che si propagano nell'aria.\nModalit\u00e0 di gioco.\n\"Obscure\" \u00e8 un survival horror con visuale in terza persona ambientato in una scuola. Pu\u00f2 essere giocato in singolo o in doppio.\nI protagonisti di \"Obscure\" sono cinque studenti del liceo Leafmore. Il giocatore guida una squadra composta da due membri scelti tra questi cinque studenti. Il giocatore pu\u00f2 cambiare gli studenti che fanno parte della squadra negli appositi punti di raduno. Al di fuori di questi punti di raduno la squadra non pu\u00f2 essere cambiata, ma il giocatore in qualunque momento di gioco pu\u00f2 scegliere quale membro della squadra guidare direttamente, l'altro membro (se presente) \u00e8 guidato dal computer (ma pu\u00f2 ricevere ordini dal giocatore) o da un secondo giocatore, che pu\u00f2 intervenire in qualunque momento durante la partita.\nOgni personaggio ha una abilit\u00e0 speciale che lo distingue dagli altri. Le abilit\u00e0 possono facilitare lo svolgimento del gioco, ma nessuna \u00e8 indispensabile.\nIn alcuni punti \u00e8 indispensabile per risolvere alcuni enigmi portarsi dietro il compagno (ad esempio un personaggio aiuta un altro a scavalcare un muro), inoltre il compagno facilita di molto il gioco (anche se guidato dal computer) perch\u00e9 aiuta negli scontri ed ha una abilit\u00e0 che lo caratterizza, quindi di fatto la squadra \u00e8 sempre composta da due membri.\nIl tipo di visuale \u00e8 simile ad altri survival horror tipo \"Resident Evil\" o \"Silent Hill\", con delle telecamere che riprendono il personaggio restando ferme, quando il personaggio esce dall'inquadratura viene cambiata telecamera.\nI salvataggi sono limitati dal numero di cd raccolti all'interno della scuola, ogni cd permette di effettuare un salvataggio.\nIl gameplay \u00e8 costituito principalmente dall'esplorazione, ci sono degli scontri che si svolgono all'inizio con mazze poi con armi da fuoco sempre pi\u00f9 potenti. Ci sono anche degli enigmi da risolvere e degli oggetti da raccogliere. Il gioco avanza sbloccando ambienti con l'aiuto delle chiavi."}
{"id": "452380", "revid": "86341", "url": "https://it.wikipedia.org/wiki?curid=452380", "title": "Tofa\u015f", "text": "TOFA\u015e (pron. ) - (acronimo di T\u00fcrk Otomobil Fabrikas\u0131 A.\u015e.) \u00e8 un costruttore turco di autoveicoli la cui sede si trova ad Istanbul e il sito di produzione a Bursa, citt\u00e0 dell'Anatolia che sorge a sud del Mare di Marmara.\nFrutto di una societ\u00e0 mista tra il gruppo turco Ko\u00e7 Holding e la Fiat Auto (dal 2014 FCA Italy facente parte di Fiat Chrysler Automobiles, che a sua volta \u00e8 diventata parte di Stellantis) costruisce su licenza, dal gennaio 1971, vari modelli della gamma FIAT.\nStoria.\nVehbi Ko\u00e7, presidente fondatore del gruppo Ko\u00e7 Holding, era intenzionato a creare un complesso automobilistico in Turchia. Ci riesce nel 1968 quando, con l'aiuto della famiglia Agnelli, associandosi con Fiat S.p.A., nascer\u00e0 la Turkish Automotive Factory Inc. - TOFA\u015e.\nOggi, Tofa\u015f \u00e8 il maggiore costruttore automobilistico turco e dalla sua attivit\u00e0 dipende parzialmente l'evoluzione economica del paese.\nLa creazione della societ\u00e0, la cui sede amministrativa \u00e8 ad Istanbul, risale al 13 aprile 1969, data della conclusione dell'accordo di cooperazione con Fiat S.p.A.. Ci vollero meno di venti mesi perch\u00e9 il 12 febbraio 1971 uscisse dalla prima linea di montaggio la prima auto \"Tofa\u015f Murat 124\". La nuova fabbrica, ricalcando il modello Fiat ben noto, disponeva di un'area di 735.170 m\u00b2 di cui 61.848 m\u00b2 coperti. Successivamente, per far fronte alla crescente domanda del mercato, la superficie coperta arriv\u00f2 agli attuali 350.000 m\u00b2. La capacit\u00e0 produttiva \u00e8 portata dalle 40.000 unit\u00e0 annue del 1971, alle 250.000 del 2005 fino alle 450.000 nel 2018.\nSuccessivamente, nel 1976 e senza interruzione sino ad oggi, la produzione fu orientata su modelli basati sulla Fiat 131, chiamata \"Tofa\u015f 131 Murat\", \"131 Do\u011fan\" e \"131 Kartal\" per la familiare.\nTofa\u015f ha continuato la fruttuosa collaborazione con la Fiat e essi si dividono, in parti uguali, il capitale della societ\u00e0. La Tofa\u015f costruisce automobili e veicoli commerciali leggeri per il mercato locale ma anche destinati sempre pi\u00f9 all'esportazione tramite le rete internazionale Fiat. Numerosi modelli Fiat Tofa\u015f sono esportati in CKD (\"Complete knock down\", ovvero tutti i componenti solo da montare a destino) verso l'Egitto dove vengono assemblati presso la El Nasr, in Etiopia presso la HC Company e, dal 2006, anche in Russia presso la Severstal' che ha stretto un importantissimo accordo di cooperazione con Fiat per assemblare localmente le Fiat Palio, Siena, Linea e Dobl\u00f2 oltre il Ducato.\nSempre rispettosa della qualit\u00e0 dei prodotti fabbricati e della preservazione dell'ambiente, nel rispetto delle direttive imposte dalla Fiat, Tofa\u015f fu la prima in Turchia ad ottenere le certificazioni ISO 9001 e ISO 14001 Environmental Management System Certificate nel novembre 1998."}
{"id": "452381", "revid": "125791773", "url": "https://it.wikipedia.org/wiki?curid=452381", "title": "&quot;Heroes&quot; (album David Bowie)", "text": "\"Heroes\" \u00e8 il 12\u00ba album di David Bowie del 1977 ed il secondo della cosiddetta \"trilogia berlinese\" assieme a \"Low\" e \"Lodger\".\nDescrizione.\nL'album sviluppa il sound di \"Low\" in una direzione maggiormente ottimista. Dei tre album della trilogia berlinese, \u00e8 l'unico effettivamente registrato a Berlino. La title track dell'album \u00e8 uno dei brani pi\u00f9 celebri di Bowie e costituisce uno dei classici della storia del rock. Il testo del brano \u00e8 una classica storia d'amore contrastato, in cui due amanti si incontrano sotto il muro di Berlino. L'album \u00e8 considerato una delle opere migliori dell'artista. In questo senso, al di l\u00e0 del grande contributo di Eno, \u00e8 notevole, ai fini del 'sound' avveniristico, anche la partecipazione del chitarrista Robert Fripp, che arriv\u00f2 dagli Stati Uniti per registrare le sue parti in un giorno soltanto. Si dice che John Lennon abbia detto durante la lavorazione del suo album \"Double Fantasy\" nel 1980, di avere l'ambizione di \"riuscire a fare un disco buono quanto \"Heroes\".\" L'album fu nominato disco dell'anno da \"NME\".\nSvariate tracce dell'album furono eseguite da Bowie in concerto nell'anno successivo alla pubblicazione dell'album, e incluse nell'LP \"Stage\" (1978). Philip Glass scrisse in onore all'opera di Bowie una sinfonia classica intitolata \"\"Heroes\" Symphony\", basata sul disco, e seguito della precedente \"Low Symphony\" ispirata a \"Low\". La title track \u00e8 stata reinterpretata da numerosi artisti nel corso degli anni.\nProduzione.\nRegistrato agli Hansa Tonstudio a Berlino Ovest, \"Heroes\" riflette lo zeitgeist dell'epoca della guerra fredda, simbolizzato dalla citt\u00e0 divisa in due. Il co-produttore Tony Visconti considera l'album: \u00abuna delle mie ultime grandi avventure nel fare album. Lo studio di registrazione era a circa 500 metri dal muro. Le guardie rosse ci osservavano con un binocolo potente attraverso la finestra della nostra sala di controllo\u00bb.\nStile.\nBowie pag\u00f2 ancora tributo alle influenze Krautrock: il titolo dell'album \u00e8 un riferimento alla traccia \"Hero\" presente sull'album \"Neu! '75\" del gruppo tedesco Neu!, mentre \"V-2 Schneider\" \u00e8 ispirata al membro dei Kraftwerk Florian Schneider. E si noti che all'inizio del 1977 anche i Kraftwerk avevano citato Bowie nella title track del loro album \"Trans-Europe Express\".\nSebbene \"Heroes\" includa un certo numero di brani strumentali dall'atmosfera tetra e dark come \"Sense of Doubt\" e \"Neuk\u00f6ln\", dopo l'introspezione malinconica di \"Low\", il disco fu visto come una dichiarazione artistica pi\u00f9 positiva ed appassionata. Ci\u00f2 \u00e8 evidente non solo in \"Heroes\" e nel rock d'apertura \"Beauty and the Beast\" (pubblicato come secondo singolo estratto dall'album nel gennaio 1978), ma anche nella rancorosa \"Joe the Lion\", nella nevrotica \"Blackout\", e nell'atmosferica \"The Secret Life of Arabia\". Il testo di \"Joe the Lion\", scritto e registrato \"in meno di un'ora\" secondo Visconti, \u00e8 emblematico della natura spontanea delle registrazioni.\nCopertina.\nLa foto di copertina \u00e8 del fotografo giapponese Masayoshi Sukita e ispirata ai lavori dell'artista tedesco Erich Heckel, in particolare all'opera \"Roquairol\", che serv\u00ec da modello anche per la copertina dell'album \"The Idiot\" di Iggy Pop, a cui Bowie collabor\u00f2 e che fu pubblicato lo stesso anno di \"Heroes\".\nAccoglienza.\n\"Heroes\" fu pubblicizzato dalla RCA con la celebre frase: \"There's Old Wave. There's New Wave. And there's David Bowie...\" (\"C'\u00e8 la Old Wave. C'\u00e8 la New Wave. E c'\u00e8 David Bowie...\") per sottolineare l'unicit\u00e0 della proposta di Bowie nel panorama musicale dell'epoca. Il disco ricevette un'accoglienza molto positiva da parte della critica, \"Melody Maker\" e \"NME\" lo dichiararono entrambi \"album dell'anno\".\n\"Heroes\" si posizion\u00f2 alla posizione numero 3 in classifica in Gran Bretagna rimanendo in classifica per 26 settimane, ma ebbe meno successo negli Stati Uniti dove si ferm\u00f2 alla posizione numero 35.\nIn Italia raggiunse la posizione numero 11. In Europa riscosse un notevole successo, grazie soprattutto alla title-track, di cui furono pubblicate una versione in francese ed una in tedesco."}
{"id": "452382", "revid": "154326", "url": "https://it.wikipedia.org/wiki?curid=452382", "title": "Sovrani dell'Elmet", "text": "Lista dei sovrani dell'Elmet:\nDopo tale re, l'Elmet cadde in mano northumbriana."}
{"id": "452384", "revid": "123809495", "url": "https://it.wikipedia.org/wiki?curid=452384", "title": "Larry Wallis", "text": "Biografia.\nGli inizi.\nNel 1968 fond\u00f2 i \"The Entire Sioux Nation\", rimanendo con loro solo un anno.\nNel 1969 venne ingaggiato con Tim Taylor, da Steve Peregrine Took (ex T. Rex) e Mick Farren (ex The Deviants), nei Pink Fairies per sostituire Twink e Silver Darling. Cambiarono poi il batterista ed il nome in Shagrat.\nIncisero tre album di prova e si prepararono a portare in tour il materiale, quando per\u00f2 le numerose defezioni lo spinsero ad andarsene, prefer\u00ec unirsi ai Blodwyn Pig che in breve mutarono nome in Lancaster's Bombers (poi abbreviati in Lancaster). Comunque la band si sciolse nel settembre 1970.\nAnni '70.\nNel 1972 pass\u00f2 agli UFO e dopo un tour in Europa, lasci\u00f2 per sostituire Mick Wayne e tornare nei Pink Fairies. Dopo un album si separarono nel 1974 per poi riunirsi nel 1975 con l'aggiunta di Paul Rudolph, bassista proveniente dagli Hawkwind. Registrarono un album dal vivo che venne poi pubblicato nel 1982. La band divenne un trio e continu\u00f2 cos\u00ec fino al 1976. Contemporaneamente prendeva parte ad una band in fase embrionale, i Mot\u00f6rhead; dopo un cambio alla batteria essi registrarono un album (On Parole), che rimase inedito per qualche tempo, per poi uscire quando i Mot\u00f6rhead divennero anni dopo, un gruppo di nome. La band divenne un quartette ma nel 1976 Wallis comunque lasci\u00f2 per dedicarsi solo ai Pink Fairies.\nNel 1977 dopo un'incisione di un singolo si divisero le strade del gruppo e nello stesso anno si ritrov\u00f2 a suonare per una solo concerto con i Thin Lizzy di Phil Lynott in una strepitosa formazione composta da ben quattro chitarristi tra cui Gary Moore.\nFece un'apparizione nei The Takeaways, una band creata ad hoc per suonare alcuni pezzi in una compilation.\nNel 1978 accetta la proposta di suonare per i Mick Farren &amp; The Good Guys, gruppo della sua vecchia conoscenza Mick Farren.\nSuccessivamente nel 1979 si aggreg\u00f2 a Wayne Kramer (proveniente dagli MC5) che aveva bisogno di lui per una tourn\u00e9e nel Regno Unito.\nAnni '80.\nFinalmente decise nel 1982 di mettere su un gruppo tutto suo, i \"Larry Wallis &amp; The Death Commandos of Love\". Nel 1984 fece risorgere il nome The Deviants con W. Kramer, M. Farren e George Butler alla batteria incidendo un album dal vivo.\nNel 1987 fece risorgere i Pink Fairies pubblicando un altro album, Kill'em &amp; Eat'em.\nAnni '90.\nNel 1991 il suo nuovo gruppo era i Redbyrds; al basso ingaggi\u00f2 Phil Mitchell ex Dr. Feelgood il quale dopo l'incisione di un solo mini-album torn\u00f2 nei Dr. Feelgood portandosi via molti pezzi scritti da Wallis, pezzi che vennero poi incisi in un album col suo permesso (appare sul disco dei Dr. Feelgood nei ringraziamenti).\nInfine partecip\u00f2 ad una \"tourn\u00e9e\" con gli The Stranglers con i quali registr\u00f2 un buon disco dal vivo.\nEventi recenti.\nNel 2002, Wallis registra e pubblica il suo primo disco solista in assoluto, intitolato Death in the Guitarfternoon e che ha segnato il suo ritorno sulle scene musicali dopo un lungo tempo passato in silenzio.\nDiscografia.\nCompilation\nAlbum con i Pink Fairies/Deviants/Mick Farren\nAlbum con \"Live Stiffs\" package:\nAlbum con i Mot\u00f6rhead\nAlbum con \"On The Bench\"\nAlbum con i Redbyrds\nAlbum con \"The Stranglers and Friends\"\nAltri album prodotti da Larry Wallis"}
{"id": "452386", "revid": "767487", "url": "https://it.wikipedia.org/wiki?curid=452386", "title": "Alberto Simeoni", "text": "Fu corrispondente del quotidiano \"Il Resto del Carlino\" da Roma tra il 1925 ed il 1943.\nFu autore di testi di diversi brani musicali, spesso in collaborazione con altri parolieri. Tra le varie opere da lui scritte ci sono: \"Casa mia\" (o \"Casetta de Trastevere\"), \"Roma bella\", \"Italia bella\", \"Come folgore dal cielo\" (o \"Il canto dei paracadutisti\"), \"La sagra di Giarabub\", \"Camerata Richard\", \"Ti porter\u00f2 al Brancaccio\" ecc. Nel 1932 scrisse il testo della canzone \"Tanto pe' cant\u00e0\" (musicata da Ettore Petrolini).\nAltri testi da lui scritti sono:\nScrisse, insieme ad altri, la sceneggiatura del film \"La zia di Carlo\" diretto da Alfredo Guarini nel 1943.\nScrisse anche un libro, con Giulio Bucchi, dal titolo \"Trianon\", con una presentazione di Gabriele D'Annunzio, conosciuta come \"messaggio agli Ungheresi\", e prefazione di Mario Carli. Il volume fu stampato dalla casa editrice Sapienza in Roma nel 1931 (l'originale si trova nella Biblioteca Nazionale Centrale di Firenze).\nMor\u00ec all'Ospedale di Campo Militare \"Poggio fiorito\" di Fiesole il 28 aprile 1943 con il grado di Tenente Colonnello (promozione avuta nello stesso giorno del suo decesso). Era di stanza presso la contraerea di Livorno, prima del ricovero in ospedale."}
{"id": "452387", "revid": "155634", "url": "https://it.wikipedia.org/wiki?curid=452387", "title": "Loseto", "text": "Loseto (\"Lus\u00ecte\" in dialetto barese) \u00e8 un quartiere alla periferia di Bari, appartenente dal 2014 al IV municipio (ex IV circoscrizione).\nFu comune autonomo fino al 1937.\nGeografia fisica.\nIl quartiere \u00e8 situato all'estrema periferia sud-ovest del capoluogo pugliese, a circa 10\u00a0km dal centro. Confina:\nIl quartiere \u00e8 diviso in due zone: il centro storico e una zona residenziale di recente costruzione.\nStoria.\nLoseto \u00e8 nata attorno al XII secolo (portava il nome di \"Lusitum\" in epoca medievale). Nel XVI secolo Bona Sforza, regina di Polonia e duchessa di Bari, don\u00f2 il feudo di Loseto al suo cortigiano Giosu\u00e8 de Ruggiero, i cui discendenti lo mantennero fino all'abolizione della feudalit\u00e0 nel 1806.\nXX secolo.\nIl comune di Loseto fu soppresso con Regio decreto legge n. 253 emanato in data 8 febbraio 1937 ed aggregato sotto forma di frazione al comune di Bari.\nIl 26 gennaio 1970 il consiglio comunale di Bari, con delibera 489/70, approv\u00f2 la suddivisione di Bari in 17 quartieri, nella cui ripartizione fu inglobato in maniera distinta il quartiere Loseto. La deliberazione ivi menzionata fu emanata sulla scorta dell'articolo 155 del Regio decreto legge n\u00ba 148 del 4 febbraio 1915, ora abrogato e sostituito dal Testo Unico sugli Enti Locali, il quale affermava testualmente: \"I comuni superiori a 60.000 abitanti, anche quando non siano divisi in borgate o frazioni, possono deliberare di essere ripartiti in quartieri, nel qual caso compete al Sindaco la facolt\u00e0 di delegare, le sue funzioni di ufficiale di governo, ai sensi degli articoli 152, 153 e 154, e di associarsi degli aggiunti presi fra gli eleggibili sempre con l'approvazione del Prefetto\". Tale provvedimento inoltre fu approvato dal Prefetto della Provincia di Bari allora in carica, nonch\u00e9 dalla sezione provinciale di controllo della Regione Puglia con nota protocollare n. 17309/6 in data 26 aprile 1972 con cui congiuntamente allo stesso Prefetto, la Regione Puglia prendeva atto della deliberazione del Comune di Bari approvandola definitivamente e rendendola esecutiva.\nIl territorio del comune di Bari, il 28 luglio 1979, fu suddiviso in nove circoscrizioni amministrative: il quartiere Loseto fu incluso nella IV circoscrizione la quale comprende altri quartieri baresi tra cui Ceglie del Campo e Carbonara.\nMonumenti e luoghi d'interesse.\nNel quartiere vi sono ampie testimonianze di carattere artistico e architetturale: \nTra le antiche vie del rione, si possono ammirare diversi bassorilievi in pietra viva secolare.\nMezzi pubblici.\n\u00c8 possibile raggiungere il quartiere Loseto con i seguenti mezzi pubblici:"}
{"id": "452388", "revid": "2053475", "url": "https://it.wikipedia.org/wiki?curid=452388", "title": "Stazione di Reggio Calabria Centrale", "text": "La stazione di Reggio Calabria Centrale \u00e8 lo scalo ferroviario principale della citt\u00e0 di Reggio Calabria nonch\u00e9 la maggiore stazione della Calabria per importanza regionale e nazionale e numero di passeggeri; situata fra l'estremit\u00e0 meridionale del lungomare tra la via Giuseppe Missori e la riva destra della fiumara Calopinace, apre il suo prospetto principale su piazza Giuseppe Garibaldi.\n\u00c8 uno dei nodi importanti del sistema ferroviario nazionale, ha fatto parte del programma Centostazioni delle Ferrovie dello Stato, ed \u00e8 punto di partenza delle linee Salerno-Reggio Calabria \"Tirrenica Meridionale\", che \u00e8 l'asse fondamentale nord-sud della rete italiana e Taranto-Reggio Calabria \"Jonica\", verso le direttrici adriatiche.\nStoria.\nCon l'Unit\u00e0 d'Italia venne iniziato il programma di costruzioni ferroviarie in Calabria affidandone l'esecuzione alla Societ\u00e0 Vittorio Emanuele.\nIl 3 giugno 1866 venne inaugurato il primo tratto della ferrovia Jonica di 16,464 km tra la Stazione centrale di Reggio e Lazzaro e il 1\u00ba ottobre 1868 quello fino a Bianconovo (Bianco). Terminati i lavori per la costruzione della ferrovia Jonica il 15 novembre 1875 venne stabilito dunque il collegamento ferroviario fino a Taranto.\nIl collegamento con il porto venne attivato il 15 marzo 1881 dall'allora stazione di Reggio Calabria Succursale (oggi Reggio Calabria Lido) a quella di Reggio Calabria Mare con un raccordo della lunghezza di circa 2 km, che permetteva ai treni di imbarcarsi direttamente sulle navi traghetto (ferry-boats) per il trasbordo verso il porto di Messina. Il raccordo e la stazione di Reggio Calabria Mare sono stati dismessi nel 2011 per far posto ad un parcheggio pubblico, privando cos\u00ec Il porto commerciale di Reggio Calabria di qualsiasi collegamento ferroviario.\nSolo il 19 maggio 1884 'Reggio Calabria-Succursale' (oggi 'Reggio Calabria-Lido' ricostruita in sotterranea) venne collegata alla stazione di Villa San Giovanni con la tratta ferroviaria di 12 km costruita dalla Societ\u00e0 per le Strade Ferrate del Mediterraneo.\nGli impianti ferroviari reggini vennero duramente coinvolti nelle distruzioni del terremoto del 1908 ed in seguito ricostruiti. Cos\u00ec la nuova stazione ferroviaria di \"Reggio Calabria Centrale\" venne costruita negli anni trenta, al posto di quella precedente, su progetto dell'architetto Mazzoni, nello stile caratteristico delle costruzioni pubbliche dell'epoca fascista, con grandi ambienti ed un'architettura lineare.\nSul lato nord del marciapiede del terzo binario, vi \u00e8 una colonna romana (proveniente dagli scavi effettuati sul posto), eretta a ricordo dell'elettrificazione della tratta Napoli-Reggio avvenuta nel 1937.\nNel 1939, a poco meno di un anno dalla costruzione, accolse la carrozza di Benito Mussolini, giunto a Reggio per l'ultima tappa del suo viaggio in Calabria.\nIl 15 luglio 1970 un nutrito gruppo di giovani reggini occup\u00f2 la stazione bloccando i binari in segno di protesta contro la decisione di nominare Catanzaro capoluogo di regione al posto di Reggio; la dura repressione della manifestazione che all'inizio era pacifica, messa in atto dalla polizia, degener\u00f2 in seguito nella cosiddetta Rivolta di Reggio.\nArchitettura.\nProgettata con criteri razionalistici dall'architetto futurista Angiolo Mazzoni, la nuova stazione fu inaugurata il 18 aprile 1938.\nIl fabbricato della stazione centrale di Reggio \u00e8 probabilmente quello che presenta il maggiore sviluppo lineare tra le stazioni della regione. Si mostra evidente la progettazione tipica dello stile imponente e razionalista del ventennio fascista.\nFu concepito dall'architetto Angiolo Mazzoni, nello stile divenuto tipico delle costruzioni pubbliche dell'epoca, con grandi ambienti a struttura semplice, lineare ed imponente. La struttura fa largo uso, al suo interno, di rivestimenti in pietra lavica scura finemente levigata. Nella ristrutturazione cui fu sottoposta la facciata nel 2018, la pietra di rivestimento del largo frontone esterno, che sovrasta le vetrate, fu sostituita, non senza polemiche, con pietra grigio-chiara, privandola della originaria levigatura di tonalit\u00e0 scura, in contrasto col progetto originale di Angiolo Mazzoni, che era stato tra gli architetti che avevano disegnato, sullo stesso stile, la Stazione di Santa Maria Novella a Firenze.\nIl salone, dal quale \u00e8 possibile vedere l'antistante piazza con monumento a Giuseppe Garibaldi, opera di Alessandro Monteleone, presenta un bassorilievo in ceramica dello scultore Michele di Raco che raffigura il miraggio della Fata Morgana, elemento fortemente caratterizzante della tradizione iconografica reggina.\nCaratteristiche.\nLa stazione ferroviaria di Reggio Calabria Centrale, i cui servizi commerciali erano gestiti da Centostazioni, si affaccia sulla grande piazza Garibaldi costituendone il confine ovest, dal lato del mare, per tutta la sua lunghezza. Sul lato sud dell'edificio principale \u00e8 presente il terminale di smistamento delle Poste e vari uffici e servizi. All\u2019interno del fabbricato viaggiatori \u00e9 presente una cappella per il culto della religione cattolica.\nAncora pi\u00f9 a sud, nei pressi dello stadio Oreste Granillo, e ad essa collegato \u00e8 il deposito locomotive e le relative officine di manutenzione dei rotabili. Il lato nord volge sul termine del lungomare nei pressi della villa comunale Umberto I.\nIl fascio binari per servizio viaggiatori consta di 9 binari pi\u00f9 uno tronco per sosta locomotori.\nMovimento.\nTrasporto nazionale.\nLa stazione \u00e8 servita da treni InterCity, InterCity Notte, Frecciargento, Frecciarossa ed Italo, che collegano lo scalo con Rosarno, Lamezia Terme, Paola, Salerno, Napoli, Roma, Firenze, Bologna, Reggio Emilia, Milano, Torino, Ferrara, Padova, Venezia e Taranto.\nI treni InterCity e InterCity Notte via Tirrenica vengono effettuati con locomotive E.401, E.402B, E.403 con carrozze UIC-Z + semipilota di seconda classe e Gran Confort di prima classe. I treni InterCity via Jonica vengono effettuati con locomotive D.445 con carrozze UIC-Z1 restaurate.\nI treni Frecciarossa e Frecciargento vengono effettuati con elettrotreni ETR.1000, ETR.500, ETR.600 ed ETR 485.\nI treni Italo vengono effettuati con elettrotreni ETR.675.\nTrasporto regionale.\nLa stazione \u00e8 servita da treni Regionali che collegano Reggio Calabria Centrale con:\nI treni del trasporto regionale diretti a Rosarno, Melito di Porto Salvo, Villa San Giovanni, Paola, Cosenza e Sibari vengono effettuati con E.464 con carrozze UIC-X restaurate + carrozze semipilota, carrozze piano ribassato + carrozze semipilota, carrozze MDVC, carrozze MDVE + carrozze semipilota, miste di prima e seconda classe. Inoltre vengono utilizzati i treni Minuetto ALe 501/502. I treni del trasporto regionale diretti a Roccella Jonica e Catanzaro Lido, vengono effettuati con ALn 663, ALn 668 in singolo e doppio elemento, vengono anche utilizzati i treni ATR.220 Swing.\nServizi.\nLa stazione \u00e8 fornita di:"}
{"id": "452391", "revid": "121893618", "url": "https://it.wikipedia.org/wiki?curid=452391", "title": "Mentally Murdered", "text": "Mentally Murdered \u00e8 il secondo EP del gruppo britannico grindcore Napalm Death, pubblicato nel 1989 dalla Earache Records.\nStoria.\nL'EP \u00e8 un 12\" risalente al 1989, e costituisce la terza uscita del gruppo se non si considerano due 7\" precedenti e sporadiche apparizioni in compilations punk-hardcore della seconda mett\u00e0 degli anni ottanta. L'EP sar\u00e0 successivamente incluso nel CD di \"Harmony Corruption\" e nella compilation \"Death by Manipulation\".\n\"Mentally Murdered\" \u00e8 per\u00f2 l'ultima incisione con la formazione che ha ideato e coniato il grindcore, infatti Lee Dorrian (voce) e Bill Steer (chitarra), lasceranno la band subito dopo l'uscita del disco, per dedicarsi ad altri progetti.\nCaratteristiche.\n\"Mentally Murdered\", pur presentandosi come un'incisione pi\u00f9 limpida delle precedenti, con una durata media dei brani di poco superiore allo standard del gruppo, mantiene nella sostanza tutte le caratteristiche che ne hanno reso unico e inconfondibile lo stile. In questo capitolo la voce di Lee Dorian \u00e8 maggiormente esasperata, riducendosi ad un grugnito primordiale, enfatizzando la carica di disperazione e solitudine espressa dalle note e dai testi. Altre caratteristiche di \"Mentally Murdered\" sono alcuni passaggi che possono ricordare i Carcass (altra band grindcore dove il chitarrista Bill Steer suona nello stesso periodo), e gli assoli di chitarra che offrono melodie inquietanti, quando non trascendenti, cosa che nelle incisioni precedenti non era mai avvenuta. Dopo questo album i Napalm Death subiranno profondi cambiamenti stilistici, contaminando il grindcore con elementi death metal, a seguito del radicali cambi di formazione."}
{"id": "452392", "revid": "181699", "url": "https://it.wikipedia.org/wiki?curid=452392", "title": "Telealtomilanese", "text": "Telealtomilanese \u00e8 stata una emittente televisiva lombarda creata da Renzo Villa e Giuseppe Mancini nel 1975 grazie all'impegno di Enzo Tortora che \u00e8 diventato il volto simbolo dell'emittente e della battaglia per la cosiddetta \"Libert\u00e0 d'antenna\". Fu la prima emittente privata italiana a mandare in onda un telegiornale e la sesta emittente in assoluto dopo Firenze Libera (Agosto '74) Telediffusione Italiana Telenapoli, Telebiella, Telereggio, Telegenova e Teleromagna. Il capitale iniziale era di 400 milioni di Lire, interamente versato da undici \"big\" della finanza.\n\u00c8 stata la prima emittente dell'alto milanese a trasmettere, a colori, in concorrenza con la RAI. I programmi maggiormente di punta erano: \"Aria di Mezzanotte\", condotto da Enzo Tortora, \"Il Pomofiore\", \"Scaricabarile\" presentato da Leo Colonna e \"Playboy di Mezzanotte\", trasmesso il sabato a mezzanotte, un variet\u00e0 con cabarettisti ed annesso spogliarello, presentato da Ernest Thole.\nLa sede si trovava a Busto Arsizio in via Caprera 28.\nStoria.\nL'esperienza di Telealtomilanese \u00e8 nata il 10 aprile 1975, anche se l'inaugurazione \u00e8 avvenuta il 1\u00ba novembre, quando Renzo Villa, grazie anche al sostegno del petroliere Mancini, ha fondato questa nuova emittente, che presto ha subito il sequestro di alcune telecamere e il trasmettitore. Poi, grazie anche all'interessamento degli avvocati Eugenio Porta di Genova e Vittorio Celiento di Busto Arsizio, Telealtomilanese ha ottenuto la sentenza di assoluzione dal tribunale di Busto Arsizio, pronunciata dal pretore Gaetano Cioffi, alle ore 14 del 23 febbraio 1976, prima dell'importante pronunciamento della Corte Costituzionale su Telebiella (sentenza n. 202 del 28 luglio 1976). Il giorno successivo, il settimanale bustese \"La spinta\", ha titolato a caratteri cubitali: \"LIBERA ANTENNA IN LIBERO STATO\".\nIn un'intervista, Renzo Villa ha dichiarato:\nTelealtomilanese disponeva di particolari studi: erano al secondo piano di un capannone, e avevano un'altezza massima di metri 3,2 (attualmente gli studi si progettano con minimo 8 metri di altezza) e al centro di questi studi c'era una grossa colonna. Insomma gli studi non erano a norma, ma nonostante questo l'emittente era seguitissima e le produzioni tv curatissime. Telealtomilanese disponeva di un trasmettitore sul Sacro Monte di Varese.\nNell'emittente lavorarono anche Ettore Andenna, Lucio Flauto, Cino Tortorella ed Enzo Tortora. Quest'ultimo oltre a condurre \"Aria di Mezzanotte\", dove per la prima volta sono stati trasmessi spogliarelli integrali e sedute spiritiche, ebbe l'idea de \"Il Pomofiore\" (da POMOdoro e FIORE), trasmissione che poi fu affidata nella conduzione a Lucio Flauto perch\u00e9 intanto Tortora aveva saputo che sarebbe partito con \"Portobello\" sulla Rai. La valletta era Sabina Ciuffini, le annunciatrici Fiorella Pierobon, Giovanna Massironi e Malisa Longo. Da una scissione di Telealtomilanese nacque a opera di Renzo Villa ed Enzo Tortora, \"Antennatre Lombardia\" (3 novembre 1977).\nIn seguito alla scissione di Tortora, gi\u00e0 dalla fine del 1976 e poi di Villa, alcune trasmissioni sono state riproposte con nomi diversi. \"Il Pomofiore\", ad esempio, a partire dall'autunno 1976 divenne \"La Ciperita\" (da CIPolla e margheRITA).\nTelealtomilanese \u00e8 stata acquistata nel 1977 dal Gruppo Rizzoli, un gigante dell'editoria su carta stampata che tentava anche di sfondare sull'etere, e affidata a Gigi Speroni, Fabrizio Scaglia e Carlo Palumbo, che dirigeva il telegiornale del \u00abCorriere d'Informazione\u00bb. All'interno, Vittorio Giovanelli era direttore dei programmi TV. Inoltre nasceva anche, nel 1980, Rizzoli Tv Distribuzione (capo settore Margherita Caligiuri).\nTelealtomilanese avrebbe dovuto essere inglobata in un grosso network commerciale che allora stava nascendo, Primarete Indipendente (PIN), con Maurizio Costanzo come nome tutelare. Telealtomilanese, nel frattempo trasferita da Busto Arsizio a Cologno Monzese, ha cessato di trasmettere nel 1981 dopo la cessione delle frequenze alla Fininvest di Silvio Berlusconi.\nDal 1979 al 1981 la giornalista Maria Cristina Giongo (Almaviva) ha condotto in diretta, ogni pomeriggio, per Telealtomilanese (Gruppo Rizzoli- Primarete Indipendente) dagli studi di Cologno Monzese, il programma \"Spendiamoli bene\" - in seguito chiamato \"Utilissimo\" - con interviste a personaggi del mondo della politica, economia, medicina, sport e spettacolo."}
{"id": "452396", "revid": "2056951", "url": "https://it.wikipedia.org/wiki?curid=452396", "title": "Variazioni amministrative della Calabria", "text": "La Regione Calabria deriva territorialmente dalle province di Calabria Citeriore e Calabria Ulteriore del Regno delle Due Sicilie.\nVariazioni amministrative della provincia di Catanzaro.\nLa provincia di Catanzaro deriva dalla provincia di Calabria Ulteriore Seconda, che comprendeva i distretti di Catanzaro, Monteleone (oggi Vibo Valentia), Nicastro (oggi nel comune di Lamezia Terme) e Cotrone (oggi Crotone).\nDopo la creazione delle nuove province nel 1992. create con il distacco di 77 comuni della originaria provincia di Catanzaro, comprende attualmente i soli comuni che erano appartenuti ai comprensori di Catanzaro e Lamezia Terme.\nVariazioni amministrative della provincia di Cosenza.\nLa provincia di Cosenza corrisponde approssimativamente ai territori dell'antica provincia di Calabria Citeriore.\nVariazioni amministrative della provincia di Crotone.\nLa provincia di Crotone \u00e8 stata istituita nel 1992 dai comuni che nel Regno delle due Sicilie erano appartenuti al comprensorio di Crotone.\nVariazioni amministrative della provincia di Reggio Calabria.\nLa provincia di Reggio Calabria corrisponde ai territori dell'antica provincia di Calabria Ulteriore Prima.\nVariazioni amministrative della provincia di Vibo Valentia.\nLa provincia di Vibo Valentia \u00e8 stata istituita nel 1992 dai comuni che nel Regno delle due Sicilie erano appartenuti al comprensorio di Vibo Valentia."}
{"id": "452409", "revid": "48344", "url": "https://it.wikipedia.org/wiki?curid=452409", "title": "Sergio Antonio D'Antoni", "text": ""}
{"id": "452410", "revid": "48344", "url": "https://it.wikipedia.org/wiki?curid=452410", "title": "Pier Paolo Cento", "text": ""}
{"id": "452411", "revid": "48344", "url": "https://it.wikipedia.org/wiki?curid=452411", "title": "Daniela Garnero Santanch\u00e8", "text": ""}
{"id": "452412", "revid": "48344", "url": "https://it.wikipedia.org/wiki?curid=452412", "title": "Paolo Gentiloni Silveri", "text": ""}
{"id": "452425", "revid": "767487", "url": "https://it.wikipedia.org/wiki?curid=452425", "title": "Stefano Romeo", "text": "Biografia.\nFu alto esponente della Massoneria come Garibaldi e altri illustri patrioti, infatti l'attuale loggia massonica di Reggio Calabria porta ancora oggi il suo nome. Il 27 luglio 1867 fu tra i fondatori della Loggia \"Universo\" di Firenze.\nCugino di Domenico Romeo e Giannandrea Romeo, fu una delle importanti personalit\u00e0 che il piccolo paese aspromontano offr\u00ec per la causa dell'unit\u00e0 d'Italia.\nAvviato agli studi, nel 1834 fu allontanato dal Seminario di Reggio Calabria, e da tutte le scuole del Regno di Napoli, perch\u00e9 trovato in possesso di libri della Giovine Italia.\nNel 1840, iscritto da quattro anni alla facolt\u00e0 di medicina dell'Universit\u00e0 di Napoli, fu arrestato perch\u00e9 sospettato di essere iscritto alla Giovine Italia. Si trasfer\u00ec quindi a Messina, presso la cui universit\u00e0, nel 1841, si laure\u00f2 in Medicina.\nNel 1844 fu coinvolto nel processo ai fratelli Bandiera.\nNel 1847 partecip\u00f2 attivamente ai moti di Reggio Calabria del 2 settembre, in seguito ai quali gli venne inflitta la pena di morte, poi sospesa. Fu quindi trasferito un mese dopo a Napoli, insieme al cugino Giannandrea Romeo e altri patrioti arrestati.\nMa il moto del 2 settembre 1847, pur uscendo sconfitto, diede il via ad un processo rivoluzionario lento ma inesorabile: produsse reazioni positive in tutta Europa e, sotto la spinta di altre sommosse, nel gennaio del 1848 il re Ferdinando II dovette liberare i prigionieri concedendo l'amnistia, la Costituzione e libere elezioni politiche. Elezioni tenutesi il 18 aprile, e dalle quali Stefano Romeo usc\u00ec come pi\u00f9 giovane tra gli eletti e fu nominato Segretario della Camera dei deputati.\nMa il sogno dur\u00f2 poco: dietro la spinta dei monarchi europei, il re revoc\u00f2 la Costituzione e il 15 maggio sciolse la Camera con l'intervento delle armi.\nCi\u00f2 determin\u00f2, per diversi giorni, la feroce rivolta del popolo napoletano, e come conseguenza dei fatti tragici che ne scaturirono, Stefano Romeo, Giannandrea Romeo e gli altri maggiori esponenti del patriottismo napoletano, furono processati e condannati a morte per \"cospirazione contro la sicurezza dello Stato e attentato alla guerra civile\".\nDopo aver tentato senza successo, assieme a Casimiro de Lieto e Antonino Plutino, la costituzione di un governo provvisorio in Calabria, nel 1849 and\u00f2 a Roma a battersi in difesa della Repubblica Romana proclamata con a capo Giuseppe Mazzini, Aurelio Saffi e Carlo Armellini.\nAlla caduta della Repubblica Romana (in difesa della quale, tra gli altri, perse la vita Goffredo Mameli), si rec\u00f2 in Toscana dove, col grado di capitano del Genio, combatt\u00e9 contro gli Austriaci che volevano imporre con la forza il ritorno del Granduca Leopoldo.\nNel 1850 dovette rifugiarsi a Malta e quindi and\u00f2 in esilio in Turchia, da dove per\u00f2 si tenne sempre in contatto con altri esuli sparsi per l'Italia e l'Europa. Continu\u00f2 qui ad esercitare con successo la professione di medico, nonch\u00e9 quella del commercio all'ingrosso di cereali, con notevolissimi guadagni, che in gran parte destin\u00f2 al sostegno dei patrioti in difficolt\u00e0 e all'acquisto delle armi necessarie all'impresa dei Mille di Garibaldi.\nNel 1860, alla caduta dei Borbone e con l'unione del Mezzogiorno al Regno d'Italia, pot\u00e9 finalmente tornare a casa.\nNel 1861 fu eletto deputato ed entr\u00f2 a far parte del primo Parlamento nazionale, tra i banchi dell'estrema sinistra, accanto all'amico Garibaldi e l'anno successivo ricevette da Urbano Rattazzi l'onorificenza dell'Ordine dei Santi Maurizio e Lazzaro. Fu rieletto nel 1865, e dovette recarsi a Firenze, nuova capitale d'Italia e quindi sede della Camera. Ma le cattive condizioni di salute e la lontananza da moglie e figli lo spinsero, nel febbraio del 1868, a rassegnare le dimissioni da deputato e a fare ritorno a Santo Stefano.\nMor\u00ec a Santo Stefano in Aspromonte, il 10 agosto 1869. Per sua espressa volont\u00e0 la sua tomba fu collocata nell'\"orto dell'Abazia\", dove tutt'oggi si trova, e sulla quale si legge la seguente epigrafe:"}
{"id": "452426", "revid": "287204", "url": "https://it.wikipedia.org/wiki?curid=452426", "title": "Schumann", "text": ""}
{"id": "452427", "revid": "37401", "url": "https://it.wikipedia.org/wiki?curid=452427", "title": "Scarlatti", "text": "Famiglia Scarlatti.\nScarlatti \u00e8 il cognome di una famiglia di musicisti di origine siciliana, attivi tra il XVII e il XVIII secolo."}
{"id": "452428", "revid": "34392", "url": "https://it.wikipedia.org/wiki?curid=452428", "title": "Vivaldi", "text": ""}
{"id": "452429", "revid": "1494169", "url": "https://it.wikipedia.org/wiki?curid=452429", "title": "Albinoni", "text": ""}
{"id": "452430", "revid": "48344", "url": "https://it.wikipedia.org/wiki?curid=452430", "title": "James Montgomery Doohan", "text": ""}
{"id": "452431", "revid": "61051", "url": "https://it.wikipedia.org/wiki?curid=452431", "title": "Ensifera", "text": "Gli Ensiferi (Ensifera ) sono un sottordine di insetti ortotteri. Il nome significa \"portatore di spada\" , e deriva dalla parola latina \"ensis, \"\"spada\", e dal verbo greco \"f\u0115ro,\" portare, in riferimento al lungo ovopositore \u201ca sciabola\u201d di cui sono dotate le femmine.\nDescrizione.\nNelle specie appartenenti al sottordine, salvo nel caso dei Grillotalpidi, le femmine sono munite di un ovopositore spesso arcuato e di notevoli dimensioni, adatto a conficcare le uova nei tessuti vegetali o nel terreno; queste possono essere deposte separatamente o a gruppi, ma sempre prive di ooteca. Altre caratteristiche degli Ensiferi sono le lunghe antenne filiformi e la struttura dell'organo stridulatore, localizzato nelle tegmine; in esse una nervatura, detta archetto, \u00e8 particolarmente robusta, denticolata, mentre altre delimitano una zona alare pi\u00f9 o meno ampia la cui membrana, detta timpano. Per \"cantare\" (sarebbe pi\u00f9 esatto dire \"suonare\")\",\" gli Ensiferi generalmente sollevano le tegmine, sotto le quali si crea una cassa di risonanza a volume variabile, e le sfregano tra loro in modo che l'archetto agisca sulle nervature che delimitano il timpano, provocandone la vibrazione, origine del canto. Gli organi uditivi, infine, sono situati nelle tibie delle zampe anteriori e sono essenzialmente costituiti da una fenditura, pi\u00f9 o meno visibile, in cui \u00e8 tesa una membrana collegata col nervo uditivo. \nTassonomia.\nIl sottordine Ensifera comprende 6 superfamiglie e 12 famiglie:\nAlcune specie.\nTra le specie, vi \u00e8 il grillo campestre (\"Gryllus campestris\"), diffuso in Europa, lungo 2,5\u00a0cm e dalla livrea nera lucente con elitre brunastre; il grillo domestico (\"Acheta domesticus\"), diffuso in tutto il mondo, con livrea giallastra a macchie brune.\nEsistono inoltre dei \"falsi grilli\", ovvero degli animali simili ai grilli ma non appartenenti alla famiglia dei \"Gryllidae\"; questi sono perlopi\u00f9 nella famiglia degli \"Anostostomatidae\", come il \"Libanasidus vittatus\" sudafricano o i \"weta\" neozelandesi."}
{"id": "452433", "revid": "287204", "url": "https://it.wikipedia.org/wiki?curid=452433", "title": "Dourados", "text": "Dourados \u00e8 un comune del Brasile nello Stato del Mato Grosso do Sul, parte della mesoregione del Sudoeste de Mato Grosso do Sul e della microregione di Dourados. Il comune \u00e8 situato a sud-est rispetto alla capitale Campo Grande, da cui dista circa 225\u00a0km; la sua economia \u00e8 prevalentemente agricola.\nI mass media, la rete di commerci e di servizi di Dourados coprono pi\u00f9 di trenta citt\u00e0 del Mato Grosso do Sul giungendo ad influenzare anche il vicino Paraguay. Per la sua grandezza ed importanza, \u00e8 di fatto la capitale economica e sociale di una regione di pi\u00f9 di un milione d'abitanti approssimativamente.\nLo sviluppo della citt\u00e0 \u00e8 stato lento fino alla prima met\u00e0 del XX secolo, a causa della carenza di infrastrutture che, in particolare, rendevano problematici i collegamenti con Campo Grande e con lo Stato di San Paolo. Dal 1950, con la costruzione di nuove strade si \u00e8 avuto uno sviluppo che ha attratto anche immigrati da alcune parti del Paese (in particolare dal sud e dallo Stato di San Paolo) e da Paesi stranieri (Giappone su tutti). La citt\u00e0 ha un rapporto intenso con il vicino Paraguay il cui confine \u00e8 a poco pi\u00f9 di 100\u00a0km, essendoci un forte fattore di identit\u00e0 etnica e culturale fra la due realt\u00e0. Infatti il 30% degli abitanti di Dourados ha qualche legame di parentela con abitanti del Paraguay."}
{"id": "452434", "revid": "110157", "url": "https://it.wikipedia.org/wiki?curid=452434", "title": "Corumb\u00e1", "text": "Corumb\u00e1 \u00e8 un comune del Brasile nello Stato del Mato Grosso do Sul, parte della mesoregione del Pantanais Sul-Mato-Grossenses e della microregione del Baixo Pantanal.\nSituato 425\u00a0km a nord-ovest della capitale Campo Grande, la sua economia \u00e8 basata principalmente sull'agricoltura, sull'allevamento e sul turismo.\nPorto fluviale sul fiume Paraguay e nodo ferroviario sulla linea per la Bolivia, Corumb\u00e1 \u00e8 il principale mercato di una grande area pastorale. Corumb\u00e1 esporta cuoio, carne, minerali di ferro e manganese, oltre ad avere molte industrie leggere.\nFondata come insediamento militare e colonia nel 1778, divenne strategicamente importante con l'apertura del fiume Paraguay al commercio internazionale in seguito alla Guerra della Triplice Alleanza (1865-1870). Vicino a Corumb\u00e1 si trovano le colline di Morro do Urucum, che contengono consistenti depositi minerari.\nLa citt\u00e0 \u00e8 estesa per due livelli: vicino alla foce, nella parte bassa, il centro storico si \u00e8 ampliata, di valore notevole architettonico; l'alta, una nuova residenziale, presenta la forma a scacchiera. Del punto di vista di urbanistico, non ha somiglianza con le vecchie citt\u00e0 brasiliane, in cui predominano lo stile coloniale portoghese romantico. La relativa architettura \u00e8 basata sul neoclassico italiano, essendo lo stesso stile attuale nella parte centrale di installazione, la vecchia periferia di Buenos Aires, nelle citt\u00e0 dell'interno dell'Uruguay e della maggior parte dei gauchos delle citt\u00e0 della campagna. Nel motivo di questo, ha caratteristiche di una citt\u00e0 all'interno di platino del Brasile. Il tasso di urbanizzazione \u00e8 molto aumentato, raggiungendo circa 90%. Negli ultimi anni, in un motivo di una qualit\u00e0 di vita migliore, la popolazione sta invecchiando e il tasso di natalit\u00e0 sta diminuendo.\nLo scrittore statunitense John Grisham vi ha ambientato buona parte del suo romanzo giallo giudiziario \"Il testamento\"."}
{"id": "452446", "revid": "110157", "url": "https://it.wikipedia.org/wiki?curid=452446", "title": "Kppp", "text": "kppp, ovvero \"KDE Point-to-Point Protocol\" \u00e8 un programma per la gestione di connessioni \"punto a punto\" con il protocollo PPP per l'ambiente desktop KDE. Fa parte del modulo kdenetwork di KDE.\nKppp viene solitamente utilizzato per connettersi, tramite modem e linea telefonica, a un fornitore di servizi internet, ma generalmente pu\u00f2 essere usato anche dove \u00e8 richiesto l'uso del protocollo di rete PPP. Il programma fornisce un'interfaccia grafica per la configurazione e la gestione del demone pppd.\nCome tutte le applicazioni di KDE, kppp usa le librerie Qt della Trolltech, che fornisce il \"look and feel\" e alcuni controlli per l'applicazione."}
{"id": "452448", "revid": "124819737", "url": "https://it.wikipedia.org/wiki?curid=452448", "title": "Campionato europeo di calcio 1964", "text": "Il Campionato europeo di calcio 1964, ufficialmente Coppa delle Nazioni Europee di calcio 1964 e conosciuto anche come EURO 1964, \u00e8 stata la seconda edizione del Campionato europeo di calcio, organizzato ogni quattro anni dall'UEFA.\nLa formula del torneo prevedeva tre turni di qualificazioni ad eliminazione diretta, con partite di andata e ritorno, mentre le semifinali e le finali per il terzo e per il primo posto si sarebbero disputate in gare uniche, in uno dei quattro Paesi le cui nazionali sarebbero giunte a questo turno. La scelta cadde sulla Spagna, che ospit\u00f2 le ultime quattro gare dal 17 al 21 giugno 1964. Il torneo vide per la prima volta la partecipazione dell'Italia, gi\u00e0 due volte campione del mondo.\nIl torneo fu vinto dai padroni di casa della Spagna, che sconfissero in finale per 2-1 i campioni uscenti dell'Unione Sovietica.\nQualificazioni.\nDopo un turno eliminatorio, anche in questa edizione le qualificazioni passarono attraverso ottavi e quarti di finale in andata e ritorno. L'Austria, il Lussemburgo e l'Unione Sovietica furono ammesse direttamente agli ottavi.\nFase finale.\nStadi.\nStadi della fase finale furono l'Estadio Santiago Bernab\u00e9u di Madrid, teatro della finale, e il Camp Nou di Barcellona. La capienza degli stadi \u00e8 riferita al momento dell'evento e non ad oggi.\nTabellone.\n&lt;section begin=Group 3 /&gt;&lt;section end=Group 3 /&gt;"}
{"id": "452451", "revid": "256896", "url": "https://it.wikipedia.org/wiki?curid=452451", "title": "Stazione Ferroviaria Centrale", "text": ""}
{"id": "452458", "revid": "399", "url": "https://it.wikipedia.org/wiki?curid=452458", "title": "Don Minzoni", "text": ""}
{"id": "452459", "revid": "4711", "url": "https://it.wikipedia.org/wiki?curid=452459", "title": "Daimler Benz", "text": ""}
{"id": "452468", "revid": "486946", "url": "https://it.wikipedia.org/wiki?curid=452468", "title": "Croato molisano", "text": ""}
{"id": "452471", "revid": "1543377", "url": "https://it.wikipedia.org/wiki?curid=452471", "title": "Ordine di reazione", "text": "In chimica, l'ordine di reazione relativo ad un reagente \u00e8 l'esponente al quale \u00e8 elevata la concentrazione del reagente nell'equazione cinetica.&lt;br&gt;\nLo studio della cinetica chimica di una reazione consiste principalmente nella determinazione sperimentale della sua equazione cinetica, una legge che lega la velocit\u00e0 di reazione alla concentrazione molare di uno o pi\u00f9 reagenti elevata a un esponente che non coincide necessariamente con il corrispondente coefficiente stechiometrico della reazione globale.\nDeterminare sperimentalmente l'ordine di una reazione rispetto ai suoi reagenti e prodotti pu\u00f2 dare indicazioni per capirne il meccanismo.\nDefinizione.\nData una generica reazione (diretta o irreversibile):\nla legge cinetica \u00e8 del tipo:\n\"k\" \u00e8 una costante positiva detta \"costante di velocit\u00e0\" della reazione, e rappresenta la velocit\u00e0 iniziale della reazione quando i reagenti hanno concentrazione unitaria; \"m\" ed \"n\" sono degli esponenti non necessariamente uguali ad \"a\" e \"b\".\nIl valore di \"k\", a discapito del nome, non \u00e8 costante e varia con la temperatura del sistema.\nSi definisce \"ordine globale di reazione\" la somma di \"m\" con \"n\":\nSi definisce \"ordine parziale di reazione\", riferito ad una singola specie reagente, l'esponente che accompagna la specie presa in esame nella legge cinetica:\nReazioni dirette di ordine zero.\nSi chiamano reazioni di ordine zero quelle reazioni la cui velocit\u00e0 \u00e8 indipendente dalla concentrazione dei reagenti. Questo non \u00e8 un comportamento raro.\nLa legge cinetica \u00e8:\nReazioni dirette del primo ordine.\nLe reazioni del primo ordine sono quelle reazioni la cui velocit\u00e0 dipende dalla concentrazione di un solo reagente elevato ad un esponente pari ad 1.\nLa velocit\u00e0 istantanea di reazione globale coincide con la velocit\u00e0 istantanea di reazione di A, reagente che man mano diminuisce. Vale allora che formula_7. Quindi:\nScambiamo l'ordine dei termini in modo da applicare il metodo di separazione delle variabili:\nintegrando fra formula_10 e \"t\" generico avremo:\ne risolvendo l'integrale:\nReazioni dirette del secondo ordine.\nLe reazioni del secondo ordine sono quelle reazioni la cui velocit\u00e0 dipende dalla concentrazione di uno o pi\u00f9 reagenti in modo tale che la somma degli esponenti sia pari a 2.\nLa velocit\u00e0 istantanea di reazione globale coincide con la velocit\u00e0 istantanea di reazione di A, reagente che man mano diminuisce. Vale allora che formula_7. Quindi:\nScambiamo l'ordine dei termini in modo da applicare il metodo di separazione delle variabili:\nintegrando fra formula_10 e \"t\" generico avremo:\nRisolvendo l'integrale otteniamo:\nReazioni dirette di ordine N.\nSi chiamano reazioni di ordine N (N non nullo positivo, intero o semi-intero e diverso da 1) quelle reazioni la cui velocit\u00e0 dipende dalla concentrazione di uno o pi\u00f9 reagenti in modo tale che la somma degli esponenti sia pari a N.\nLa legge cinetica \u00e8:\nLa velocit\u00e0 istantanea di reazione globale coincide con la velocit\u00e0 istantanea di reazione di A, reagente che man mano diminuisce. Vale allora che formula_7. Quindi:\nScambiamo l'ordine dei termini in modo da applicare il metodo di separazione delle variabili:\nintegrando fra formula_10 e \"t\" generico avremo:\nDall'integrazione otteniamo:"}
{"id": "452475", "revid": "310967", "url": "https://it.wikipedia.org/wiki?curid=452475", "title": "Cannabis ruderalis", "text": "Cannabis ruderalis \u00e8 una pianta del genere \"Cannabis\".\nAttualmente questa entit\u00e0 \u00e8 riconosciuta come sottospecie o variet\u00e0 di \"C. sativa\" .\nQuesto ceppo \u00e8 stato descritto e classificato per la prima volta nel 1924 dal botanico russo D.E. Janischevsky attraverso studi effettuati su variet\u00e0 spontanee cresciute nel centro della Russia. Si accorse infatti che presentavano alcune differenze dalle piante diffuse in Asia e in Europa.\nLa Ruderalis si pu\u00f2 morfologicamente distinguere dalla bassa statura e dalla presenza di piccole foglie.\nIl contenuto di THC \u00e8 piuttosto basso, simile alle percentuali riscontrate nella canapa da fibra.\nIl nome scelto dal botanico per la sua classificazione riporta alla capacit\u00e0 della pianta di svilupparsi in zone caratterizzate da clima rigido e dalla capacit\u00e0 di infestare un determinato terreno in assenza di concorrenti.\nL'utilizzo di questa variet\u00e0 \u00e8 in ascesa negli ultimi anni, soprattutto con la pratica dell'ibridazione; \u00e8 infatti possibile incrociare questa variet\u00e0 con ceppi di \"Cannabis indica\" e \"Cannabis sativa\" per creare nuove linee genetiche che sappiano racchiudere in esse le principali caratteristiche delle differenti specie."}
{"id": "452479", "revid": "125969970", "url": "https://it.wikipedia.org/wiki?curid=452479", "title": "Nazionale di calcio della Georgia", "text": "La nazionale di calcio della Georgia, (in georgiano: \u10e1\u10d0\u10e5\u10d0\u10e0\u10d7\u10d5\u10d4\u10da\u10dd\u10e1 \u10d4\u10e0\u10dd\u10d5\u10dc\u10e3\u10da\u10d8 \u10e1\u10d0\u10e4\u10d4\u10ee\u10d1\u10e3\u10e0\u10d7\u10dd \u10d2\u10e3\u10dc\u10d3\u10d8) \u00e8 la selezione maggiore maschile di calcio della Georgean Football Federation, il cui nome ufficiale \u00e8 Nazionale A, che rappresenta la Georgia nelle varie competizioni ufficiali o amichevoli riservate a squadre nazionali.\nNella graduatoria FIFA in vigore da agosto 1993, occupa il 91\u00ba posto. La miglior posizione in classifica raggiunta dalla Georgia \u00e8 stato il 42\u00ba posto nel settembre 1998, mentre il peggior posizionamento \u00e8 il 156\u00ba posto raggiunto nel marzo 1994.\nStoria.\nPrima del 1990, i calciatori georgiani erano selezionati per l'. Secondo le statistiche fu infatti soltanto il 27 maggio 1990 che scese in campo una selezione georgiana effettiva, nonostante la Georgia fosse ancora parte dell'Unione Sovietica, contro una selezione della . In realt\u00e0 il match, terminato 2-2 era tra due squadre di club, la Dinamo Tbilisi ed il \u017dalgiris Vilnius, ma tempo dopo, nel 1992-93 circa, i membri delle federazioni calcistiche di entrambe le nazioni decisero di cambiare lo \"status\" della partita elevandola ad amichevole internazionale. La decisione fu presa in virt\u00f9 del fatto che i migliori giocatori lituani e georgiani facevano parte di quelle due squadre (situazione abbastanza ricorrente durante il campionato sovietico dove di solito emergeva per ogni Repubblica Socialista Federata di esigue dimensioni soltanto un club). Prima dell'indipendenza della propria nazione, dichiarata il 9 aprile 1991 non ci fu nessun'altra selezione georgiana in campo.\nLa Federazione calcistica della Georgia divenne un membro effettivo sia di UEFA che FIFA nel 1992, fatto che permise finalmente alla nazionale georgiana di competere sui campi internazionali. La prima partita di qualificazione, ad Euro 96, fu disputata nel settembre 1994 e termin\u00f2 con una sconfitta per 1-0 contro la vicina ed altrettanto debuttante . La Georgia termin\u00f2 la sua corsa di qualificazione all'Europeo con un onorevole terzo posto davanti alla stessa Moldavia e ad un ben pi\u00f9 esperto , anche se la seconda, la si posizion\u00f2 ben sette punti avanti ai georgiani.\nPer la qualificazione a Francia '98 la Georgia fu inserita in un durissimo girone con , e . I georgiani ben figurarono arrivando terzi a pari merito coi polacchi e creando notevoli difficolt\u00e0 all'Italia di Cesare Maldini a Tbilisi.\nQuella tra il '94 ed il '98 \u00e8 stata la Georgia che ha ottenuto i risultati migliori ad oggi, potendo puntare su vari giocatori chiave quasi tutti provenienti dalle giovanili della Dinamo Tbilisi come Giorgi Kinkladze, Temuri Ketsbaia, Giorgi Demet'radze ed i fratelli Archil e Shota Arveladze.\nTrascorso questo periodo, ne \u00e8 iniziato uno decisamente meno soddisfacente, combaciato con la fase calante dei migliori calciatori, non ricambiati da una generazione adeguata. La Georgia ha infatti terminato all'ultimo posto del proprio girone sia le qualificazioni a Euro 2000 sia quelle di Euro 2004, ed \u00e8 arrivata quarta e quinta a quelle dei Mondiali successivi. Tra il 2006 e il 2007 sconfisse nazionali pi\u00f9 quotate come l' e la .\nNel 2011 la Georgia riusc\u00ec a battere per 1-0 in casa la in una gara di qualificazione al , per poi chiudere al quinto posto del girone. Quarta nel girone di qualificazione al , la Georgia fall\u00ec anche la qualificazione al , piazzandosi quinta nel proprio raggruppamento. Nel giugno 2016 ottenne una prestigiosa vittoria per 0-1 in casa della in amichevole.\nQuinta classificata nel proprio girone di qualificazione al , alla sua prima esperienza in UEFA Nations League, nel 2018-2019, la nazionale caucasica ottenne la promozione in in Lega C vincendo il girone di Lega D con , e , risultato che le consent\u00ec, inoltre, di avere una possibilit\u00e0 di qualificarsi al pur avendo chiuso al quarto il girone di qualificazione al suddetto Europeo. La Georgia, vincitrice del proprio girone di Nations League 2018-2019, fu ammessa infatti agli spareggi per l'Europeo, dove elimin\u00f2 in semifinale la , ma fu sconfitta in finale, a Tbilisi, dalla , fallendo l'accesso alla fase finale della rassegna continentale.\nColori e simboli.\nLa Georgia non ha una grande tradizione a livello di divise, dato che sono cambiate molto spesso: questa situazione in realt\u00e0 riflette i grandi cambiamenti politici della nazione. Le prime divise georgiane erano color amaranto, accompagnate da tenute da trasferta bianche: questa scelta cromatica era basata sulla vecchia bandiera georgiana, di tale colore appunto. Successivamente \u00e8 stata invertita la combinazione, con il bianco in casa e l'amaranto in trasferta.\nL'ultima soluzione, l'attuale, \u00e8 divisa completamente bianca con bordini rossi e divisa rossa in trasferta. Le maglie a volte presentano anche dettagli neri. L'attuale divisa bianco-rossa \u00e8 basata sulla nuova bandiera georgiana, la \"bandiera delle quattro croci\".\nSul petto i giocatori georgiani portano lo stemma della federazione, un cerchio con all'interno una bandiera georgiana stilizzata.\nConfronti con le altre nazionali.\nQuesti sono i saldi della Georgia nei confronti delle nazionali con cui sono stati disputati almeno 10 incontri.\nDati aggiornati all'11 novembre 2020.\nSaldo negativo.\nNota: la partita viene indicata come un pareggio quando finisce ai tiri di rigore.\nPartecipazioni ai tornei internazionali.\nFino al 1991 la Georgia non aveva una propria nazionale, in quanto lo stato georgiano era inglobato nell'Unione Sovietica. Esisteva, quindi, un'unica nazionale che rappresentava tutta l'Unione Sovietica. Dopo la dissoluzione dell'Unione Sovietica venne creata la CSI, che rappresentava l'omonima confederazione, di cui la Georgia fece parte fino al 2008. Tale nazionale partecip\u00f2 solo al Campionato europeo di calcio 1992; tuttavia la Georgia non entr\u00f2 nella CSI prima del 1993, quindi la nazionale sopra citata non rappresent\u00f2 la Georgia al Campionato europeo di calcio 1992. Dopo Euro 92 ogni nazione che aderiva alla CSI cre\u00f2 la propria nazionale.\nStadio.\nLa Georgia disputa le sue partite casalinghe nello Stadio Boris Paichadze di Tbilisi. Impianto casalingo anche della , la squadra di club pi\u00f9 blasonata della Georgia, il Paichadze \u00e8 stato inaugurato nel 1976 ed ha una capienza di circa spettatori.\nRosa attuale.\nLista dei giocatori convocati per la gara di qualificazione al campionato mondiale di calcio 2022 contro la dell'11 novembre 2021.\nPresenze e reti aggiornate all'11 novembre 2021.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nStaff.\nLo staff della nazionale si compone del commissario tecnico, che allena, convoca e schiera in campo gli atleti ed \u00e8 assistito da due vice-allenatori. Ad aiutare gli allenatori, ci sono il preparatore atletico, il preparatore dei portieri, il capo delegazione, il segretario, i medici, i massofisioterapisti e gli osservatori, che assistono ai match degli avversari.\nRecord individuali.\nAggiornato all'11 novembre 2021.\nI giocatori in grassetto sono ancora in attivit\u00e0 in nazionale."}
{"id": "452480", "revid": "767487", "url": "https://it.wikipedia.org/wiki?curid=452480", "title": "Crest of a Knave", "text": "Crest of a Knave \u00e8 un album della band progressive rock inglese Jethro Tull, pubblicato nel 1987.\nIl disco.\n\"Crest of a Knave\" \u00e8 considerato in un certo senso l'album della rinascita del gruppo. In effetti gli anni ottanta avevano segnato una sorta di declino e in seguito a \"Under Wraps\" sembrava che la band dovesse sciogliersi. Ma dopo 3 anni dall'uscita del precedente album Ian Anderson riesce a sfornare finalmente un nuovo disco che mette d'accordo tutti i fans, cosa che non succedeva da ormai una decina d'anni circa.\n\"Crest of a Knave\" non \u00e8 un album dominato dall'elettronica come lo erano i precedenti. Tornano infatti prepotentemente il flauto traverso e la chitarra elettrica. In seguito all'abbandono di Peter-John Vettese sar\u00e0 lo stesso Anderson a ricoprire il ruolo di tastierista.\nIl risultato fu un successo nel vero senso del termine tanto da restituire fama e lustro alla band. Addirittura il disco vinse il Grammy Award per il miglior prodotto hard rock/heavy metal dell'anno, nel 1989. Questo evento cre\u00f2 una certa confusione dal momento che nessuno considerava (giustamente) i Jethro Tull come un gruppo heavy metal tanto che la Chrysalis consigli\u00f2 alla band di non presentarsi nemmeno alla consegna dei premi dato che gli altri concorrenti in corsa per il premio erano i molto pi\u00f9 quotati Metallica, Alice Cooper e AC/DC. In particolare i Metallica, con l'album \"...And Justice for All\" erano pi\u00f9 che favoriti.\nAll'annuncio della vittoria dei Jethro Tull i fans dei Metallica si scatenarono in fischi e urla di disapprovazione tanto da far nascere una sorta di rivalit\u00e0 (anche se il termine \u00e8 forse eccessivo) fra i sostenitori delle due band, o quantomeno fra i pi\u00f9 sfegatati.\nIn seguito a questo fatto Anderson e soci fecero pubblicare su una rivista musicale britannica la frase: \"Il flauto \u00e8 uno strumento heavy metal!\".\nIl disco contiene canzoni di ottimo livello, in particolare \"Budapest\", un gioiellino riproposto molto spesso dal vivo, nonch\u00e9 la canzone preferita in assoluto dallo stesso Ian Anderson come egli stesso ha dichiarato in un'intervista.\nTracce.\nTutte le canzoni sono state scritte da Ian Anderson.\nSteel Monkey.\nL'espressione \"Steel Monkey\" (\"scimmia d'acciaio\") \u00e8 usata nello slang inglese per indicare quegli operai il cui compito \u00e8 costruire quelle strutture di acciaio assemblando pezzi di quel materiale o prefabbricati che costituiranno poi gli scheletri di grossi edifici e grattacieli. Nel testo viene messo in rilievo il lavoro di questi operai e la canzone contiene implicitamente una critica contro l'eccessivo sviluppo di citt\u00e0, aree industriali e rurali, il cui simbolo \u00e8 la continua nascita di grattacieli.\nFarm on the Freeway.\nIl concetto dell'avanzare del progresso e della crescita delle infrastrutture in aree urbane e rurali fa da tema anche per la seconda canzone dell'album in cui vengono illustrati certi suoi lati negativi.\nJump Start.\nNella terza canzone dell'album Anderson tocca una tematica comune dell'epoca, tuttora attuale: l'alienazione. Nella moderna societ\u00e0 occidentale, dove regna l'individualismo e le comunit\u00e0 locali (dove tutti si conoscono) tendono a disintegrarsi, le persone si sentono sempre pi\u00f9 staccate l'una all'altra.\nSaid She Was a Dancer.\nDopo tre canzoni in stile hard rock \"Said She Was a Dancer\" ha un ritmo pi\u00f9 \"tranquillo\". Il testo riguarda le illusioni che le persone hanno (o si fanno) su se stesse e sugli altri, ma anche sui sentimenti, desideri e sogni. Nella fattispecie viene descritto l'incontro fra due persone provenienti da due zone diverse, separate dalla Cortina di Ferro (\"eastern steel - western gold\"), mentre ciascuno dei due si fa un'immagine personalizzata sull'altro.\nDogs in the Midwinter.\nLa canzone, parecchio pessimista nel testo, \u00e8 una metafora della societ\u00e0 degli anni ottanta, con la piaga della depressione economica. Siamo tutti \"cani nel mezzo dell'inverno\", morenti, sofferenti per il freddo (metafora dell'individualismo, concetto espresso in \"Jump Start\"), sempre pi\u00f9 avari, quindi pericolosi.\nIl significato della canzone pu\u00f2 essere ben riassunto nella famosa locuzione latina Homo homini lupus.\nBudapest.\nIl pezzo pi\u00f9 lungo dell'album il cui testo non ha per\u00f2 le stesse pretese dei pezzi precedenti. Canzone molto apprezzata dai fans e dallo stesso autore, spesso riproposta dal vivo. L'ispirazione \u00e8 venuta ad Anderson in occasione di un tour nella capitale ungherese.\nMountain Men.\nIl pezzo si riferisce alla Scozia, terra natale di Ian Anderson. La \"piper\" citata pi\u00f9 volte nel testo \u00e8 la cornamusa, strumento tipico scozzese.\nLa canzone contiene anche un riferimento alle varie guerre combattute dai soldati britannici nel corso della storia e la nostalgia che questi soldati provavano e provano tuttora per la loro terra, concetto gi\u00e0 espresso in passato nell'album \"War Child\" del 1974.\nThe Waking Edge.\nIl testo narra il processo del risveglio dal sonno, quando usciamo da esso e siamo ancora confusi su cosa sia sogno e cosa sia realt\u00e0. In particolare il narratore descrive il sogno della donna amata che per ragioni ignote non \u00e8 pi\u00f9 con lui. Il risveglio non \u00e8 pertanto piacevole e ogni tentativo di continuare il sogno anche nella vita reale risulta vano.\nRaising Steam.\nPer il suo immaginario, questo pezzo evoca associazione di idee con quelle canzoni folk \"on the road\", in cui viene espresso il sentimento di sentirsi rinchiusi nel proprio ambiente e la conseguente urgenza di dover fuggire, liberarsi da esso. Il treno \u00e8 il simbolo di questa fuga (\"roll those tracks out\" oppure \"You got your locomotive sitting on your track\").\nPart of the Machine.\nLa canzone era stata esclusa dalla versione originale dell'album per poi essere edita l'anno successivo nella raccolta \"20 Years of Jethro Tull\" e aggiunta in \"Crest of a Knave\" nella rimasterizzazione del 2005. Il testo critica la propaganda che precede le elezioni politiche, viene sottolineata la superficialit\u00e0 di molti politici mentre il vero dibattito sulle questioni importanti viene evitato, mentre ciascun candidato preferisce illustrare i propri valori familiari, valori di libert\u00e0, progresso e affini. Tutte idee in s\u00e9 positive ma che vengono istituzionalizzate allo scopo di ottenere qualche voto in pi\u00f9 (la \"machine\" del titolo)."}
{"id": "452482", "revid": "1718925", "url": "https://it.wikipedia.org/wiki?curid=452482", "title": "Il Carro", "text": "Il Carro \u00e8 la settima carta degli arcani maggiori dei tarocchi.\nNel gioco di carte, \u00e8 di valore immediatamente superiore agli Amanti e di valore immediatamente inferiore alla Giustizia.\nRappresentazioni.\nLa figura rappresenta di solito un Re o un guerriero che conduce un carro (o una biga) trainato da due cavalli, in alcuni casi uniti nella parte finale del corpo.\nA volte la biga \u00e8 alata.\nIl Re o il guerriero ha generalmente un copricapo, a volte (se \u00e8 un Re) una corona.\nI cavalli sono spesso di due colori diversi.\nA volte trainano il carro in direzioni diverse, ma producendo sempre un avanzamento in avanti.\nNei tarocchi Rider-Waite, nei tarocchi Wirth-Knapp, nei tarocchi di Papus, ai due cavalli si sostituiscono due sfingi.\nSimbolismi.\nA seconda del tipo di tarocchi si possono fare diverse ipotesi. Il Re o il guerriero \u00e8 colui che tiene tra le mani le redini del proprio agire. La vittoria e il trionfo; a volte addirittura la vendetta.\n\u00c8 colui che si trova a confronto con la consapevolezza di poter decidere del proprio destino.\nNon a caso il carro, un veicolo cubico, e che rimanda quindi alla simbologia del quadrato di tutto ci\u00f2 che \u00e8 materiale e stabile, \u00e8 guidato da una figura che si mostra potente e sicura, con il capo eretto e lo sguardo fiero di chi ha superato ostacoli insormontabili e ci\u00f2 nonostante continua ad avanzare. Il personaggio, inoltre, impugna uno scettro, simbolo dell'energia maschile e dunque attiva, che rimanda alla possibilit\u00e0 di scegliere e dunque di guidare. Lo scettro \u00e8 anche un oggetto che per tradizione \u00e8 capace di captare le energie del cosmo e piegarle al suo volere, ennesimo simbolo di un condottiero potente e capace di agire sugli eventi. Un altro indizio \u00e8 dato dal numero affidato al Tarocco del Carro: il sette, da sempre uno dei numeri considerati sacri e completi, che rappresenta l'interezza di una serie (sette i giorni della settimana, i colori dell'arcobaleno, le note musicali..).\nI cavalli che trainano il Carro sono in numero pari: a seconda dei tipi, una coppia guarda a destra, l'altra a sinistra, oppure, in altri casi, entrambi i cavalli guardano nella stessa direzione. Essi rappresentano, secondo alcuni, le due colonne del Tempio di Salomone (Boaz e Jachin), ovvero la Legge e la Giustizia.\nI cavalli rappresentano, per alcuni, nei loro opposti colori, la capacit\u00e0 di \"guidare\" il corso degli eventi in una data situazione.\nInoltre, il Carro pu\u00f2 rappresentare la scelta: un cavallo tira a destra, l'altro tira a sinistra (ma non in tutti i tarocchi).\nNon si sa quale cavallo il conducente seguir\u00e0.\nQuesta carta \u00e8 inoltre collegata alla simbologia platonica dell'anima che, dopo la morte, nell'Empireo iperuranio viene trascinata in due direzioni da un carro in cui gli unici due cavalli, uno bianco ed uno nero (ricorrenti nei disegni di questa carta) vanno uno verso il basso (rappresentante l'Istinto) ed uno verso l'alto (rappresentante la Ragione).\nSignificato.\nCome tutti i Tarocchi, anche il significato del Carro cambia a seconda del verso con cui appare nel gioco al consultante, in questo specifico caso si tratta di un Arcano regolare: il significato \u00e8 positivo se questo compare dritto, negativo se compare capovolto (il verso va considerato in base alla posizione di chi legge le carte, non di chi consulta). Al positivo l'impatto della Carta \u00e8 molto pi\u00f9 forte, ma in entrambi i casi si tratta di un Arcano che si manifesta molto velocemente e i cui effetti non durano pi\u00f9 di due mesi. Il Carro\nCarta dritta.\nRappresenta la fedelt\u00e0 e l'equilibrio, ma anche, ovviamente, la gloria. Il Carro \u00e8, in fondo, un arcano di vittoria e trionfo sugli eventi, capace infatti di fare lo stesso nel gioco influenzando positivamente le carte vicine e dando alla totalit\u00e0 della lettura una spinta positiva (attenuando addirittura gli effetti di eventuali carte negative vicine). Per alcuni fa riferimento alla traversata pericolosa dell'uomo nella materia per raggiungere il mondo spirituale, come d'altronde tutta la serie degli Arcani maggiori, che rappresentano ognuno una tappa del viaggio. Altri lo ritengono una carta prettamente materiale, facendo riferimento alla simbologia del re e della biga quadrata. Si pu\u00f2 leggere anche un futuro dubbio, in cui il soggetto avr\u00e0 di fronte due strade.\u00e8 abbastanza favorevole e positiva, soprattutto per chi sa condurre una vita ordinata, armonica e serena. Ti conduce dove vuoi. \u00c8 carta trainante sempre di ci\u00f2 che la precede nella smazzata.\nLa teoria pi\u00f9 diffusa e apprezzata dai cartomanti e svariati saggi sull'argomento vede per\u00f2 il Carro come un Arcano di trionfo. Non si tratta per\u00f2 di un bacio della fortuna, ma al contrario di una ricompensa attesa e meritata, spesso agognata e rincorsa su un sentiero pieno di ostacoli, \u00e8 il premio che spetta a chi non ha mai gettato la spugna nemmeno quanto tutto sembrava remargli contro, ma anzi ha saputo guardare oltre le nubi e mantenere la via per ritrovare il sereno.In questo senso l'Arcano \u00e8 anche una promessa: il consultante sar\u00e0 in grado di superare gli ostacoli pi\u00f9 grandi se si affida alla sua lungimiranza e capacit\u00e0 d'azione.\nCome tutte le vittorie il Carro \u00e8 foriero di una nuova condizione, non solo economica (che comunque si profila promettente), ma psicologica e di attitudine; maturato attraverso le prove e le sconfitte, inorgoglito dai traguardi all'orizzonte, il consultante \u00e8 ora determinato e sicuro di s\u00e9, capace di raggiungere qualsiasi obiettivo si prefigga. Ha imparato sconfiggere i rivali e finalmente guardare la realt\u00e0 nel suo insieme con occhio critico e pragmatico; cosciente che nulla \u00e8 scisso ma tutto \u00e8 insieme. Come per il mondo, cos\u00ec per s\u00e9 stesso, il consultante sar\u00e0 cosciente dei suoi lati della personalit\u00e0 e capace di usare pregi e difetti con grande intuito e intraprendenza.\nNel concreto l'Arcano ci parla di viaggi e promozioni, sempre dipendenti dalla volont\u00e0 del consultante, che effettivamente guida questa Carta. Sul piano lavorativo il Carro preconizza avanzamenti di carriera meritati e progetti andati a buon fine, occasioni e colloqui favorevoli, nuovi arrivi fortunati e una posizione invidiabile in societ\u00e0.\nIn amore invece il Carro \u00e8 un inizio propizio, oppure un nuovo inizio quando si tratta di una relazione in crisi (a dirvelo saranno le carte vicine). Questo arcano per\u00f2 simboleggia anche avventure per chi \u00e8 solo e segnala buoni incontri all'orizzonte. Quando il Tarocco simboleggia una persona, si tratta spesso di uno straniero (oppure qualcuno che viene da fuori: un altro paese, un'altra regione, un'altra azienda), sicuro di s\u00e9 e ben inserito, spesso abbiente e di un'intelligenza acuta, ed \u00e8 solitamente benefico verso il consultante.\nCarta rovesciata.\nNell'Arcano al contrario permane tutta l'energia della carta dritta, cos\u00ec come ne permangono i temi, ma se nel primo caso il consultante pu\u00f2 aspettarsi un esito ottimo e confortante, quando la carta \u00e8 rovesciata quasi sempre non sar\u00e0 cos\u00ec. Non si parla per forza di sconfitta, ma sicuramente di ostacoli difficili da superare e che richiedono grande fatica, di periodi duri in cui l'incerto sembra essere l'unica cosa certa, e in cui il percorso si rivela infido e pieno di insidie. A stabilire fino a che punto la situazione \u00e8 negativa saranno le carte vicine a stabilirlo, ma di certo la strada del carro al contrario \u00e8 difficile da percorrere, e spesso la direzione \u00e8 confusa e il condottiero troppo indeciso, incapace di accettare le sue responsabilit\u00e0. Si tratta quindi di un periodo di stasi in cui tutto sembra non andare, o ancora, in cui i progetti partono in modo lento e trascinandosi su se stessi. Cos\u00ec come nel positivo, la figura del condottiero \u00e8 molto importante nella lettura dell'Arcano del Carro. Se prima si trattava di un personaggio attivo nel capovolgersi diventa losco, incapace di analisi e costanza, privo di fantasia, di intuito e di forza di volont\u00e0; incapace dunque di evolversi e di vedere gli ostacoli come prove che lo porteranno alla completa realizzazione. Al contrario, \u00e8 lamentoso e privo di introspezione, un personaggio passivo o, talvolta, il suo eccesso: colui che si fa trascinare dagli eventi senza analizzarli n\u00e9 accettarli, incapace di perseguire il proprio destino. Talvolta segnala un focus sbagliato, una situazione temporanea.\nMette in risalto i difetti pratici; chi infatti evidenzia una falsa maestria \u00e8 destinato inevitabilmente al fallimento. \u00c8 anche un avviso a non abusare del proprio corpo (medicine, alcol, droghe).\nIn amore il Carro ci parla di rancori, tensioni e litigi tra i partner causati dall'insoddisfazione profonda che scaturisce quando tanto a lungo si rimane nell'infelicit\u00e0 per la paura di fare un salto nel vuoto e cambiare (stasi appunto). Il consultante \u00e8 spesso la fonte di questi screzi, spesso infelice per scelta. L'unico modo per invertire il Carro \u00e8 agire, compiere il salto, che con l'Arcano al contrario sar\u00e0 una rottura piuttosto che una riappacificazione, ma alla lunga benefica. Molto spesso segnala avventure infedeli.\nAnche sul piano lavorativo \u00e8 un rimprovero al comportamento del consultante, troppo saccente o troppo privo, ma in ogni modo incapace di raggiungere gli obiettivi, questo porta a guai e conflitti, progetti che non portano buoni risultati o che addirittura sfociano in una revisione della posizione lavorativa. Si tratta di un monito anche riguardo ai viaggi e agli spostamenti in generale, bisogna prestare attenzione perch\u00e9 pericoli e disguidi potrebbero essere dietro l'angolo. Con carte positive rispecchia la paura di non essere all'altezza.\nCorrispondenze.\nLa medesima simbologia la si ritrova nell'albero delle Sephiroth.\nHa corrispondenze astrologiche con il segno del Sagittario, segno dell'ambizione e del desiderio di emergere.\nNell'Albero della Vita \u00e8 il diciottesimo sentiero che collega l'Intelletto (Binah) alla Severit\u00e0 (Geburah)."}
{"id": "452489", "revid": "210936", "url": "https://it.wikipedia.org/wiki?curid=452489", "title": "Seattle Sonics", "text": ""}
{"id": "452490", "revid": "63945", "url": "https://it.wikipedia.org/wiki?curid=452490", "title": "Cleveland Cavs", "text": ""}
{"id": "452492", "revid": "1652635", "url": "https://it.wikipedia.org/wiki?curid=452492", "title": "AOL Instant Messenger", "text": "AOL Instant Messenger (AIM) \u00e8 stato un programma di messaggistica istantanea prodotto da AOL che sfruttava i protocolli di messaggistica OSCAR e TOC per consentire agli utenti di comunicare in tempo reale.\n\u00c8 stato reso disponibile per la prima volta da AOL nel mese di maggio del 1997. Il client ufficiale sviluppato da AOL \u00e8 disponibile per Microsoft Windows, macOS, BlackBerry OS, iOS, Android e Windows Mobile. AIM, mantenuto e sviluppato da AOL, ha una larga quota del mercato dei programmi di messaggistica istantanea, specialmente negli Stati Uniti (52% del totale nell'anno 2006).\nA partire dall'anno 2000, gli utenti di AIM e di ICQ possono aggiungersi vicendevolmente, dal momento che i due sistemi di messaggistica impiegano il medesimo protocollo di comunicazione, cio\u00e8 OSCAR (\"Open System for CommunicAtion in Realtime\").\nIl programma ha cessato di funzionare il 15 dicembre 2017.\nStoria.\nLo sviluppo di AIM cominci\u00f2 nel 1994; una primissima versione funzionale del programma venne inaugurata nel 1995 per i soli dipendenti di AOL; l'apertura del programma al largo pubblico si ebbe solo nel mese di maggio del 1997.\nSin dalla versione 2.0 AIM ha incluso, oltre alla normale messaggistica utente-utente, la possibilit\u00e0 di avere vere e proprie chatroom e la funzionalit\u00e0 di condivisione file con i propri contatti tramite tecniche di tipo Peer-to-peer. La versione 4.3 ha introdotto la memorizzazione della lista dei contatti sui server di AOL ed ha consentito di avere fino ad un massimo di 200 utenti nella propria lista contatti. Inoltre a partire dalle versioni 4.x il client AIM per Microsoft Windows ha reso disponibile la possibilit\u00e0 di effettuare giochi contro altri utenti tramite il motore Wild Tangent. La prima versione pubblicata con Wild Tangent non informava riguardo all'installazione di tale motore; le versioni attuali lo fanno, giacch\u00e9 molti software identificano tale motore come spyware.\nLa versione 5.5 ha consentito agli utenti Windows di effettuare videoconferenze tra loro e con gli utenti AIM che utilizzano iChat di Apple; iChat \u00e8 stato il primo client AIM prodotto da terze parti ad essere ufficialmente riconosciuto da AOL.\nLa versione di AIM successiva alla 5.9 era stata originariamente chiamata AIM Triton. Rispetto alla versione 5.9, il codice di Triton venne riscritto per intero ed includeva una nuova versione del motore d'interfaccia utente, denominato Boxely. La prima versione beta di Triton (0.1.12) era disponibile unicamente per Windows XP; per la prima volta nello sviluppo di AIM, le versioni beta sono state rese disponibili sulla home page di AIM per essere testate dagli utenti e ricevere suggerimenti su come migliorarle.\nIl 29 settembre 2006 Triton venne ridenominato AIM 6.0 e venne resa disponibile una nuova versione beta; la versione finale del programma fu infine pubblicata il 15 dicembre. Tra le nuove caratteristiche, la presenza delle AIM Pages, possibilit\u00e0 avanzate di personalizzazione e compatibilit\u00e0 con programmi e siti web con funzionalit\u00e0 d'agenda grazie allo \"Universal Address Book\" prodotto da Plaxo. Inoltre, tale versione ha unificato i messaggi di assenza e gli aggiornamenti del profilo d'utente in feed RSS ed ha introdotto la possibilit\u00e0 di inviare messaggi agli utenti non in linea; vennero anche reintrodotte altre funzionalit\u00e0, precedentemente eliminate da AOL.\nCon tale versione ebbe pure inizio l'apertura di AIM verso gli sviluppatori, consentendo cos\u00ec la creazione di plugin o client AIM personalizzati per i sistemi operativi Windows, Macintosh e Linux.\nLa versione 6.1 ha introdotto il blocco sullo schermo della lista dei contatti, il supporto all'inserimento di immagini nel profilo d'utente e la possibilit\u00e0 di cambiare i colori della interfaccia; altri miglioramenti riguardano la gestione di eventuali screen name associati tra loro, risoluzione di alcuni bug e un supporto migliore per Windows Vista.\nLa versione 6.5.11.1 ha introdotto il supporto ai messaggi di stato (simili ai messaggi d'assenza) ed ha migliorato sensibilmente l'integrazione con i telefoni cellulari.\nIl 6 ottobre 2017 viene annunciato che il servizio sar\u00e0 letteralmente spento il successivo 15 dicembre, dopo oltre 20 anni di funzionamento.\nProtocollo.\nIl protocollo standard che i client AIM usano per comunicare tra loro \u00e8 chiamato OSCAR. La maggior parte delle versioni di AIM prodotte da AOL e molti popolari client di terze parti usano tale protocollo. Tuttavia, AOL ha creato anche un protocollo pi\u00f9 semplice, denominato TOC, il quale pur risultando carente in molte delle funzionalit\u00e0 tipiche di OSCAR viene comunque a volte utilizzato da quei client che richiedono unicamente funzionalit\u00e0 basilari di chat. Le specifiche dei protocolli TOC e TOC2 sono state pubblicate da AOL, mentre OSCAR \u00e8 un protocollo chiuso che i client di terze parti possono impiegare solo tramite operazioni di reverse-engineering.\nNel mese di gennaio 2008, AOL ha introdotto un primo supporto XMPP per AIM, consentendo agli utenti di AIM di comunicare tramite il protocollo standardizzato ed open-source XMPP. Tuttavia, il servizio pare non essere pi\u00f9 attivo dal mese di marzo 2008.\nTerminologia.\nAIM e AOL chiamano gli elementi della propria rete di instant messaging in maniera a volte diversa rispetto a quelli delle altre reti di messaggistica istantanea. Tali differenze includono:\nPrivacy.\nAIM \u00e8 differente da altri client quali Windows Live Messenger e Yahoo Messenger, giacch\u00e9 in maniera predefinita non richiede l'approvazione da parte dell'utente per essere incluso nella lista dei contatti di un altro utente. \u00c8 dunque possibile avere nella propria lista contatti di altre persone e vedere quando sono online, leggere i loro messaggi di stato e di assenza ed i loro profili senza autorizzazione diretta. Ovviamente, \u00e8 possibile bloccare gli utenti e scegliere di consentire la comunicazione esclusivamente con i contatti della propria lista.\nBot.\nAOL e varie altre compagnie forniscono robot per AIM in grado di ricevere ed inviare messaggi in base alle loro funzionalit\u00e0. A titolo d'esempio, alcuni bot possono aiutare nello studio, come StudyBuddy; altri sono progettati come supporto per bambini ed adolescenti, come Spleak, altri ancora forniscono consigli o altro, come nel caso di SmarterChild. Prima dell'inclusione di tali bot, DoorManBot e AIMOffline fornivano funzionalit\u00e0 che sono oggi fornite direttamente da AOL.\nSchema degli URI.\nL'installazione di AOL Instant Messenger aggiunge un ulteriore gestore protocollare degli Uniform Resource Identifier in alcuni browser, in modo che gli URI che cominciano con \"aim:\" possano aprire una nuova finestra di AIM con i parametri specificati; tale funzionalit\u00e0 \u00e8 del tutto simile allo schema URI mailto:, che serve a creare un nuovo messaggio e-mail con il programma di posta elettronica predefinito sul computer. Per esempio, una pagina potrebbe includere nel proprio codice HTML un link come quello sotto riportato, che consente di aprire una finestra per inviare un messaggio all'utente AIM \"utentefittizio\":\n codice_1\nPer specificare un messaggio, si deve impiegare il parametrocodice_2, come in questo esempio:\n codice_3\nPer specificare un messaggio di assenza, occorre agire nella seguente maniera:\n codice_4\nInserendo tale codice in un link URL, quando un utente AIM clicca su tale URL imposta il proprio messaggio di assenza come \"Ciao, mi chiamo Bill\".\nVulnerabilit\u00e0.\nAIM \u00e8 noto per alcune debolezze nella gestione della sicurezza che hanno consentito exploit generati da software di terze parti. Nonostante questi fossero in larga parte totalmente innocui (le azioni compiute consistono, ad esempio, nel forzare il logout dal servizio AIM), altri eseguono azioni potenzialmente pericolose quali la raccolta dell'indirizzo IP e l'invio di virus informatici. Molti di tali exploit si basano in realt\u00e0 su tecniche di ingegneria sociale che consistono nell'inviare automaticamente messaggi contenenti una URL ed un testo che suggerisce all'utente di visitare tale sito: tali messaggi possono essere per distrazione confusi con quelli inviati dai propri amici, mentre il link da visitare punta in realt\u00e0 ad un sito web che, su computer scarsamente sicuri, potrebbe installare software all'insaputa dell'utente, consentendo in tal modo di ripetere il ciclo.\nSoftware integrato.\nViewpoint Media Player, un plugin atto a rappresentare materiale grafico proprietario, viene installato dal client AIM ed invia informazioni sull'utenza al proprio sviluppatore,\nVarie.\nApplicazione per iPhone.\nIl 6 marzo 2008, durante l'evento SDK di Apple, AOL ha annunciato la futura distribuzione di una applicazione AIM per gli utenti di iPhone e iPod touch, la quale sar\u00e0 disponibile presso l'App Store a titolo gratuito.\nAIM Express.\nAIM Express \u00e8 un client AIM che funziona all'interno di una finestra pop-up del browser. Il suo target d'utilizzo \u00e8 dato da quegli utenti che non vogliono o non sono in grado di installare un client completo AIM sul proprio computer. AIM Express supporta molte delle funzioni del client stand-alone, ma non fornisce le funzionalit\u00e0 pi\u00f9 avanzate quali il trasferimento file, la chiamata audio, la video conferenza o la Buddy info. \u00c8 implementato tramite DHTML. AIM Express rappresenta una versione migliorata del vecchio AIM Quick Buddy (ancora disponibile per i sistemi pi\u00f9 obsoleti che non sono in grado di gestire AIM Express); Express e Quick Buddy sono del tutto simili a MSN Web Messenger e Yahoo! Web Messenger.\nAIM Pages.\nAIM Pages \u00e8 stato introdotto nel mese di maggio del 2006, consentendo cos\u00ec ai 63 milioni di utenti di AIM di creare un profilo dinamico online. La lista dei contatti serve come base per il social network di AIM pages. La AIM page viene generata tramite l'impiego di moduli in microformato ModuleT."}
{"id": "452496", "revid": "300067", "url": "https://it.wikipedia.org/wiki?curid=452496", "title": "Vin Baker", "text": "Alto 211\u00a0cm, il suo peso forma era di 109\u00a0kg circa. Ha vinto la medaglia d'oro alle Olimpiadi di Sydney 2000.\nCarriera.\nL'approdo a Milwaukee.\nBaker milita in un college non di prima fascia, ad Hartford, ma il suo talento e la sua prestanza fisica sono notati dagli scout NBA. Nel draft NBA del 1993 viene selezionato come ottava scelta assoluta dai Milwaukee Bucks. Fin dal suo esordio dimostra un notevole talento a rimbalzo e una spiccata capacit\u00e0 di produrre punti. A Milwaukee, sotto coach Mike Dunleavy, Vin forma con Glenn Robinson una coppia di ali dal notevole talento offensivo, che fanno ben sperare la societ\u00e0. Dal 1993 alla stagione 1995-96 per\u00f2, sotto coach Dunleavy i play-off non sono mai raggiunti e neanche l'approdo in panchina di Chris Ford nella stagione 1996-97 porta al traguardo della post season. La dirigenza decide cos\u00ec di scindere la coppia Baker-Robinson, e a partire \u00e8 proprio Baker.\nL'esperienza a Seattle.\nBaker viene mandato ai Seattle SuperSonics in un giro a tre squadre che vede Shawn Kemp da Seattle approdare ai Cleveland Cavs e Terrell Brandon da Cleveland andare a Milwaukee. A Seattle Baker ha il difficile compito di sostituire Kemp, ma grazie all'intesa con Gary Payton riesce ad eseguire il suo compito. I Sonics approdano ai play-off come una delle migliori squadre della Western Conference; nella post season eliminano i Minnesota Timberwolves, ma al secondo turno vengono eliminati dai Los Angeles Lakers. Per la squadra \u00e8 una delusione. Coach George Karl sente terminato il suo ciclo da allenatore a Seattle e lascia la squadra.\nLa difficile estate del 1998.\nL'estate del 1998 \u00e8 un periodo pieno di dubbi per l'NBA: non si sa se l'anno dopo ci sarebbe stato il campionato a causa della serrata e dei litigi tra i proprietari e l'associazione dei giocatori. Le squadre non si allenano. Baker a Seattle \u00e8 lontanissimo da casa sua (\u00e8 originario del New England, anche se \u00e8 nato in Florida) e per ingannare il tempo comincia a bere e di conseguenza ad ingrassare. Quando nel 1999 riprende la stagione Baker \u00e8 completamente fuori forma e le sue cifre calano drasticamente. Seattle avrebbe bisogno di una seconda stella a fianco di Payton, stella che Baker era stato la stagione prima ma che adesso non riesce pi\u00f9 ad essere. Tiene celati i suoi problemi di alcolismo e continua a giocare alternando momenti di gioco desolante ad altri in cui la sua classe torna a brillare. Seattle ha dei modesti risultati di squadra, riuscendo a raggiungere i play-off nella stagione 1999-2000 e in quella del 2001-2002, in entrambi i casi venendo eliminata al primo turno in cinque partita, da Utah nel 2000 e da San Antonio nel 2002.\nIl ritorno a \"casa\".\nNell'estate Seattle decide di scambiare Baker, e lo manda nella squadra della sua citt\u00e0 d'origine, i Boston Celtics. Finalmente Baker trova il coraggio di ammettere i suoi problemi di dipendenza dall'alcool, problemi che comunque a Seattle erano abbastanza noti. Viene ricoverato in una clinica saltando la parte conclusiva della stagione. L'anno dopo torna in campo ma ancora ricade nei problemi di dipendenza dall'alcool; Boston rescinde il suo contratto e Baker torna in clinica.\nLe ultime peregrinazioni.\nUscito dalla clinica Baker sembra completamente guarito; le squadre NBA per\u00f2 non hanno pi\u00f9 molta fiducia in lui. Nella parte finale della stagione 2003-04 gioca qualche partita con i New York Knicks, come anche all'inizio della stagione successiva. Baker \u00e8 tornato con un fisico notevole, dimagrito e muscoloso. \u00c8 comunque l'ombra della stella che aveva calcato i parquet NBA a met\u00e0 degli anni novanta. Gioca tre partite alla fine della stagione 2004-05 negli Houston Rockets e nella stagione 2005-06 ottiene un ingaggio dai Los Angeles Clippers. Il 1\u00ba ottobre 2006 firma il suo ultimo contratto NBA con i Minnesota Timberwolves, che per\u00f2 lo tagliano il 13 novembre senza che sia mai sceso sul parquet.\nTecnica e riconoscimenti.\nBaker nei migliori anni della sua carriera \u00e8 stato un giocatore dall'eccezionale capacit\u00e0 di giocare in post basso. Potente fisicamente e dotato di un grande stacco da terra aveva notevoli movimenti vicino canestro e con il passare degli anni ha costruito anche un buon tiro dalla media distanza. \u00c8 stato inserito nel secondo quintetto assoluto NBA nella stagione 1997-98, la sua migliore a Seattle, e nel terzo quintetto NBA nella stagione 1996-97. Nel suo anno da rookie \u00e8 stato anche inserito nel miglior quintetto delle matricole. Ha collezionato 4 convocazioni all'NBA All-Star Game e ha vinto la medaglia d'oro alle Olimpiadi di Sydney 2000."}
{"id": "452500", "revid": "188323", "url": "https://it.wikipedia.org/wiki?curid=452500", "title": "Manettino", "text": "Il manettino \u00e8 una piccola leva che consente il comando manuale di un congegno meccanico o elettrico.\nEtimologia.\nIl termine deriva dalle \"manette\", ovvero dai comandi manuale di freno, frizione e acceleratore, predisposti sulle autovetture e le motociclette all'inizio del XX secolo.\nCiclismo.\nVeniva principalmente usato per definire il comando del cambio delle biciclette, un tempo situati sul tubo obliquo della bicicletta, fissati mediante un'apposita fascetta o con delle viti direttamente a telaio su dei supporti appositamente saldati. Costituiti da levette lunghe pochi centimetri, in genere di alluminio, il manettino destro comandava mediante un cavo in acciaio il deragliatore posteriore, mentre quello sinistro, quando presente, il deragliatore anteriore.\nNell'ultimo periodo di produzione furono costruiti dei manettini indicizzati, provvisti cio\u00e8 di alcuni scatti, ognuno dei quali corrispondente ad un rapporto su cui si voleva far passare la catena, preludio ai comandi ergopower, che sfruttano questo medesimo principio e che sono tuttavia posizionati sui comandi freno delle bici da corsa.\nSuccessivamente nelle bici da passeggio vennero sostituiti da una loro variante, la leva indicizzata (quasi sempre munita di contamacie) e solo in rari casi del tipo a frizione, la quale non \u00e8 posta sulla canna del telaio, ma sul manubrio, tuttavia anche questa variante \u00e8 ormai completamente scomparsa, soppiantati da comandi cambio a scatto posizionati a manubrio.\nNelle competizioni ciclistiche sono usati ancora, seppure molto raramente, nelle cronoscalate in quanto consentono un piccolo risparmio di peso rispetto ai comandi integrati con le leve freno.\nAutomobilismo.\nOggi questo termine \u00e8 anche usato per indicare dei selettori montati sui volanti delle vetture della Formula 1 (ma anche di altre competizioni e stradali), che consentono al pilota di modificare l'assetto del veicolo o i controlli sulla stabilit\u00e0 e la trazione.\nUn famoso manettino di questo genere \u00e8 quello montato sul volante della Ferrari F430 e successive, nonch\u00e9 quello adottato dalla Alfa Romeo con il sistema di controllo DNA."}
{"id": "452501", "revid": "1543377", "url": "https://it.wikipedia.org/wiki?curid=452501", "title": "Nazionale di calcio dell'Irlanda del Nord", "text": "La nazionale di calcio dell'Irlanda del Nord (in inglese \"Northern Ireland national football team\") \u00e8 la rappresentativa calcistica dell'Irlanda del Nord ed \u00e8 posta sotto l'egida della Irish Football Association (IFA).\nNonostante l'esigua porzione autonoma di territorio (un sesto dell'intera isola) e il limitato parco giocatori da cui attingere (circa atleti, che per\u00f2 possono inoltre scegliere di giocare con l'Eire), la squadra conta 3 partecipazioni alla Coppa del mondo, al pari della sua controparte, e una al campionato d'Europa, nel 2016. Pu\u00f2 vantare la vittoria di 8 edizioni del Torneo Interbritannico.\n\u00c8 da notare come il calcio sia uno dei pochi sport in cui la Repubblica d'Irlanda e l'Irlanda del Nord hanno ciascuna una propria rappresentativa nazionale. In altre discipline, per esempio il rugby, le selezioni gareggiano unitamente (escludendo il contenzioso politico).\nFino al 2006 la selezione nordirlandese \u00e8 stata la rappresentativa dello stato o territorio meno popoloso al mondo ad essersi qualificata alla fase finale della massima competizione calcistica per nazionali, superata poi dalle nazionali di e .\nOccupa il 58\u00ba posto nel ranking FIFA.\nStoria.\nL'Irlanda unita (1882-1922).\nDal 1882 al 1922 esisteva un'unica nazionale, estintasi per la guerra d'indipendenza irlandese e la nascita di uno stato libero. Dopo la scissione dalla FAI, l'IFA continuava a gestire in autonomia i campionati e la squadra nazionale dell'isola. La compagine mantenne il nome \"Irlanda\" sino al 1954, convocando giocatori di entrambe le nazionalit\u00e0: la riduzione territoriale fu imposta dalla FIFA, che le assegn\u00f2 solamente il territorio del suo stato.\nLa partecipazione al mondiale del 1958.\nNel 1958 partecip\u00f2 ai campionato mondiale in Svezia, dopo aver eliminato il e l' nelle qualificazioni. Ottenne dapprima 3 punti in 3 gare, per poi chiudere il girone con gli azzurri. L'incontro era in programma al Windsor Park di Belfast il 4 dicembre 1957, ma l'arbitro Zsolt rimase bloccato all'aeroporto di Londra per la nebbia. La federazione irlandese propose di giocare ugualmente con un arbitro locale, ma l'Italia rifiut\u00f2 declassando la gara ad amichevole (il risultato finale fu di 2-2). La partita fu quindi recuperata il 15 gennaio 1958 e vinta per 2-1 dai nordirlandesi, che entrarono cos\u00ec nella fase finale. Il cammino in Svezia termin\u00f2 ai quarti di finale, con la sconfitta per 4-0 contro la . Fu l'unica edizione del campionato del mondo alla cui fase finale parteciparono tutte le Home Nations.\nSino ai campionato del mondo del 2006, con il debutto di , la squadra nordirlandese rimase la nazionale del pi\u00f9 piccolo paese rappresentato nella fase finale di un campionato mondiale di calcio.\nL'era di Best e i due mondiali degli anni '80.\nLa presenza del fuoriclasse George Best non contribu\u00ec ai risultati della nazionale, che negli anni sessanta e settanta non si qualific\u00f2 per alcun torneo internazionale.\nSolamente nel corso degli anni ottanta la squadra torn\u00f2 a giocare il campionato del mondo, partecipando alle edizioni del 1982 e 1986 sotto la guida di Billy Bingham. In Spagna schier\u00f2 Norman Whiteside, che divenne il calciatore pi\u00f9 giovane sceso in campo nella fase finale del mondiale (all'et\u00e0 di 17 anni): vinto il proprio girone grazie a due pareggi con e e un sorprendente successo sui padroni di casa (rete di Gerry Armstrong), usc\u00ec nella seconda fase a gruppi, eliminata dalla . Torn\u00f2 quattro anni dopo, in Messico, ma non super\u00f2 invece il primo turno, nel quale ottenne un solo punto dopo il pareggio nell'incontro di apertura contro l'), risultando la peggiore delle terze classificate.\nAnni novanta e duemila.\nIl declino della nazionale prosegu\u00ec negli anni novanta e nel nuovo millennio, malgrado l'affermazione dell'attaccante David Healy (miglior marcatore nella storia della rappresentativa, con 36 reti). Dal 13 febbraio 2002 al 18 febbraio 2004 la squadra sub\u00ec una serie negativa di 17 sconfitte consecutive, interrotta da un successo sull' in amichevole.\nIl 7 settembre 2005, nelle qualificazioni al campionato mondiale del 2006, sconfisse per 1-0 l' con rete di Healy. Un anno dopo, il 6 settembre 2006, batt\u00e9 per 3-2 la nelle eliminatorie del campionato d'Europa del 2008 con tripletta di Healy.\nNel giugno 2007 divenne CT Nigel Worthington, subentrato a Lawrie Sanchez. Nelle qualificazioni a Euro 2008 l'Irlanda del Nord chiuse terza nel proprio girone, con ben 20 punti ottenuti in 12 partite, a pari merito con la , ma con gli scontri diretti favorevoli. Il contratto del CT fu dunque prolungato per altri tre anni.\nAnni duemiladieci.\nNell'ottobre 2011, dopo una deludente campagna di qualificazione a Euro 2012, Worthington si dimise.\nIl 28 dicembre 2011 assunse le redini della nazionale Michael O'Neill, che all'esordio, nel febbraio 2012, perse per 3-0 all'esordio contro la . Nelle qualificazioni al campionato del mondo 2014 la squadra ottenne un pareggio per 1-1 contro il in trasferta e una vittoria casalinga per 1-0 contro la . Nel novembre 2013 O'Neill prolung\u00f2 il contratto per altri due anni.\nL'8 ottobre 2015 l'Irlanda del Nord guadagn\u00f2 per la prima volta la qualificazione alla fase finale di un campionato europeo, la prima ad un grande torneo dopo 30 anni, battendo la per 3-1 a Windsor Park e vincendo il proprio girone di qualificazione con 6 vittorie, 3 pareggi e una sola sconfitta in 10 partite. La nazionale nordirlandese esord\u00ec in una fase finale di un campionato europeo con una sconfitta contro la (1-0). Vinse poi contro l' (2-0) e perse contro la (1-0), qualificandosi agli ottavi di finale come una delle quattro migliori terze classificate nei gironi. Battuta agli ottavi dal per 1-0, fu eliminata dall'europeo dopo aver segnato 2 gol e concesso 3 reti in quattro partite.\nControversie e settarismo.\nLa nazionale nordirlandese \u00e8 l'unica a rappresentare la propria nazione in maniera eclatante, dato che spesso, anche per allentare le tensioni sociali che da sempre alimentano violenza nelle sei contee, le rappresentative negli altri sport, come nell'esempio pi\u00f9 evidente del rugby, sono \"All-Ireland\" (di tutta l'isola d'Irlanda) o britanniche. In maniera altrettanto controversa, \u00e8 per la nazionale di calcio nordirlandese che viene utilizzata in maniera formale l'Ulster Banner, bandiera non ufficiale dell'Irlanda del Nord che ormai ha perso ogni significato ed uso se non quello settariale dei gruppi unionisti.\nNon \u00e8 difficile capire come la Nazionale dell'Irlanda del Nord sia pi\u00f9 che altro seguita dalla parte unionista della popolazione, preferendo i repubblicani indipendentisti la selezione dell'Eire, anche coerentemente col fatto che questi ultimi ritengono come propria nazione l'Irlanda, non accettando la presenza del Regno Unito se non concependolo come stato occupante. Non \u00e8 raro comunque che gli uni simpatizzino per l'altra squadra quando non coinvolta nello stesso girone o nella stessa competizione, non essendoci un vero e proprio astio n\u00e9 una grande rivalit\u00e0 (pi\u00f9 sentita per entrambe con l'Inghilterra ad esempio).\nLa nazionale nordirlandese ha sofferto di vari episodi di settarismo, come spesso accade in Irlanda del Nord: frange della sua tifoseria sono state da sempre parte di ambienti ostili al repubblicanismo ed in genere a vari aspetti della gi\u00e0 travagliata societ\u00e0 nordirlandese. Il picco pi\u00f9 aspro si \u00e8 raggiunto con l'ex calciatore Neil Lennon, spesso oggetto di fischi ed insulti da vari sostenitori mentre la selezione giocava in casa al Windsor Park. Lo stesso Lennon fu vittima di una minaccia di morte per il semplice fatto che giocasse col Celtic, squadra tifata in Irlanda del Nord dagli indipendentisti, ed avesse auspicato di poter giocare un giorno in una nazionale irlandese unita.\nLa situazione \u00e8 oggi sensibilmente migliorata grazie a vari passi che hanno permesso di registrare notevoli successi. Lennon \u00e8 stato in poco tempo incoraggiato e la maggioranza dei tifosi allo stadio gli ha dato il suo appoggio, questo anche grazie a gente come Stewart MacAfee, vincitore del premio \"Football for All\" per i suoi impegni, che \u00e8 riuscito insieme ad altri a rendere l'atmosfera dello stadio nazionale molto pi\u00f9 avvincente e alla portata di tutti, isolando i gruppi politici e settari.\nLo stesso Lennon ha riconosciuto:\nColori e simboli.\nL'Irlanda del Nord scende in campo da sempre (o almeno da quando non \u00e8 pi\u00f9 Irlanda) in tenuta verde con pantaloncini bianchi e calzettoni verdi. Almeno fino a fine anni ottanta questi erano gli unici due colori che la nazionale vestiva, creando non poche confusioni con la controparte indipendente, anch'essa verde con pantaloncini bianchi. In realt\u00e0 la vecchia Irlanda storica vest\u00ec le sue prime volte in azzurro, adottando il verde solo per non confondersi con la Scozia, ma dalla creazione della nazionale dell'Eire la selezione \u00e8 stata sempre verde. La situazione \u00e8 leggermente migliorata soltanto negli ultimi anni, adottando sempre pi\u00f9 frequentemente (ma non sempre) un blu notte pi\u00f9 o meno vistoso, in concomitanza con l'utilizzo dell'arancione in piccole parti da parte dell'Eire. L'utilizzo del blu \u00e8 stato pi\u00f9 o meno vistoso, da spirali e disegni a quadri piuttosto marcati, a piccoli bordini sulle maniche. Negli ultimi anni in genere vengono resi blu notte o dei tratti sulle spalle o sui lati della maglia.\nLa seconda divisa \u00e8 in genere bianca, ma non sono mancate maglie blu, nere o celesti. la seconda divisa \u00e8 tornata ad essere bianca, data la forte tonalit\u00e0 di verde della prima maglia.\nCome stemma, almeno fino al 1946 la nazionale ha portato in petto una croce celtica con al centro un'arpa, simboli tipici dell'Irlanda. Ha interrotto, probabilmente per contrastare la Nazionale della FAI che portava lo stesso stemma, soltanto tra il 1946-51 ponendo uno scudo bianco con tre \"shamrock\". Dal 1957 in poi ha sempre utilizzato lo stemma federativo, rimasto pressoch\u00e9 invariato, una croce celtica blu con bordi dorati e shamrock sulla fine dei bracci. Solo nel 1977 ha indossato delle divise senza stemma con al centro una vistosa croce celtica stilizzata.\nRosa attuale.\nLista dei giocatori convocati per le partite di qualificazione al campionato mondiale di calcio 2022 contro e del 12 e 15 novembre 2021.\nPresenze e reti aggiornate al 15 novembre 2021.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nStatistiche individuali.\nIn grassetto i giocatori ancora in attivit\u00e0 con la maglia della nazionale.\n\"Aggiornato al 15 novembre 2021.\""}
{"id": "452502", "revid": "2218932", "url": "https://it.wikipedia.org/wiki?curid=452502", "title": "Piazza Santa Croce", "text": "Piazza Santa Croce (o \"di Santa Croce\") \u00e8 una delle principali piazze del centro storico di Firenze, dominata dall'omonima basilica di Santa Croce.\nStoria.\nQuesta zona anticamente era una vera e propria isola formata da due bracci dell'Arno che si separavano vicino all'attuale piazza Beccaria, per ricongiungersi davanti alle mura che passavano all'altezza di via Verdi-via de' Benci. Non a caso il toponimo del fossato restava nel nome dell'antica e vicina chiesa di San Jacopo tra i Fossi. I francescani, giunti a Firenze nel 1226-1228, scelsero questa zona isolata per il loro insediamento.\nAnalogamente a piazza Santa Maria Novella, dove predicavano i domenicani, la piazza di Santa Croce nacque circa un secolo dopo, per contenere le folle di fedeli che ascoltavano le prediche dei frati dalla maestosa chiesa che nel frattempo era nata in quella che era stata l'\"Isola dell'Arno\" e che venne allora bonificata.\nEssendo la piazza molto grande e di forma regolare, nel Rinascimento divenne il luogo ideale per giostre cavalleresche, feste, spettacoli e gare popolari, come il calcio in costume, che ancora oggi vi si tiene ogni giugno. Qui si svolse anche la celebre partita del 17 febbraio 1530, durante l'assedio della citt\u00e0. Pur stremati dalla scarsit\u00e0 del cibo, i fiorentini decisero per\u00f2 di non rinunciare ai festeggiamenti del Carnevale e addirittura, in segno di sfida verso gli assedianti, vollero organizzare una partita di Calcio in questa piazza, che per la sua posizione era ben visibile dalle truppe nemiche accampate sulle colline circostanti. Per ridicolizzare maggiormente gli avversari, un gruppo di musici si mise a suonare sul tetto della chiesa cosicch\u00e9 gli imperiali avessero un'idea pi\u00f9 chiara di ci\u00f2 che stava succedendo. D'improvviso una palla di cannone dalle batterie assedianti fu sparata verso la piazza ma questa vol\u00f2 sopra le teste dei musici e and\u00f2 a finire oltre la chiesa non facendo alcun danno, accolta dallo scherno della folla e dagli squilli delle trombe fiorentine.\nLa piazza era delimitata da transenne in legno che delimitavano permanentemente l'area del gioco del calcio, ma alla fine del Settecento, sotto Pietro Leopoldo, vennero rimosse in favore dei pilastrini e delle panchine in pietra serena che si vedono ancora oggi.\nLe feste.\nLa grande piazza fin dalla sua origine fu teatro di feste, riunioni e celebrazioni cittadine. In particolare gi\u00e0 dal Trecento e soprattutto nel Quattrocento vi si svolsero giostre e tornei a cavallo: i pi\u00f9 celebri sono quello del 1469 per festeggiare il fidanzamento di Lorenzo de' Medici con Clarice Orsini e la giostra del 1475 di Giuliano de' Medici in onore di Simonetta Vespucci, celebrata dal Poliziano nel poema \"Stanze per la giostra\".\nDalla fine del XV secolo la Piazza viene prescelta per il giuoco del Calcio. Due dischi di marmo, murati nel 1565 nella facciata del Palazzo dell'Antella e del palazzo di fronte, segnavano la met\u00e0 del campo di gioco. La partita cominciava quando il pallone, lanciato dall'arbitro o \"pallaio\", contro uno di quei marmi (detti appunto \"battipalla\"), rimbalzava nel campo. Memorabile \u00e8 la partita giocata da un gruppo di giovani fiorentini all'epoca dell'Assedio di Firenze da parte delle truppe imperiali, nel 1530: per essere visti dai nemici e in segno di spregio, i giocatori si vestirono in livrea. Dal 1865 al 1968 il gioco del calcio subisce un'interruzione poich\u00e9 al centro della piazza venne collocata la statua di Dante Alighieri, poi spostata nella posizione attuale dopo l'alluvione del 1966: lo spostamento della scultura ha fatto s\u00ec che la piazza sia tornata ad essere campo di un gioco molto sentito tra i fiorentini dei quartieri del centro storico.\nLa piazza \u00e8 ancora oggi usata per manifestazioni speciali, spesso concerti (come il Festivalbar). Nell'agosto 2006 grande successo hanno avuto le letture della Divina Commedia tenute in piazza nel corso di 13 serate da Roberto Benigni, ripetute nel 2012 e nel 2013.\nDescrizione.\nSi accede alla piazza da via de' Benci, borgo de' Greci, via dell'Anguillara, via Torta, via Giuseppe Verdi, via Giovanni da Verrazzano, via de' Pepi (canto alle Mosche), largo Piero Bargellini, via Antonio Magliabechi (canto de' Morelli).\nI lati sud e ovest sono occupati da alcuni palazzi nobiliari. Il lato nord presenta una cortina edilizia meno importante, ma ancora leggibile, almeno in parte, nella sua origine medievale, con edifici stretti e sviluppati soprattutto in altezza.\nLa basilica di Santa Croce.\nLa basilica di Santa Croce si staglia inconfondibilmente sul lato est della piazza, con la sua facciata neogotica realizzata nell'Ottocento. Tra il Duecento ed il Trecento i Francescani si insediarono in citt\u00e0 fondando questa chiesa, che grazie ai finanziamenti delle importanti famiglie del quartiere (i Bardi, i Peruzzi, i Cerchi, gli Alberti, i Baroncelli..), divent\u00f2 una delle pi\u00f9 grandi e pi\u00f9 belle basiliche della citt\u00e0. Le sue grandi dimensioni riflettono anche la vastit\u00e0 della popolazione del rione, con la quale i francescani avevano intessuto un rapporto stretto e fecondo. Oggi Santa Croce \u00e8 soprattutto famosa, oltre che per il corredo artistico, per essere il luogo di sepoltura di numerose personalit\u00e0 e artisti italiani: Michelangelo, Galileo, Machiavelli sono tra le pi\u00f9 famose ad essere qui sepolte. Anche Dante avrebbe dovuto essere sepolto qui, e un cenotafio fu in effetti realizzato, ma la citt\u00e0 di Ravenna, ultima meta dell'esilio del poeta, si oppose sempre fermamente. La statua di Dante sulla sinistra della facciata risale al 1865, anno delle grandiose celebrazioni dantesche, che furono, per il loro prestigio e opulenza, uno dei motivi che posero Firenze sotto i riflettori quando si tratt\u00f2 di scegliere una nuova capitale per il giovane Regno d'Italia.\nMonumenti.\nDavanti alla chiesa, sulla sinistra si trova la statua di Dante Alighieri \n\"Monumento a Dante Alighieri\" di Enrico Pazzi, in marmo, eretto in occasione delle trionfali celebrazioni per il seicentenario dantesco (1865). Sul piedistallo si legge:\nSotto, una teoria di scudi rappresenta gli stemmi delle principali citt\u00e0 italiane.\nInizialmente la statua era collocata al centro della piazza, dopo l'alluvione del 1966 fu spostata in cima alla scalinata sul sagrato della basilica di Santa Croce nel 1968.\nDalla parte opposta della piazza \u00e8 presente una fontana, rifacimento ottocentesco di Giuseppe Manetti (1816) di una fontana barocca realizzata da Pietro Maria Bardi nel 1673.\nLapidi.\nPer quanto ricca di memorie storiche, la piazza, forse proprio per la sua vocazione prettamente pubblica, non contiene lapidi e targhe commemorative. L'unica eccezione sono i due dischi marmorei che segnano la \"mezzeria\", cio\u00e8 la met\u00e0, per il campo del gioco del calcio. Il pi\u00f9 ornato \u00e8 quello sul lato sud, murato tra gli sporti del palazzo dell'Antella, con una lista di marmo scuro che contiene tre sfere di marmo rosso, verde e bianco e un'incrisione tutto intorno incisa in lettere capitali romane, con la data 10 febbraio 1566 (\"1565\" secondo l'uso fiorentino):\nL'altro disco, senza iscrizione, si trova al n. 7 sul lato opposto della piazza.\nInoltre sulla cosiddetta casa del Diluvio si trovano due targhe relative al livello delle acque raggiunte durante due grandi alluvioni. La pi\u00f9 bassa, rifacimento probabilmente ottocentesco del segnacolo originale recita: \"\". Quella pi\u00f9 alta \u00e8 la tipica targa dell'alluvione del 1966: \"\".\nNel 2016 su palazzo Cocchi, sede del Quartiere 1, \u00e8 stata posta una lapide in ricordo delle vittime dell'alluvione del 1966."}
{"id": "452504", "revid": "4", "url": "https://it.wikipedia.org/wiki?curid=452504", "title": "Football Association of Ireland", "text": ""}
{"id": "452507", "revid": "1543377", "url": "https://it.wikipedia.org/wiki?curid=452507", "title": "Nazionale di calcio d'Israele", "text": "La nazionale di calcio d'Israele () \u00e8 la rappresentativa calcistica di Israele. Sebbene la nazione faccia parte dell'Asia, la sua nazionale \u00e8 iscritta all'UEFA e, in quanto tale, compete nelle manifestazioni sportive relative all'Europa. \u00c8 controllata dalla federcalcio israeliana, la IFA, fondata con il nome di Federazione calcistica della Palestina (PFA) o Federazione calcistica di Eretz Israele nel 1928, 20 anni prima della nascita dello Stato di Israele.\nHa partecipato ai gironi di qualificazione alla coppa del mondo di calcio in due differenti continenti (in Asia con l'AFC e Oceania nell'OFC), prima di diventare un membro titolare dell'UEFA in qualit\u00e0 di nazionale europea. Vanta una partecipazione ai Mondiali, nell'edizione di Messico 1970, quando fu eliminata nella prima fase. Ha vinto la Coppa d'Asia nel 1964 ed \u00e8 stata finalista perdente di questo torneo nel 1956 e nel 1960.\nLa migliore posizione raggiunta da Israele nella classifica FIFA \u00e8 il 15\u00ba posto, raggiunto per la prima volta nel novembre 2008. La peggiore \u00e8 il 99\u00ba posto, toccato a gennaio 2018. Occupa il 78\u00ba posto della graduatoria\nStoria.\nLa Palestina Football Association (PFA) era stata accettata come membro stabile della FIFA nel 1929. In un primo tempo gestiva solo il campionato interno israeliano, ma successivamente assunse anche il controllo della squadra nazionale, nata per partecipare alle qualificazioni per la Coppa del mondo (partecip\u00f2 a quelle per i mondiali del 1934 e del 1938 come Palestina).\nIl Mandato di Palestina gioc\u00f2 il primo incontro ufficiale nel 1934 nelle qualificazioni per la Coppa del mondo, perdendo per 1-7 contro l'. Il primo gol della squadra fu segnato da Avraham Nudelmann.\nDopo la creazione di Israele nel 1948, Il PFA si trasform\u00f2 nell'IFA, l'associazione calcistica ufficiale del nuovo Stato. La prima partita che la Nazionale d'Israele gioc\u00f2 come rappresentativa di Stato indipendente risale al 26 settembre 1948 contro gli , che vinsero per 3-1.\nNel 1964 Israele ospit\u00f2 la Coppa d'Asia, che vinse battendo in finale per 2-1 la .\nNel 1968 partecip\u00f2 ai suoi primi Giochi olimpici: superato il primo turno, usc\u00ec ai quarti pareggiando contro la , alla quale arrise il sorteggio per decidere chi avrebbe giocato la semifinale.\nNel 1970 si qualific\u00f2 per la prima volta alla fase finale della Coppa del mondo, ma ottenendo soltanto due punti dopo i pareggi con la (1-1) e l' (0-0) e una sconfitta contro l' (0-2).\nNel 1974, sotto la pressione dei paesi arabi, l'AFC estromise Israele dalla federazione e per venti anni esso non fece parte di nessuna federazione calcistica continentale, se non a livello provvisorio. Questo permise a Israele di giocare le qualificazioni mondiali, ma allo stesso tempo gli imped\u00ec di poter giocare una qualsiasi competizione continentale.\nNel 1976 Israele partecip\u00f2 alla sua seconda Olimpiade e perse nuovamente ai quarti di finale, stavolta contro il .\nDopo essere stato estromesso dall'AFC nel 1974, Israele divenne prima membro provvisorio dell'OFC (1974-1979), poi dell'UEFA (1980-1984) ed infine di nuovo dell'OFC (1985-1991). Come membro provvisorio Israele prese parte alle qualificazioni mondiali di Argentina 1978, Spagna 1982, Messico 1986 e Italia 1990. Israele ottenne risultati rilevanti solo nelle qualificazioni a Italia 1990. Questo \u00e8 stato l'unico caso in cui giunse primo nel girone di qualificazione (OFC). Dovette quindi vedersela nello spareggio contro la quarta del Sudamerica, la , che ebbe la meglio (1-0 e 0-0).\nNel 1991 Israele divenne membro provvisorio dell'UEFA, nella quale chiese di entrare, e gi\u00e0 dalla stagione 1992-1993 le squadre israeliane cominciarono a partecipare alle competizioni europee per club.\nNel 1992 fu nominato CT Shlomo Scharf.\nNel 1994 Israele divenne ufficialmente un membro dell'UEFA.\nNelle qualificazioni al Israele si piazz\u00f2 ultimo nel suo girone, alle spalle di , , , e . Il 13 ottobre 1993, nella penultima partita delle qualificazioni, ottenne una clamorosa vittoria al Parco dei Principi di Parigi contro la Francia, chiudendo il match sul 3-2 in proprio favore con due gol segnati nei minuti finali. La vittoria complic\u00f2 i piani della selezione francese, cui sarebbe bastato un pareggio per qualificarsi. Nella partita successiva i francesi persero in casa anche contro i bulgari, rimanendo fuori dal Mondiale.\nIsraele si piazz\u00f2 penultimo nel girone di qualificazione al con , , , e , precedendo solo gli azeri con un bilancio di 3 vittorie, 3 pareggi e 4 sconfitte.\nMeglio andarono le qualificazioni al . Israele battagli\u00f2 per il secondo posto del girone con la , che si qualific\u00f2 per gli spareggi a scapito degli israeliani, distanti alla fine quattro punti.\nNel 1999 Israele, con 13 punti in 8 partite, giunse allo spareggio per l'accesso agli Europei di Belgio e Olanda classificandosi secondo dietro la nel proprio girone, a pari punti con l', ma con una migliore differenza reti. La partita di andata dello spareggio si gioc\u00f2 nello Stadio Ramat Gan il 13 novembre 1999 e fin\u00ec 5-0 per la , che prevalse anche il 17 novembre nella partita di ritorno (3-0).\nScharf diede l'addio alla nazionale dopo sette anni come CT. Al suo posto fu chiamato il danese Richard M\u00f8ller Nielsen. Israele ottenne 3 vittorie, 3 pareggi e 2 sconfitte nelle qualificazioni al e termin\u00f2 il suo girone al terzo posto, dietro Spagna e Austria.\nNel 2002 a Nielsen subentr\u00f2 Avraham Grant, che non riusc\u00ec a qualificare Israele per il . Israele chiuse il girone al terzo posto, dietro Francia e , con 2 vittorie, 2 pareggi e 3 sconfitte.\nNelle qualificazioni per il Mondiale di Israele si piazz\u00f2 nuovamente terzo, stavolta dietro e la , ma sfior\u00f2 l'accesso agli spareggi. Chiuse imbattuto, con 4 vittorie e 6 pareggi in 10 partite, ma non riusc\u00ec a qualificarsi per la fase finale perch\u00e9, pur avendo ottenuto lo stesso numero di punti della Svizzera (18), aveva una differenza reti peggiore rispetto ai rossocrociati.\nIl CT Grant decise di rassegnare le dimissioni il 26 ottobre 2005, anche se il suo contratto sarebbe scaduto nel giugno 2006. Al suo posto subentr\u00f2 Dror Kashtan. Sotto la sua guida Israele si classific\u00f2 quarto nel girone di qualificazione al dietro , e , con 7 vittorie, 2 pareggi e 3 sconfitte. Chiuse a 6 punti dai croati, uno dai russi e a pari punti con gli inglesi.\nNel suo girone di qualificazione al Israele fu preceduto in classifica da Svizzera, e .\nNel maggio 2010 la panchina della nazionale venne affidata al francese Luis Fern\u00e1ndez, con cui Israele raccolse 5 vittorie, un pareggio e 4 sconfitte nel girone di qualificazione al , finendo terzo a 6 punti dalla Croazia e 8 dalla Grecia capolista.\nNel dicembre 2011 fu nominato CT Eli Guttman. Israele manc\u00f2 l'accesso al , chiudendo al terzo posto il proprio raggruppamento con 3 vittorie, 5 pareggi e 2 sconfitte, a 7 punti dal e 8 dalla Russia capolista.\nNelle qualificazioni al Israele ottenne 4 vittorie, un pari e 5 sconfitte e fu preceduto in classifica da , e .\nPartecipazioni ai tornei internazionali.\nIsraele \u00e8 stato membro ufficiale dell'AFC dal 1954 al 1974. Dal 1994 \u00e8 membro ufficiale dell'UEFA. Israele, quindi, ha partecipato alla Coppa d'Asia (fino all'edizione del 1972) e partecipa agli Europei a partire dall'edizione del 1996. Dal 1974 al 1994 non \u00e8 stato membro ufficiale di nessuna federazione calcistica continentale, quindi in quel periodo non ha potuto partecipare a nessuna competizione continentale.\nTutte le rose.\nGiochi olimpici.\nNOTA: per le informazioni sulle rose successive al 1948 visionare la pagina della Nazionale olimpica.\nRosa attuale.\nLista dei giocatori convocati per le partite di qualificazione al campionato mondiale di calcio 2022 contro e del 12 e 15 novembre 2021.\nPresenze e reti aggiornate al 15 novembre 2021.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nPrimati individuali.\nDati aggiornati al 12 novembre 2021.\nI giocatori in grassetto sono ancora in attivit\u00e0 con la maglia della nazionale."}
{"id": "452508", "revid": "21371", "url": "https://it.wikipedia.org/wiki?curid=452508", "title": "Nazionale di calcio israelita", "text": ""}
{"id": "452510", "revid": "181846", "url": "https://it.wikipedia.org/wiki?curid=452510", "title": "Nazionale di calcio del Kazakhistan", "text": ""}
{"id": "452511", "revid": "16066", "url": "https://it.wikipedia.org/wiki?curid=452511", "title": "Nazionale di calcio kazaka", "text": ""}
{"id": "452513", "revid": "125969987", "url": "https://it.wikipedia.org/wiki?curid=452513", "title": "Nazionale di calcio della Lettonia", "text": "La nazionale di calcio della Lettonia (lettone \"Latvijas Futbola izlase\") \u00e8 la rappresentativa calcistica della Lettonia ed \u00e8 posta sotto l'egida della Federazione calcistica della Lettonia. Gioca in completo amaranto.\nNon ha mai partecipato alla fase finale di un Mondiale, mentre ha preso parte ad una fase finale dell'Europeo, nel 2004, chiudendo con l'eliminazione al primo turno. Insieme a ed partecipa alla Coppa del Baltico, che si tiene con cadenza biennale; nel torneo detiene il record di vittorie (13). Il primatista di presenze \u00e8 lo storico capitano Vit\u0101lijs Astafjevs, ritiratosi dalla nazionale alla fine del 2010, dopo 167 partite con la maglia lettone. Il primatista di gol \u00e8 M\u0101ris Verpakovskis con 29 reti.\nNella classifica FIFA, istituita nell'agosto 1993, la Lettonia ha ottenuto quale miglior piazzamento il 45\u00ba posto nel novembre 2009, mentre il peggior piazzamento \u00e8 il 148\u00ba posto del settembre 2017. Occupa il 134\u00ba posto.\nStoria.\nAttiva nel periodo tra 1922 e il 1940, durante il quale partecip\u00f2 al torneo olimpico del 1924 e riusc\u00ec a sfiorare la qualificazione al Mondiale di Francia 1938, scomparve quando la Lettonia fu annessa dall'Unione Sovietica per confluire nella nazionale dell'.\nRicostituitasi nel 1991 partecip\u00f2 subito alle qualificazioni per il Mondiale americano, venendo inserita in un girone con , , , , e la vicina . Non ottenne alcuna vittoria, ma in compenso ferm\u00f2 sullo 0-0 prima la alla loro prima uscita ufficiale da campioni d'europa in carica, ripetendosi con lo stesso punteggio contro la favorita Spagna un mese dopo.\nDecisamente meglio andarono le qualificazioni a Euro 1996, dove i lettoni ottennero 4 vittorie, tra le quali spiccano il 2-1 in casa dell' e un 3-2 in casa contro l'.\nDurante le qualificazioni a Euro 2004 la Lettonia dimostr\u00f2 grandi progressi e comp\u00ec un notevole passo avanti, concludendo al secondo posto il proprio girone, che comprendeva anche , qualificatasi come prima classificata, , e ancora . In questa circostanza i ragazzi allenati da Starkovs, nonostante un attacco sterile che si reggeva sul solo leader M\u0101ris Verpakovskis, furono in grado di raccogliere 16 punti, andando anche a vincere in Svezia e facendo leva su una difesa capace di subire solo 4 gol nelle 8 partite del girone. Gli spareggi per le seconde classificate opposero i lettoni alla favorita . Dopo la vittoria di Riga per 1-0, i baltici compirono una vera e propria impresa nel ritorno ad Istanbul: in svantaggio per 2-0 al 64\u00ba minuto, rimontarono grazie alle reti di Laiz\u0101ns (risultato gi\u00e0 sufficiente per la qualificazione per la regola dei gol fuori casa) e Verpakovskis, ottenendo la qualificazione a Euro 2004 a spese dei turchi.\nLa squadra di Starkovs figur\u00f2 discretamente nella rassegna continentale, seppur senza superare il primo turno, riuscendo a strappare un sofferto 0-0 contro la blasonata , risultato a cui fecero da contorno la dignitosa sconfitta all'esordio contro la per 1-2 (dopo che la selezione baltica era passata in vantaggio con Verpakovskis) e quella netta per 0-3 contro i . A seguito di questo risultato, il c.t. Aleksandrs Starkovs fu sostituito da Jurijs Andrejevs.\nSegu\u00ec un difficoltoso ricambio generazionale durante le qualificazioni al Mondiale del 2006, terminate al quinto posto nel girone alle spalle della rivale , contro la quale la Lettonia sub\u00ec anche una sconfitta per 2-1 a Tallinn. La Lettonia fu capace di vincere solo contro le modeste nazionali di e .\nLa crisi continu\u00f2 anche durante le qualificazioni all'Europeo del 2008: il punto pi\u00f9 basso fu toccato il 28 marzo 2007, quando a Vaduz la nazionale cadde contro il meno quotato Liechtenstein, che si impose per 1-0 con gol di Frick. Il girone fu concluso con un altro quinto posto, con ben 8 sconfitte su 12 partite giocate.\nAndarono decisamente meglio le qualificazioni al Mondiale del 2010, dove la Lettonia, inserita nel gruppo 2 con , , e le modeste e , manc\u00f2 di poco la qualificazione, giungendo al terzo posto con 17 punti, a sole 3 lunghezze dalla , che ebbe accesso ai play-off: decisivi furono gli scontri diretti, che videro entrambi la vittoria ellenica, rispettivamente per 0-2 a Riga e per 5-2 ad Atene, dove la Lettonia, in vantaggio per 1-2 all'intervallo con doppietta di Verpakovskis, si fece rimontare da una tripletta ancora di Gekas (furono ben quattro i gol per lui in questa partita) e da una rete di Samaras.\nNon andarono a buon fine neanche le qualificazioni al , dove la Lettonia si classific\u00f2 quarta nel girone eliminatorio con 11 punti (3 vittorie, 2 pareggi, 5 sconfitte) dietro , e . Nelle eliminatorie del furono 8 i punti guadagnati (2 vittorie, entrambe in casa, contro Liechtenstein e , e 8 sconfitte), che valsero il quinto posto nel girone davanti al modesto Liechtenstein.\nPeggiori si rivelarono le qualificazioni al , chiuse all'ultimo posto nel girone eliminatorio, con 5 pareggi e 5 sconfitte in 10 partite. Nelle eliminatorie del la Lettonia si piazz\u00f2 quinta nel proprio raggruppamento con 7 punti, riuscendo a vincere solo le due sfide contro .\nNella UEFA Nations League 2018-2019 la Lettonia ottenne quattro pareggi e due sconfitte in sei partite nel girone di Lega D con , e .\nLe eliminatorie del videro la Lettonia ancora una volta in grande difficolt\u00e0: la squadra perse le prime nove partite del girone e and\u00f2 a punti solo nell'ultima gara, vinta di misura in casa contro la gi\u00e0 qualificata . L'ultimo posto nel girone fu accompagnato dalla terza peggiore differenza reti (-25) di tutti i gironi (solo e fecero di peggio). A giugno 2021 disputa un'amichevole contro la , che perde per 1-7, dopo essersi ritrovata sullo 0-5 gi\u00e0 alla fine del primo tempo.\nCoppa del Baltico.\nCon 13 edizioni della Coppa del Baltico vinte, la Lettonia \u00e8 la nazionale che vanta il maggior numero di titoli in questa competizione.\nPartecipazioni ai tornei internazionali.\nDal 1940 al 1991 la Lettonia non aveva una propria nazionale in quanto lo stato lettone era inglobato nell'Unione Sovietica. Esisteva, quindi, un'unica nazionale che rappresentava tutta l'Unione Sovietica.\nRosa attuale.\nLista dei giocatori convocati per le sfide contro e del 14 e 17 novembre 2020, valevoli per la fase a gironi della UEFA Nations League 2020-2021.\nPresenze, reti e numerazione aggiornate al 18 novembre 2020, dopo le due partite giocate,\n! colspan=\"9\" align=\"left\" |\n! colspan=\"9\" align=\"left\" |\n \n! colspan=\"9\" align=\"left\" |\nRecord individuali.\nStatistiche aggiornate al 18 novembre 2020.\nI giocatori in grassetto sono ancora in attivit\u00e0 in nazionale."}
{"id": "452514", "revid": "125969937", "url": "https://it.wikipedia.org/wiki?curid=452514", "title": "Nazionale di calcio del Liechtenstein", "text": "La nazionale di calcio del Liechtenstein (in tedesco \"liechtensteinische Fussballnationalmannschaft\") \u00e8 la rappresentativa calcistica nazionale del Liechtenstein ed \u00e8 posta sotto l'egida della federazione calcistica liechtensteinese. Data l'esigua popolazione del principato e la ristrettezza del movimento calcistico (che non ha neppure un proprio campionato, ma solo una coppa nazionale), essa \u00e8 composta perlopi\u00f9 da giocatori di club semiprofessionistici; i giocatori professionisti costituiscono gli elementi di spicco della squadra.\nNon \u00e8 mai riuscita a qualificarsi alla fase finale di un Europeo o di un Mondiale. Gioca le sue partite casalinghe al Rheinpark Stadion di Vaduz, in completo blu-rosso, colori della bandiera.\nIl commissario tecnico \u00e8, dal 2020, Martin Stocklasa. Il primatista di presenze (132) \u00e8 l'ex portiere Peter Jehle, mentre il miglior marcatore della nazionale con 16 reti \u00e8 l'ex attaccante Mario Frick, che ha militato in Serie A con le maglie di Hellas Verona e Siena.\nNella classifica mondiale della FIFA, istituita nell'agosto 1993, il miglior posizionamento del Liechtenstein \u00e8 il 118\u00ba posto, raggiunto nel gennaio 2008 e nel luglio e nel settembre 2011, mentre il peggior posizionamento \u00e8 il 191\u00ba posto, occupato nel luglio 2017. Occupa attualmente il 191\u00ba posto.\nStoria.\nLa Federazione calcistica del Liechtenstein (in tedesco \"Liechtensteiner Fussballverband\", abbreviato LFV) fu fondata il 28 aprile 1934, in rappresentanza di un principato che contava all'epoca 10.300 abitanti. Essa istitu\u00ec una selezione nazionale del Liechtenstein che per\u00f2, non essendo affiliata ad alcuna istanza internazionale, poteva disputare soltanto partite contro squadre di club della zona. La LFV cre\u00f2 nel 1946 l'unica competizione ufficiale per club esistente in territorio liechtensteinese, la Coppa del Liechtenstein (in tedesco \"Liechtensteiner Cup\"), che esiste ancora oggi.\nNel 1974 la LFV, creata quarant'anni prima, ader\u00ec agli organi di governo del calcio mondiale e del calcio europeo: il 16 gennaio ader\u00ec alla FIFA ed il 22 maggio alla UEFA. Tuttavia, solo sette anni pi\u00f9 tardi, nel 1981, la \"Nati\" (contrazione di \"Liechtensteinische Fussballnationalmannschaft\", \"Nazionale di calcio del Liechtenstein\" in tedesco) gioc\u00f2 le prime partite contro squadre nazionali: in tale anno fu invitata alla Coppa del Presidente a Seul, in Corea del Sud, in cui affront\u00f2 , e in quelle che sono oggi contate dalla FIFA come le prime partite ufficiali della selezione. L'esordio ufficiale del Liechtenstein secondo la FIFA avvenne quindi nella prima partita del torneo, che fu giocata il 14 giugno 1981 contro Malta e termin\u00f2 1-1, con gol di Ludwig Sklarski, che divenne cos\u00ec il primo marcatore della storia della nazionale; la prima vittoria arriv\u00f2 nell'ultima partita del torneo, contro l'Indonesia (3-2), grazie ad una tripletta di Donath Marxer. Il 9 marzo 1982 il Liechtenstein gioc\u00f2 a Balzers una partita amichevole contro la , che termin\u00f2 con una sconfitta per 0-1: la LFV considera questo incontro come la prima partita ufficiale della nazionale, mentre per la FIFA si tratta della sua quinta gara ufficiale. Dopo un'amichevole disputata contro l' nel 1984 (persa 0-6), il Liechtenstein disput\u00f2 tre amichevoli tra il 1990 e il 1993, uscendo sconfitto contro , Svizzera ed .\nLe prime qualificazioni alla quale la Nazionale fu presente furono quelle per il Campionato europeo del 1996. L'esordio in competizioni ufficiali avvenne quindi nella prima partita del girone, giocata il 24 aprile 1994 a Belfast contro l', che vinse 4-1, con Daniel Hasler che segn\u00f2 la prima rete del Liechtenstein in competizioni ufficiali. Il 3 giugno 1995 il Liechtenstein ottenne l'unico punto nel girone, pareggiando contro l' per 0-0. La campagna di qualificazione al Campionato mondiale del 1998 si rivel\u00f2 particolarmente difficile per la selezione del Principato, che perse tutte le partite: la sconfitta per 11-1 subita contro la il 9 novembre 1996 \u00e8 ad oggi la peggiore sconfitta della sua storia. Nel corso delle qualificazioni al Campionato europeo del 2000, il 14 ottobre 1998, il Liechtenstein ottenne la sua prima vittoria in competizioni ufficiali, sconfiggendo 2-1 l' con reti di Mario Frick e di Martin Tesler in quella che fu la sua unica vittoria negli anni Novanta. Un risultato importante fu una sconfitta di misura (0-2) contro l' nelle qualificazioni al Campionato europeo del 2004.\nLa campagna di qualificazione al campionato del mondo 2006 fu la migliore della storia del Liechtenstein: dopo le sconfitte contro e , il 9 ottobre 2004 al Rheinpark Stadion conquist\u00f2 un pareggio in rimonta contro il vicecampione d'Europa per 2-2, grazie alle reti nel secondo tempo di Franz Burgmeier e di Thomas Beck. Quattro giorni pi\u00f9 tardi, allo Stadio Josy Barthel di Lussemburgo, batt\u00e9 il 4-0, grazie alla doppietta di Franz Burgmeier e ai gol di Martin Stocklasa e del capitano Mario Frick, in quella che \u00e8 ad oggi la vittoria pi\u00f9 larga della sua storia. Nel corso del girone ottenne uno 0-0 contro la Slovacchia e sconfisse nuovamente il Lussemburgo per 3-0 a Vaduz, chiudendo il girone con 8 punti, che permisero al Liechtenstein di non terminare un girone di qualificazione all'ultimo posto per la prima volta.\nLa squadra riusc\u00ec a vincere due partite anche nel corso delle qualificazioni al Campionato europeo del 2008, grazie alle vittorie casalinghe contro la nella quinta partita del girone (1-0 con gol di Mario Frick) e contro l' nella penultima partita del girone (3-0, con doppietta di Thomas Beck e gol di Mario Frick). Contro l'Islanda aveva ottenuto un pareggio esterno all'andata per 1-1, grazie alla rete di Raphael Rohrer. Concluse all'ultimo posto il proprio girone, nonostante i 7 punti ottenuti.\nNelle qualificazioni al Campionato mondiale del 2010 ottenne due punti, conquistati nel pareggio 0-0 a Baku contro l' e nell'1-1 casalingo contro la , con gol di Michele Polverino. Il 9 febbraio 2011 vinse in amichevole contro a Serravalle per 0-1 grazie al gol di Michele Polverino.\nIl 3 giugno 2011 sconfisse per 2-0 la in una partita di qualificazione al Campionato europeo del 2012, nonostante le assenze del capitano Mario Frick e del portiere titolare Peter Jehle. Il 14 agosto 2012 vinse contro in amichevole per 1-0, grazie alla rete di Daniel Hasler.\nNelle qualificazioni al Campionato mondiale del 2014 ottenne due pareggi casalinghi, entrambi per 1-1, contro la (con gol di Michele Polverino) e contro la Slovacchia (con gol di Martin B\u00fcchel).\nNel girone di qualificazione al campionato europeo del 2016 pareggi\u00f2 per 0-0 il 9 ottobre 2014 contro il a Vaduz, vinse per 1-0 in trasferta il 15 novembre 2014 a Chi\u0219in\u0103u contro la e pareggi\u00f2 per 1-1 nella partita di ritorno giocata in casa contro la Moldavia il 14 giugno 2015: con questi risultati chiuse il girone a 5 punti.\nPeggio andarono le qualificazioni al campionato mondiale del 2018, chiuse all'ultimo posto nel girone con 10 sconfitte in 10 partite, un solo gol fatto e 39 subiti.\nNella UEFA Nations League 2018-2019 il Liechtenstein fu sorteggiato nel gruppo 4 della Lega D. Esord\u00ec perdendo per 2-1 in casa dell', poi ottenne la prima vittoria nella competizione battendo per 2-0 . Seguirono tre sconfitte, due contro la e una contro Gibilterra, e un pari contro gli armeni nell'ultimo match del girone, chiuso all'ultimo posto.\nL'8 settembre 2019 la nazionale alpina torn\u00f2 al gol dopo due anni, grazie alla marcatura di Dennis Salanovi\u0107 che consent\u00ec di pareggiare (1-1) in casa della . Per il Liechtenstein fu il primo pari in trasferta dopo quello con la nel 2011 e il primo punto nelle qualificazioni all'europeo dopo oltre quattro anni. Il Liechtenstein and\u00f2 a punti e in gol anche nella gara successiva, il 12 ottobre, pareggiando per 1-1 in casa contro l'.\nNella UEFA Nations League 2020-2021 il Liechtenstein fu sorteggiato nel gruppo 2 della Lega D con e ; chiuse al secondo posto, con 5 punti in 4 partite. L'8 settembre 2021 pareggi\u00f2 per 1-1 contro l' nella qualificazioni al campionato mondiale del 2022, guadagnando punti in questa competizione per la prima volta dal giugno 2013 (1-1 contro la ).\nSimboli ufficiali.\nLe selezioni nazionali del Liechtenstein si riconoscono simbolicamente nella corona principesca che campeggia sulla bandiera di Stato: essa \u00e8 tipicamente ricamata sul petto delle divise da gioco.\nRosa attuale.\nLista dei giocatori convocati per le partite di qualificazione al campionato mondiale di calcio 2022 contro e dell'11 e 14 novembre 2021.\nPresenze e reti aggiornate al 14 novembre 2021.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nRecord individuali.\nDati aggiornati al 14 novembre 2021.\n\"Il grassetto indica giocatori ancora in attivit\u00e0 in nazionale.\"\nStadio.\nIl primo incontro ufficiale della nazionale, contro la Svizzera nel 1982, fu giocato allo Sportplatz Rheinau di Balzers, avente una capacit\u00e0 di 2\u00a0000 posti. L'impianto ospit\u00f2 un totale di tre incontri ufficiali della selezione nel corso degli anni ottanta e novanta: l'ultima partita vi fu disputata dalla nazionale il 26 ottobre 1993 (0-2 contro l'Estonia). \nDal 1994 al 1997 la \"Nati\" gioc\u00f2 le partite interne allo Sportpark Eschen-Mauren di Eschen (gi\u00e0 utilizzato nel 1990 per una partita amichevole contro gli Stati Uniti). Vi disput\u00f2 undici partite prima di essere costretta a lasciare l'impianto, considerato troppo vecchio dalla FIFA e dalla UEFA, dopo la partita del 6 settembre 1997 contro la Romania (1-8). Lo stadio, con una capienza di 2\u00a0000 posti a sedere, fu in seguito riutilizzato solo una volta dalla nazionale, in occasione della sconfitta per 1-5 contro la Bielorussia nel maggio 2014.\nDal 1998, la selezione gioca le sue partite casalinghe al Rheinpark Stadion, il pi\u00f9 grande stadio del Principato, situato nella capitale Vaduz. Costruito nel giro di un anno tra il 1997 e il 1998 per un costo di 19 milioni di franchi svizzeri, esso aveva una capacit\u00e0 iniziale di 3\u00a0500 posti a sedere; due nuove tribune, costruite nel 2006, innalzarono la sua capacit\u00e0 a 6\u00a0127 posti a sedere. Per le partite di club lo stadio pu\u00f2 contenere fino a 7\u00a0838 posti totali, dal momento che la Tribuna Nord e la Tribuna Sud possono contenere, in alternativa ai rispettivi 1\u00a0241 e 1\u00a0232 posti a sedere, 2\u00a0092 posti in piedi ciascuna. Inaugurato il 31 luglio 1998, il Liechtenstein vi gioc\u00f2 la prima partita il 10 ottobre 1998 contro la Slovacchia (0-4).\nLo stadio ospita anche le partite casalinghe del FC Vaduz, impegnato nel campionato svizzero, e, ogni anno, la finale di Coppa del Liechtenstein. Esso ospit\u00f2 anche la finale del Campionato Europeo Under-19 nel 2003."}
{"id": "452516", "revid": "2091899", "url": "https://it.wikipedia.org/wiki?curid=452516", "title": "Boletus calopus", "text": "\"Boletus calopus\" Pers., \"Synopsis Methodica Fungorum\" (G\u00f6ttingen): 513 (1801).\nIl Boletus calopus \u00e8 una specie facilmente riconoscibile per la combinazione dei colori vivaci e per il sapore amaro della carne. Insieme al \"Boletus radicans\", infatti, \u00e8 uno dei Boleti pi\u00f9 amari.\nDescrizione della specie.\nCappello.\nDiametro fino a 20\u00a0cm, carnoso, emisferico poi convesso, asciutto, non viscoso, di colore beige pallido, camoscio olivastro; margine inizialmente involuto.\nPori.\nMolto piccoli, arrotondati; di colore giallo citrino poi verdastri, al tocco diventano velocemente verde-bluastri.\nTubuli.\nLunghi fino a 30\u00a0mm, annesso-sinuati; giallo pallido, al taglio virano all'azzurro-blu.\nGambo.\n8-12 x 4\u20135\u00a0cm, molto variabile, pu\u00f2 essere qualche volta slanciato, cilindrico, tozzo, corto, bulboso-ventricoso, finemente reticolato; rosso porpora, giallo vicino ai tubuli, quasi mai interamente rosso, presenta un reticolo a maglie allungate, bianco in alto e concolore alla base.\nCarne.\nCrema-grigio-giallastra, pallida, verde-bluastra al taglio; compatta, dura.\nSpore.\nGiallo-oliva in massa, 2-15 x 4-6 \u00b5m, fusiformi.\nHabitat.\nFruttifica nei boschi di latifoglie e aghifoglie in estate-autunno.\nCommestibilit\u00e0.\nPraticamente immangiabile per il sapore molto amaro.\nOltre a ci\u00f2 \u00e8 anche leggermente tossico, comunque non al livello del congenere \"Boletus satanas\"."}
{"id": "452517", "revid": "1507870", "url": "https://it.wikipedia.org/wiki?curid=452517", "title": "Passo San Pellegrino", "text": "Il passo San Pellegrino (\"pas de S\u00e9n Pelegrin\" in ladino, \"Sankt-Pelegrin-Pass\" in tedesco) \u00e8 un valico alpino delle Dolomiti posto a quota 1.918\u00a0m s.l.m.\nStoria.\nAnticamente il passo era chiamato semplicemente \"monte di alocco\" (\"mont de aloch\"), laddove il termine \"aloch\" o \"alochet\" indicava i vasti prati dove pascola tutt'oggi il bestiame. Il toponimo Alochet \u00e8 tuttora esistente ed indica una localit\u00e0 posta a circa cinque chilometri dal passo verso Moena. Durante l'epoca delle crociate verso la Terrasanta, il passo fu un importante valico lungo la strada che collegava la Germania al porto di Venezia.\nIl 14 giugno 1358 la comunit\u00e0 moenese concesse ai frati dell'ordine di San Pellegrino delle Alpi di costruire un ospizio per i viandanti su un terreno chiamato \"Camp de la rota\" vicino al \"rio Allochi\", al confine del principato vescovile di Bressanone. Da allora il passo prese il nome di San Pellegrino. Tuttavia, a causa dell'estrema povert\u00e0 dei frati, che vivevano solo di elemosine (al contrario di altre comunit\u00e0 monastiche che potevano sfruttare le rendite fondiarie), l'ospizio del passo San Pellegrino venne gestito dal 1453 direttamente dalla Regola di Moena, la quale nominava un proprio priore laico. Nel 1915, allo scoppio della prima guerra mondiale l'ospizio (che si trovava di fronte alla chiesetta di Sant'Antonio, ma sul lato opposto della strada) venne totalmente raso al suolo dai bombardamenti.\nNumerose testimonianze storiche della zona sono legate a fatti risalenti alla prima guerra mondiale che si \u00e8 combattuta proprio fra queste montagne tra il Regno d'Italia e l'Impero d'Austria.\nAll'inizio del XX secolo, con l'arrivo dei primi turisti e la diffusione degli sport invernali, rifior\u00ec l'interesse economico per il passo San Pellegrino. Risale infatti agli anni 1920-1930 la costruzione del primo impianto di risalita sul passo, realizzato dal gestore dell'albergo Monzoni.\nCon l'avvento della motorizzazione privata negli anni 1960 vi fu uno sviluppo ancora maggiore dei servizi turistici, che portarono alla costruzione dell'albergo Arnika nel 1965-1966.\nNel 1980 venne realizzata la funivia del Col Margherita, le cui cabine da 100 posti disegnate da Pininfarina erano all'avanguardia all'epoca.\nCaratteristiche.\nDal punto di vista orografico il passo separa le Dolomiti di Gardena e di Fassa (a nord) dalle Dolomiti di Feltre e delle Pale di San Martino (a \nsud). Il confine tra il Trentino-Alto Adige e il Veneto non \u00e8 come d'abitudine situato proprio sul passo: si trova invece a circa quattro chilometri dal valico nel versante orientale, verso l'abitato di Falcade.\n\u00c8 attraversato dalla strada statale 346 che collega i paesi di Moena (1.184\u00a0m), in val di Fassa, in provincia di Trento, e Falcade (1.137 m), nella valle del Biois, in provincia di Belluno. La statale raggiunge su entrambi i versanti una pendenza del 18%. Nella parte bellunese (Falcade) tale pendenza \u00e8 alternata a tratti al 15%.\nSport.\nL'area del passo San Pellegrino fa parte del comprensorio sciistico Trevalli (Falcade-San Pellegrino, Moena-Lusia-Bellamonte) che comprende anche il Passo Valles (2031\u00a0m s.l.m.), oltre che del Dolomitistars (Ski Civetta, Falcade, Arabba, Marmolada) e del pi\u00f9 ampio Dolomiti Superski e ne fa un'ottima stazione di sport invernali. Presso il vicino Centro del fondo di Alochet \u00e8 possibile praticare lo sci di fondo lungo piste che giungono anche al lago di San Pellegrino.\nSulle piste \"Fiamme Oro\" dell'Alpe di Lusia si allenano gli sciatori professionisti del Gruppo Sportivo Fiamme Oro della Polizia di Stato, la quale ha a Moena la sede del proprio centro di addestramento alpino. Nel dicembre 2013 il passo San Pellegrino ha ospitato le gare di discesa libera e super-G della XXVI Universiade invernale. Presso il passo passa l'Alta via n. 2, che da Bressanone arriva a Feltre.\nCiclismo.\nIl passo San Pellegrino \u00e8 uno dei passi dolomitici pi\u00f9 amati, essendo stato percorso dal Giro d'Italia varie volte. Si pu\u00f2 scalare da Falcade (versante pi\u00f9 duro, con pendenze costantemente impegnative che raggiungono il 14%) o da Moena. Alternativamente si pu\u00f2 salire subito dopo la discesa dal passo Valles: infatti la strada che scende da quest'ultimo si collega con quella che sale al San Pellegrino 4 km dopo Falcade. \nFu inserito per la prima volta nel percorso della Corsa Rosa nel 1962, ma la tappa in oggetto fu prematuramente conclusa al passo Rolle a causa della neve, prima che si potessero scalare il Valles e il San Pellegrino. Il primo passaggio avvenne invece l'anno successivo, quando la frazione interrotta l'anno prima fu riproposta con successo. Il primo a transitare in vetta fu Vito Taccone.\nNell'edizione 1978 il passo fu inserito all'ultimo momento nel percorso della 15\u00aa tappa (Treviso &gt; Canazei) insieme al Rolle e al Valles, dopo che la neve aveva reso impraticabili il Falzarego e il Pordoi.\nDurante il Giro 2006 il valico \u00e8 stato per la prima volta sede di arrivo di una tappa, la 19\u00aa, che partiva da Pordenone e prevedeva la scalata degli impegnativi passi Staulanza, Fedaia e Pordoi. La frazione vide vittorioso lo spagnolo Juan Manuel G\u00e1rate.\nNel 2013 il transito sul San Pellegrino era previsto nella 20\u00aa tappa (Silandro &gt; Tre Cime di Lavaredo), ma il passaggio fu annullato per maltempo e la tappa venne deviata.\nDi seguito i vari passaggi al Giro:\nNegli anni il passo \u00e8 stato scelto come sede di ritiro in altura da varie squadre professionistiche, tra cui la Liquigas-Cannondale e l'Astana Pro Team."}
{"id": "452519", "revid": "125986210", "url": "https://it.wikipedia.org/wiki?curid=452519", "title": "Nazionale di calcio della Lituania", "text": "La nazionale di calcio della Lituania (lituano \"Lietuvos vyr\u0173 futbolo rinktin\u0117\") \u00e8 la rappresentativa calcistica della Lituania. \u00c8 controllata dalla Federazione calcistica della Lituania, affiliata alla UEFA.\nLa nazionale lituana, che gioca in maglia gialla con pantaloncini verdi, esord\u00ec nel 1923 e fu sciolta nel 1940, quando la Lituania fu annessa all'Unione Sovietica. Tornata a esistere con l'indipendenza del paese conseguente alla dissoluzione dell'URSS, la selezione lituana torn\u00f2 a giocare nel 1990. Non si \u00e8 mai qualificata alla fase finale di un campionato mondiale n\u00e9 di un campionato europeo. Conta varie partecipazioni alla Coppa del Baltico, che ha vinto in 11 occasioni, di cui 4 consecutivamente (dal 1996 al 2000), striscia di successi consecutivi che rappresenta un primato per la competizione.\nNella classifica mondiale della FIFA, istituita nell'agosto 1993, la Lituania ha ottenuto quale miglior piazzamento il 37\u00ba posto nell'ottobre 2008, mentre il peggior piazzamento \u00e8 il 148\u00ba posto del novembre 2017. Occupa il 134\u00ba posto.\nStoria.\nGioc\u00f2 la sua prima partita il 24 giugno 1923, perdendo a Kaunas per 5-0 contro l'. Il 24 agosto 1924 ottenne la sua prima vittoria, a Tallinn contro l'Estonia per 2-1. Fino all'occupazione sovietica gioc\u00f2 69 partite, di cui vinte 14, pareggiate 12 e perse 43.\nFino al 1927 giocava di frequente senza un allenatore. Nel 1927 la federcalcio lituana nomin\u00f2 allenatore Ferenc Moln\u00e1r, ungherese, che rimase in carica solo per due partite, perse per 6-3 contro la e per 5-0 contro l'Estonia, prima dell'esonero.\nNegli anni '30 la Lituania torn\u00f2 a non avere un allenatore. Il nuovo tecnico, l'austriaco Ditrich, consegu\u00ec due successi e un pareggio, ma nel 1931 tre sconfitte consecutive contro (2-4), Estonia (0-2) e Lettonia (0-1) causarono l'esonero del tecnico. Nel 1932 il comitato tecnico della federcalcio affid\u00f2 la guida tecnica della squadra al capitano della squadra, Romualdas Marcinkas, il pi\u00f9 giovane tecnico della nazionale (25 anni d'et\u00e0 nel 1932). Sotto la sua guida la squadra vinse 4 delle successive 15 partite, pareggiandone 4 e perdendone 7.\nNel 1924 la squadra lituana partecip\u00f2 alle Olimpiadi di Parigi. Radunata in fretta e con poca preparazione fisica, la compagine giunse nella capitale francese il giorno prima dell'inizio delle partite. Perse dunque al primo turno contro la per 9-0 e fu eliminata.\nNel 1928 prese parte alla prima edizione della Coppa del Baltico con gli altri paesi baltici. Il torneo divenne un appuntamento annuale dell'agenda calcistica, tranne due edizioni (saltarono solo le edizioni del 1934 e del 1939), rimase tale sino al 1940. La squadra lituana vinse il torneo nel 1930 e nel 1935.\nNel 1934 partecip\u00f2 alle qualificazioni per il mondiale italiano. Perse per 2-0 contro la e non disput\u00f2 la gara contro l'Estonia, in quanto si ritenne inutile scendere in campo dopo la vittoria degli svedesi contro gli estoni.\nNel 1937, perdendo entrambe le sfide contro la Lettonia (4-2 a Riga e 5-1 a Kaunas), fu eliminata gi\u00e0 al primo turno delle qualificazioni al .\nNel 1939 la Lituania venne annessa all'Unione Sovietica e la nazionale lituana cess\u00f2 di esistere.\nDopo che il paese riafferm\u00f2 la propria indipendenza nel 1990, la nazionale calcistica lituana esord\u00ec come rappresentativa di uno stato indipendente il 27 maggio di quell'anno, contro la .\nNegli anni '90 fu una modesta nazionale europea. Ottenne il terzo posto nel proprio girone eliminatorio del e del . Il 26 giugno 1999 pareggi\u00f2 a reti bianche in amichevole contro l' a Buenos Aires.\nNelle qualificazioni al ottenne due risultati di rilievo: un pari esterno contro la e una vittoria interna contro la . Fu in corsa per la qualificazione fino all'ultima giornata delle eliminatorie, quando fu battuta per 1-0 sul campo della Scozia ed eliminata.\nNelle qualificazioni al colse un pareggio per 1-1 contro l' campione del mondo a Napoli, maturato il 2 settembre 2006 nella prima partita delle eliminatorie. Nell'ottobre 2008 la Lituania raggiunse il 37\u00ba posto nella classifica mondiale della FIFA, miglior piazzamento della nazionale nella graduatoria. La squadra lituana concluse il girone di qualificazione all'Europeo del 2008 al quinto posto con ben 16 punti, al pari della ben pi\u00f9 blasonata .\nDurante le eliminatorie del , il 6 settembre 2008, la Lituania ottenne una vittoria per 3-0 contro la , successo storico cui fece seguito un'altra vittoria, per 2-0 contro l' a Marijampol\u0117, il 10 settembre 2008.\nNel dicembre 2013 la panchina della Lituania fu affidata a Igoris Pankratjevas, dopo tre mesi come allenatore ad interim. Il CT diresse la squadra nelle qualificazioni al , concluse al penultimo posto nel girone, con tre vittorie in dieci gare. Furono chiuse al penultimo posto anche le qualificazioni al , con una vittoria in dieci partite.\nInserita in un girone di Lega C di UEFA Nations League 2018-2019 con , e , retrocesse in Lega D piazzandosi ultima con sei sconfitte in sei partite. Ripescata in lega C in seguito alla modifica dei gironi per la successiva UEFA Nations League 2020-2021, si piazza terza nel suo raggruppamento, mantenendo cos\u00ec il posto in terza serie. Nelle qualificazioni al Campionato Mondiale di calcio 2022 la nazionale lituana fa delle brutte prestazioni, eccetto nella sfida vinta 3-1 contro la Bulgaria, che d\u00e0 gli unici 3 punti delle qualificazioni e gli unici gol fatti.\nStadio.\nDal 2012 le partite della nazionale lituana sono stabilmente ospitate dallo stadio LFF di Vilnius, gi\u00e0 noto come stadio V\u0117tra e, ancor prima, come stadio Lokomotyvas. L'impianto, inaugurato nel 2004, \u00e8 dotato di 5 067 posti a sedere.\nPartecipazioni ai tornei internazionali.\nDal 1940 al 1991 la Lituania non aveva una propria nazionale in quanto lo stato lituano era inglobato nell'Unione Sovietica. Esisteva, quindi, un'unica nazionale che rappresentava tutta l'Unione Sovietica.\nCoppa del Baltico.\nLa Lituania ha vinto 8 edizioni della Coppa del Baltico.\nRosa attuale.\nLista dei giocatori convocati per le sfide di qualificazione al Mondiale 2022 contro e del 27 e 31 marzo 2021 e per l'amichevole contro il del 24 marzo 2021.\nPresenze e reti aggiornate al 31 marzo 2021.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nRecord individuali.\nAggiornati al 31 marzo 2021.\nI giocatori in grassetto sono ancora in attivit\u00e0 in nazionale."}
{"id": "452520", "revid": "125986129", "url": "https://it.wikipedia.org/wiki?curid=452520", "title": "Nazionale di calcio del Lussemburgo", "text": "La nazionale di calcio del Lussemburgo (in lussemburghese \"l\u00ebtzebuergesch Foussballnationalekipp\") \u00e8 la rappresentativa calcistica del Lussemburgo.\nDal 1934 ha sempre partecipato alle qualificazioni al campionato mondiale e dal 1964 alle qualificazioni al campionato europeo. Nel 1964 arriv\u00f2 ai quarti di finale nelle qualificazioni al campionato europeo che all'epoca si disputavano attraverso scontri diretti e non tramite il sistema del girone all'italiana. Elimin\u00f2 agli ottavi i (1-1 e 2-1) e si arrese ai quarti contro la (3-3, 2-2, 0-1) solo alla partita di spareggio. Si ferm\u00f2 quindi a un passo dalla partecipazione alla fase finale del torneo.\nGioca in completo rosso bordato di bianco. Lo stadio nazionale \u00e8 lo Stade de Luxembourg di Lussemburgo, inaugurato nel settembre del 2021. Come sede delle partite della nazionale, l'impianto ha sostituito lo stadio Josy Barthel.\nNella classifica mondiale della FIFA, in vigore da agosto 1993, il miglior piazzamento del Lussemburgo \u00e8 l'82\u00ba posto del settembre 2018, mentre il peggiore \u00e8 il 195\u00ba posto dell'agosto 2006. Occupa attualmente il 96\u00ba posto della graduatoria.\nStoria.\nUn inizio modesto.\nIl Lussemburgo divenne membro della FIFA nel 1910. Il 29 ottobre 1911 i \"leoni rossi\" giocarono, contro i vicini francesi, la loro prima partita ufficiale: l'incontro termin\u00f2 con il risultato finale di 1-4 per gli ospiti. La nazionale lussemburghese si \"vendic\u00f2\" l'8 febbraio 1914, battendo la stessa squadra per 5-4, con Jean Massard che quel giorno segn\u00f2 ben quattro gol. La partecipazione ai Giochi olimpici di Anversa nel 1920 si risolse in una sconfitta per 3-0 di Jos Koetz e compagni contro i . Koetz, all'epoca giocatore del Fola Esch, partecip\u00f2 alla prime tre campagne olimpiche del Lussemburgo.\nNel 1924 la nazionale lussemburghese gioc\u00f2 solo sporadicamente contro squadre di alto livello (disput\u00f2, tuttavia, molte partite contro squadre B provenienti da Francia, Belgio, Italia e Svizzera, e contro la squadra regionale delle province meridionali dell'Olanda). Alle Olimpiadi, contro l'Italia, al Pershing Stade, fu sconfitta con due gol di scarto. Nel 1927 l' sconfisse il Lussemburgo (2-5) e lo stesso fece il (3-5) durante la competizione calcistica delle Olimpiadi del 1928 ad Amsterdam. I belgi dopo i primi 25 minuti erano in vantaggio per 3-0, ma Guillaume Schtuz, Jean Pierre Weisgerber e Robert Theissen con tre gol in 15 minuti riuscirono a strappare il pareggio poco prima dell'intervallo, precisamente al 44\u00ba minuto. Il Lussemburgo mantenne il pareggio fino al 67\u00ba, quando Jacques Moeschal segn\u00f2 il quarto gol del Belgio, seguito da una quinta rete sei minuti pi\u00f9 tardi. L' fu la prima squadra non europea che affront\u00f2 il Lussemburgo: la partita si concluse con un pareggio, 1-1, piuttosto soddisfacente per il Lussemburgo, che oltre all'Egitto nella sua storia sconfisse anche la per 2-0.\nI \"leoni rossi\" parteciparono alle prime fasi di qualificazione al , perdendo pesantemente contro la Francia per 1-6.\nUn periodo positivo (1938-1940).\nNegli anni 1938-1940 arrivarono dei grossi miglioramenti nei risultati della nazionale, visto che nel 1938 il Lussemburgo riusc\u00ec a battere il Belgio per 2-0, a perdere di poco contro la (1-2) e ad imporsi contro l'Olanda per 5-4, con due gol segnati dal lussemburghese Gustave Kemp, goleador del e ritenuto il miglior giocatore di tutti i tempi nella nazionale lussemburghese. La sua carriera fu ostacolata dall'inizio della seconda guerra mondiale.\nIl ritorno sulla scena internazionale (1945-1964).\nSotto la guida del suo cannoniere Camille Libar, giocatore che vest\u00ec le maglie di , , e nel primo dopoguerra, il Lussemburgo ricominci\u00f2 molto bene, cogliendo il 13 maggio 1945 un'importante vittoria contro il Belgio (1-4), seguita, per\u00f2 da un altrettanto netta sconfitta pochi mesi dopo contro gli stessi belgi (0-7). Vinse poi contro la Norvegia il 28 luglio 1946, pareggi\u00f2 sempre nel 1946 contro la Francia per 4-4, pareggi\u00f2 con la Svizzera per 0-0 nel 1946 e ancora con il Belgio, per 3-3 nel 1947. Infine, il 13 maggio 1947, sconfisse la squadra B dell'Inghilterra per 3-2.\nIl 26 luglio 1948 \u00e8 una giornata considerata storica per il calcio in Lussemburgo: durante i Giochi olimpici di Londra, infatti, i lussemburghesi sconfissero l' per 6-0. Nel 1949 e 1950, in un'amichevole, il Lussemburgo pareggi\u00f2 con e la (2-2) e venne sconfitto nel 1951 dalla (3-0).\nNella partita di qualificazione per la coppa del mondo il Lussemburgo batt\u00e9 inoltre in casa il del fuoriclasse Eus\u00e9bio per 4-2, con tripletta di Ady Schmit. Durante i gironi di qualificazione alle Olimpiadi del 1960 in Italia, il Lussemburgo strapp\u00f2 due pareggi (0-0 e 2-2) contro la Svizzera e batt\u00e9 per 5-3 la nazionale francese.\nI quarti di finale nelle qualificazioni di Euro 1964.\nFu, per\u00f2, nella seconda edizione del campionato europeo che i lussemburghesi brillarono maggiormente. Saltati i preliminari, il Lussemburgo, guidato da Robert Heinz, arriv\u00f2 agli ottavi di finale: l'11 settembre 1963 pareggi\u00f2 con l'Olanda allo Stadio Olimpico di Amsterdam, (1-1, grazie alla pareggio di Camille Dimmer). Alcuni spettatori si dice pensassero che i migliori giocatori olandesi fossero in panchina per garantire una maggiore affluenza di spettatori per la partita di ritorno, che ebbe luogo a Rotterdam. Un mese dopo, tuttavia, il pubblico olandese entrato gratuitamente allo Stadion Feijenoord vide i \"leoni rossi\" imporsi contro ogni pronostico, anche grazie a Dimmer, che al 67\u00ba minuto dette la vittoria alla sua squadra (2-1). I lussemburghesi, qualificatisi ai quarti di finale, incontrarono la e riuscirono a pareggiare per 3-3 nella partita di andata, per poi ripetersi dieci giorni dopo, nella partita di ritorno a Copenaghen, segnando all'84\u00ba minuto la rete del 2-2. Dopo i due pareggi, una terza partita venne imposta alle due nazionali, ma stavolta fu la Danimarca a vincere, per 1-0. Il Lussemburgo non riusc\u00ec dunque a qualificarsi per l'europeo perch\u00e9 i quarti di finale facevano parte solo delle qualificazioni per il torneo finale e non della sua fase finale.\nIl 4 ottobre 1964, per il girone di qualificazione alla Coppa del mondo del 1966, il Lussemburgo, di fronte a quasi 20\u00a0000 persone, affront\u00f2 la Francia al Parc des Princes a Parigi. La Francia vinse per 1-0, ma il Lussemburgo non sfigur\u00f2 e mise in luce Jean Klein, soprannominato \"Speedy\".\nPaul Philipp e le qualificazioni per Euro 1996.\nL'arrivo di Paul Philipp, gloria Union Saint-Gilloise, dello e del Charleroi, giocatore della nazionale con pi\u00f9 presenze nelle qualificazioni alla Coppa del mondo (17 partite in 4 fasi di qualificazione tra il 1970 e il 1982), fece ritrovare il sorriso ai tifosi lussemburghesi. La squadra ottenne un pareggio contro il nel 1989 (1-1), un altro con lo stesso punteggio contro l' nel 1993 (1-1) e un altro contro la nel 1996 in una gara amichevole. La campagna di qualificazione per l'europeo del 1996 fu senza dubbio una delle campagne di maggior successo per i \"leoni rossi\": i giocatori di Paul Philipp riuscirono a battere (1-0, gol di Guy Hellers) il 22 febbraio 1995, prima di sconfiggere nuovamente lo stato isolano allo Stadio Josy Barthel in Lussemburgo, con lo stesso punteggio. I tifosi del Granducato assistettero un'altra vittoria della propria nazionale il 7 giugno 1995, contro la (1-0) e videro i propri giocatori pareggiare contro la (0-0) nello stesso anno. Il Lussemburgo fall\u00ec anche la qualificazioni alla Coppa del mondo del 1998, perdendo per 1-2 contro la , che dovette la propria qualificazione a un gol di Emil Kostadinov.\nQuesta nuova generazione fu la squadra lussemburghese pi\u00f9 talentuosa. Si segnalarono, su tutti, il veterano Guy Hellers, la stella dello Robby Langers, il centrocampista dell'Aarau Jeff Saibene e il giovane difensore Jeff Strasser, che, come molti dei suoi connazionali prima di lui, ebbe fortuna nel Metz.\nL'era Guy Hellers (2006-2010).\nNel 2006 i lussemburghesi pareggiarono con il , tra le trentadue finaliste del , e batterono il (2-1). Nel 2007 riuscirono a battere nuovamente la (1-0 con rete di testa di Leweck).\nDopo la fallimentare gestione dell'allenatore danese Allan Simonsen, il Lussemburgo cambi\u00f2 volto sotto la guida di Guy Hellers, che riusc\u00ec a far tornare su un buon livello la nazionale, capace di perdere solo per 0-1 contro i Paesi Bassi durante le qualificazioni a Euro 2008 e di pareggiare fuori casa contro la in amichevole.\nIl 10 settembre 2008, allo Stadio Letzigrund di Zurigo, la nazionale lussemburghese batt\u00e9 sorprendentemente per 2-1 la . Nel frattempo un altro giocatore fu al centro dell'attenzione del CT Hellers, Mario Mutsch, allora centrocampista del e autore di numerose reti nella Ligue 1 francese.\nPoco dopo a Mondercange, vicino alla capitale lussemburghese, il presidente della federcalcio lussemburghese Paul Philipp, insieme a Michel Platini, inaugur\u00f2 un nuovo centro di formazione per i giovani giocatori del Granducato. Sempre nel 2008 i lussemburghesi pareggiarono contro il Belgio per 1-1.\nIl 17 novembre 2010 il Lussemburgo ospit\u00f2 l', tra le trentadue finaliste del , in amichevole, come test prima dei gironi di qualificazione a Euro 2012. Malgrado una cattiva prestazione dei giocatori lussemburghesi, la partita fin\u00ec con il punteggio di 0-0, un risultato da considerarsi piuttosto buono per la fine della stagione, visto che in precedenza i \"leoni rossi\" avevano perso contro la Francia (0-2).\nLa riforma del calcio lussemburghese (2010-2011).\nAlcuni giocatori trovavano il livello del campionato lussemburghese (BGL Ligue) piuttosto basso, ma furono la mancanza di investimenti pubblici (e in Lussemburgo non mancano di certo) nella formazione delle giovanili (il calcio lussemburghese dispone di un solo centro, situato a Mondercange) e il rifiuto di Paul Philipp di spostare il campionato lussemburghese in quello belga a provocare notevoli problemi alla nazionale lussemburghese. Infatti solamente cinque giocatori giocavano, all'epoca, all'estero.\nQuesto dibattito, che agit\u00f2 da parecchio il calcio lussemburghese, non fu privo di conseguenze per la nazionale. Il 2 agosto d\n2010 (due giorni prima dell'inizio della campagna di qualificazione al contro la ) l'allenatore Guy Hellers si dimise, in grande disaccordo con il presidente della federcalcio Paul Philipp, accusato di non voler far crescere nel modo giusto il calcio lussemburghese. Hellers prosegu\u00ec la propria carriera come direttore sportivo dell'F91 Dudelange (migliore squadra della BGL Ligue), concentrandosi in particolare sui centri di formazione. Oltre a quello di Mondercange, ne apr\u00ec uno a Dudelange (citt\u00e0 del club) con l'obiettivo principale di formare solamente i giovani giocatori del sud del Lussemburgo.\nI giornalisti di \"Le Quotidien\", giornale del Granducato, annunciarono una nuova era di turbolenze nel calcio lussemburghese. In un solo pomeriggio bisogn\u00f2 ricostruire una nazionale a due giorni dall'inizio delle qualificazioni a Euro 2012. Per risolvere questo grosso problema la federcalcio lussemburghese incaric\u00f2 Luc Holtz (l'allora allenatore dell'Under-21) di guidare la nazionale maggiore. La sconfitta contro la Bosnia fu inevitabile dopo questi problemi (3-0).\nNel novembre del 2010, in un'amichevole contro la , il Lussemburgo si impose per 2-1 con una doppietta di Daniel da Mota. Successivamente port\u00f2 a casa un pareggio con la Bielorussia. Per la sfida la Holtz decise di cambiare il modulo (tradizionale) di gioco in un 4-3-3, una novit\u00e0 che non premi\u00f2 immediatamente. Malgrado la sconfitta, i lussemburghesi disputarono una buona partita contro i rumeni (vincitori per 2-0) mostrando un gioco pi\u00f9 tattico e offensivo, con molte azioni d'attacco. I cambiamenti tattici diedero i propri frutti successivamente, contro l'. La squadra granducale si impose per 2-1 in casa contro degli albanesi aggressivi e fallosi (due cartellini gialli e due rossi) con un gol (tiro di sinistro) di Gilles Bettmer e uno al volo di Aur\u00e9lien Joachim. La campagna di qualificazione per Euro 2012 termin\u00f2 per il Lussemburgo con 4 punti conquistati.\nIl cambiamento con Luc Holtz e le giovani promesse (2012-oggi).\nDal 2008 in poi la nazionale lussemburghese continu\u00f2 a compiere dei significativi progressi nella tattica e nel gioco offensivo. Dopo la pesante sconfitta contro la Bosnia ed Erzegovina, Luc Holtz promise una piccola rivoluzione in squadra in vista dell'imminente impegno nel girone di qualificazione al mondiale del 2014, in cui il Lussemburgo trov\u00f2 la , il , , l' e l'. Era un gruppo non estremamente proibitivo, che avrebbe potuto vedere il Lussemburgo ritagliarsi un suo ruolo. Nel frattempo la Svizzera (che non si era qualificata per Euro 2012) organizz\u00f2 un'amichevole contro il Lussemburgo nel novembre 2011. Holtz sembr\u00f2 l'uomo giusto per guidare questa giovane squadra (et\u00e0 media 24 anni) nella speranza di una crescita nei risultati.\nIl nuovo anno cominci\u00f2 nei migliore dei modi per i \"leoni rossi\", che vinsero per 2-1 a domicilio contro la di Goran Pandev. Ci\u00f2 che sorprese maggiormente dei lussemburghesi non fu la bella vittoria, ma la buona prova delle giovani promesse. Luc Holtz si affid\u00f2 sempre pi\u00f9 ad un modulo offensivo (4-1-4-1) e a giocatori giovani e talentuosi, in grado di dare molto a questa nazionale che da troppo tempo non viveva emozioni significative.\nIl 7 settembre 2012, per le qualificazioni al mondiale di calcio del 2014, dopo aver sciupato numerose occasioni gol il Lussemburgo perse per 2-1 contro il di Cristiano Ronaldo. L'attaccante del F91 Dudelange Daniel da Mota segn\u00f2 la prima rete con un tiro potente da 15 metri che mand\u00f2 in estasi l'intero stadio di casa. La gara dell'11 settembre 2012 contro un avversario sicuramente pi\u00f9 comodo, l', si chiuse con un pareggio firmato ancora da una prodezza di Da Mota.\nQuasi un anno dopo, il 15 agosto 2013 il Lussemburgo batt\u00e9 per 2-1 la in amichevole. Il 10 settembre 2013 la nazionale di Luc Holtz vinse contro l'Irlanda del Nord per 3-2 in casa, con reti di Aur\u00e9lien Joachim, Stefano Bensi e Mathias J\u00e4nisch. Il Lussemburgo si ritrov\u00f2 a 4 punti nel proprio girone, davanti a Irlanda del Nord e Azerbaigian. Il tecnico lussemburghese parl\u00f2 della \"migliore squadra lussemburghese di tutti i tempi\".\nIl 4 giugno 2014 il Lussemburgo affront\u00f2 l'Italia in amichevole al Curi di Perugia, ottenendo un inaspettato pareggio per 1-1: in tal modo fu interrotta la striscia negativa nei confronti con gli azzurri.\nIl 3 settembre 2017, allo Stadium Municipal di Tolosa contro la Francia, in un incontro valevole per le qualificazioni al , il Lussemburgo ottenne uno dei pi\u00f9 importanti e clamorosi risultati della propria storia, pareggiando per 0-0 in terra transalpina dopo una partita in cui la nazionale si difese stoicamente e rischi\u00f2 perfino di passare in vantaggio alla fine del secondo tempo, colpendo il palo. Il risultato non fu tuttavia sufficiente per ottenere l'accesso ai play-off per la qualificazione al mondiale, nonostante fosse stato preceduto dalla vittoria interna (1-0) contro la Bielorussia. Il Lussemburgo concluse infatti al penultimo posto il girone (davanti ai bielorussi), con una vittoria, tre pareggi e sei sconfitte in dieci partite.\nIl 10 novembre 2017 il Lussemburgo batt\u00e9 per 2-1 l' in amichevole.\nNella UEFA Nations League 2018-2019 il Lussemburgo fu inserito nel gruppo 2 di Lega D comprendente anche , e . Ottenne il secondo posto con 3 vittorie, un pareggio e 2 sconfitte, entrambe contro i bielorussi capolisti del girone. Nelle qualificazioni al Mondiale 2022, la nazionale ottiene 9 punti nelle 8 partite giocate, frutto di due vittorie contro l'Azerbaigian e una contro l'Irlanda e finisce quarta a pari punti con gli irlandesi ma con una peggiore differenza reti.\nIl Lussemburgo in Francia: una lunga storia.\nDopo il , la \u00e8 la nazionale che ha disputato pi\u00f9 partite contro il Lussemburgo. \u00c8 da ricordare una vittoria per 5-4 ottenuta dai lussemburghesi contro i francesi nel 1914. L'ultima partita fra le due nazionali risale alle qualificazioni al campionato del mondo del 2018. In Francia, il 3 settembre 2017, il match si concluse sullo 0-0, risultato storico per la squadra del Granducato.\nI regolari incontri non costituiscono l'unico collegamento calcistico fra le due nazioni: la Francia mantiene un rapporto pi\u00f9 profondo, nel calcio, con il Lussemburgo. La Francia \u00e8, infatti, meta preferenziale per molte promesse calcistiche del Granducato, le quali emigrano soprattutto nella confinante Lorena, nelle file del FC Metz, centro di formazione per molti giovani giocatori lussemburghesi che desiderano migliorarsi e fare carriera in questa disciplina, che nel loro paese ha ancora carattere dilettantistico.\nIl 12 ottobre 2010 l'incontro valido per le qualificazioni all'campionato europeo del 2012 tra Francia e Lussemburgo si svolse proprio a Metz. La scelta di questa citt\u00e0 non fu casuale: il FC Metz ha un posto speciale nel cuore di molti tifosi lussemburghesi, perch\u00e9 in passato (e ancora oggi) in questo club sono cresciute molte delle stelle dei \"leoni rossi\".\nEcco, a titolo esemplificativo, la lista di tutti i giocatori lussemburghesi che sono passati dal FC Metz:\nTuttavia non tutti i lussemburghesi che hanno giocato in Francia sono cresciuti nel Metz. Alcuni di loro si sono distinti in altre squadre, talune volte anche di nobile blasone: il Nancy (Eddy Dublin, Gilbert Dussier), lo Strasburgo (Camille Libar), il Sochaux (Adolphe Schmit, Vic Nurenberg), il Mulhouse (Eddy Dublin, Adoplhe Schmit), il Sedan (Patrick Montero, Tom Laterza, Jo\u00ebl Pedro), Chalon (Jeannot \"Benny\" Reiter), financo il Lione (Erwin Kuffer, Vic Nurenberg, Jean Zuang) e il Nizza (Robby Langers, Vic Nurenberg).\nIl Lussemburgo ha fornito alcuni dei propri uomini migliori alla Francia e vi ha anche \"regalato\" uno dei suoi pi\u00f9 validi portieri: il miglior portiere francese del secolo scorso secondo \"L'\u00c9quipe\", Julien Darui, portiere del CORT e dei \"Bleus\" dal 1939 al 1951, era originario di Oberkorn (Lussemburgo). \"In cambio\" la Francia ha fornito due allenatori al Lussemburgo: Pierre Sinibaldi e Gilbert Legrand.\nRosa attuale.\nLista dei giocatori convocati per le partite di qualificazione al campionato mondiale di calcio 2022 contro e dell'11 e 14 novembre 2021.\nPresenze e reti aggiornate al 14 novembre 2021.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nRecord individuali.\nAggiornato al 14 novembre 2021.\nI giocatori in grassetto sono ancora in attivit\u00e0 in nazionale.\nTutte le rose.\nGiochi olimpici.\nNOTA: per le informazioni sulle rose successive al 1948 visionare la pagina della Nazionale olimpica."}
{"id": "452522", "revid": "1543377", "url": "https://it.wikipedia.org/wiki?curid=452522", "title": "Nazionale di calcio della Macedonia del Nord", "text": "La nazionale di calcio della Macedonia del Nord (in macedone \u0424\u0443\u0434\u0431\u0430\u043b\u0441\u043a\u0430\u0442\u0430 \u0440\u0435\u043f\u0440\u0435\u0437\u0435\u043d\u0442\u0430\u0446\u0438\u0458\u0430 \u043d\u0430 \u041c\u0430\u043a\u0435\u0434\u043e\u043d\u0438\u0458\u0430, \"Fudbalskata reprezentacija na Makedonija\"; in albanese \"Federata maqedonse e futbollit\") \u00e8 la rappresentativa calcistica della Macedonia del Nord ed \u00e8 controllata dalla Federazione calcistica della Macedonia del Nord. Sino al gennaio 2019 era nota con il nome di nazionale della Macedonia.\nGioc\u00f2 la sua prima partita nel 1993, dopo lo scioglimento della Repubblica Socialista Federale di Jugoslavia. In precedenza i giocatori macedoni giocavano per la nazionale iugoslava. Non ha mai partecipato alla fase finale del campionato del mondo, mentre conta una partecipazione alla fase finale del campionato europeo, nell'edizione del 2020, dove \u00e8 uscita al primo turno, concludendo la competizione con tre sconfitte in altrettante partite. Le partite in casa sono abitualmente giocate all'Arena nazionale To\u0161e Proeski di Skopje.\nNel ranking mondiale della FIFA la Macedonia del Nord vanta quale miglior piazzamento il 46\u00ba posto dell'ottobre 2008, mentre il peggiore piazzamento \u00e8 il 166\u00ba posto del marzo 2017. Occupa il 62\u00ba posto della graduatoria.\nStoria.\nEsordi.\nFino al 1991 la Macedonia non aveva una squadra perch\u00e9 era parte della Jugoslavia. \nLa nazionale macedone di calcio esord\u00ec con una vittoria (4-3) contro la in un'amichevole il 13 ottobre 1993, sotto la direzione dell'allenatore Andon Don\u010devski. Nel 1994 la Macedonia diventa membro di FIFA e UEFA. La Macedonia vinse anche le tre successive amichevoli contro Slovenia, ed , per poi subire la prima sconfitta in casa (0-2), inflittale dalla il 31 agosto 1994 (prima di questa la Macedonia aveva perso contro il per 0-4 a Montevideo nel febbraio 1994, in una gara non ufficiale).\nPunta di diamante della squadra macedone era Darko Pan\u010dev, che vinse la Coppa dei Campioni con la Stella Rossa nel 1990-1991, per poi militare nell'Inter, in Italia.\nQualificazioni a Euro '96.\nLa Macedonia partecip\u00f2 per la prima volta alle qualificazioni di Euro '96, dove fu inserita nel gruppo 2 con , , , e .\nNella partita di apertura del girone, che era anche il primo incontro ufficiale della Macedonia, la squadra pareggi\u00f2 contro la Danimarca, campione d'Europa in carica. La partita si gioc\u00f2 a Skopje il 7 settembre 1994 e fin\u00ec 1-1, con la Macedonia che condusse il risultato per la maggior parte della partita. In questa campagna di qualificazione la Macedonia pat\u00ec una delle sue pi\u00f9 pesanti sconfitte, uno 0-5 in casa contro il Belgio il 7 giugno 1995.\nLa Macedonia fall\u00ec la qualificazione a Euro '96, finendo quarta in classifica con 7 punti.\nQualificazioni alla Coppa del mondo 1998.\nIl primo tentativo di qualificazione della Macedonia alla fase finale della Coppa del mondo la vide raggruppata nel girone con , , , e .\nLe eliminatorie cominciarono il 24 aprile 1996 con una vittoria per 3-2 in casa del Liechtenstein. Il 9 novembre 1996 la Macedonia disput\u00f2 la partita di ritorno con il Liechtenstein, dove registr\u00f2 la sua pi\u00f9 ampia vittoria (11-1). La met\u00e0 di tutti i gol segnati dalla Macedonia nella sua intera campagna di qualificazione fu segnata in questa partita. La Macedonia non riusc\u00ec a qualificarsi per la Coppa del mondo del 1998 in Francia, finendo quarta nel suo gruppo nonostante 13 punti guadagnati.\nQualificazioni a Euro 2000.\nLa campagna di qualificazione al , in programma in nei Paesi Bassi e in Belgio, vide la Macedonia competere con , , e . Ancora una volta apr\u00ec la sua campagna di qualificazione con una vittoria, battendo Malta per 4-0 in casa il 6 settembre 1998. La squadra fall\u00ec la qualificazione a Euro 2000 non andando oltre il quarto posto nel suo gruppo, con 8 punti.\nQualificazioni alla Coppa del mondo 2002.\nLa campagna di qualificazione della Macedonia alla Coppa del mondo 2002, in programma in Giappone e Corea del Sud, la vide inserita nel girone con , , , e . All'esordio la Macedonia perse contro la Slovacchia (2-0) in trasferta il 3 settembre 2000. Ancora una volta la selezione macedone manc\u00f2 la qualificazione al mondiale, avendo concluso ancora una volta al quarto posto nel proprio gruppo, con 7 punti.\nQualificazioni a Euro 2004.\nAlcuni miglioramenti si registrarono nelle qualificazioni a Euro 2004, che videro la Macedonia raggruppata con , , e .\nPur non essendo riuscita a vincere nessuno dei primi quattro incontri della campagna, la nazionale macedone mise a referto uno dei suoi risultati pi\u00f9 memorabili della sua breve storia. Il 16 ottobre 2002, nella gara contro l'Inghilterra a Southampton, prima volta che la squadra inglese giocava in casa a Southampton in quasi cento anni, la Macedonia and\u00f2 presto a segno a met\u00e0 del primo tempo, quando Artim \u0160akiri segn\u00f2 direttamente da calcio d'angolo, sorprendendo il portiere inglese David Seaman. L'Inghilterra giunse presto al pareggio, ma la Macedonia riusc\u00ec ancora una volta a segnare. L'incontro si concluse sul 2-2 dopo che all'Inghilterra pervenne nuovamente al pareggio nel secondo tempo. La Macedonia vinse solo una volta nel girone, il 7 giugno 2003, quando pieg\u00f2 il Liechtenstein per 3-2 in casa. Non si qualific\u00f2, dunque, all'europeo del 2004 in programma in Portogallo, finendo quarta in classifica con 6 punti.\nQualificazioni alla Coppa del mondo 2006.\nInserita nel gruppo 1 delle qualificazioni europee al , la Macedonia affront\u00f2 , , , , e .\nLa squadra balcanica riusc\u00ec ad aprire la sua campagna con una vittoria (3-0) in casa contro l'Armenia il 18 agosto 2004. Questa sarebbe rimasta l'ultima vittoria casalinga della squadra di l\u00ec ai successivi tre anni. Il 9 ottobre la Macedonia riusc\u00ec a tenere testa ai Paesi Bassi con un pareggio a sorpresa (2-2) a Skopje davanti ad una folla di 17\u00a0000 persone accorse allo Stadio Gradski, ma nella successiva partita, appena quattro giorni dopo, la Macedonia soffr\u00ec una delle sconfitte pi\u00f9 cocenti, un 1-0 contro Andorra, una delle nazionali pi\u00f9 deboli del mondo. In questa campagna di qualificazione la Macedonia registr\u00f2 inoltre il poco onorevole record di gol concessi in una partita, perdendo per 6-1 in casa della Repubblica Ceca l'8 giugno 2005. La Macedonia continu\u00f2 a concedere 8 gol nelle due successive partite di qualificazione, entrambe contro la Finlandia.\nIl 23 agosto 2005, qualche giorno dopo la pesante sconfitta interna (0-3) contro la Finlandia, il CT macedone Slobodan Santra\u010d si dimise dopo appena cinque mesi di gestione per problemi personali, con l'ex giocatore macedone Boban Babunski che assunse temporaneamente la direzione della squadra. Malgrado le deludenti prestazioni durante la campagna di qualificazione alla Coppa del mondo del 2006, la Macedonia riusc\u00ec a concludere le eliminatorie con un buon pareggio (0-0) contro i Paesi Bassi ad Amsterdam. Questo risultato ebbe un grande significato per la Macedonia dato che, con i due pareggi ottenuti contro i Paesi Bassi, fu l'unica squadra nel gruppo a non essere stata sconfitta due volte dai Paesi Bassi, vincitori del gruppo. I Paesi Bassi conclusero poi la campagna di qualificazione a vincendo 10 dei 12 incontri disputati. La Macedonia non riusc\u00ec a qualificarsi per la Coppa del mondo del 2006, essendosi piazzata quinta nel proprio gruppo, con 9 punti.\nA seguito del completamento delle qualificazioni alla Coppa del mondo del 2006, nel novembre 2005 la Macedonia partecip\u00f2 ad un torneo amichevole in Iran svolto da quattro squadre insieme anche a e , ognuna delle quali proveniente da un continente diverso (e fu l'unica nazionale in questo torneo amichevole a non qualificarsi a Germania 2006). Nella partita di apertura i macedoni vinsero per 2-1 contro l'Iran, poi persero per 1-0 contro il Paraguay.\nQualificazioni a Euro 2008.\nIl 27 gennaio 2006, al sorteggio avvenuto a Nyon, in Svizzera, la Macedonia fu inserita nel girone H di qualificazione a Euro 2008 con Inghilterra, , , , e Andorra. Il 17 febbraio 2006 lo sloveno Sre\u010dko Katanec firm\u00f2 per due anni come allenatore della Macedonia. In vista dell'inizio delle eliminatorie la squadra disput\u00f2 una serie di amichevoli, ottenendo buoni risultati: una vittoria per 2-1 contro l' a Madrid, la prima contro una nazionale sudamericana e, una settimana pi\u00f9 tardi, una vittoria per 1-0 contro la Turchia.\nGli incontri di qualificazione all'europeo di Austria e Svizzera si svolsero tra l'agosto 2006 e il novembre 2007. La Macedonia esord\u00ec battendo per 1-0 in trasferta l'Estonia il 16 agosto 2006, con rete di Goce Sedloski al 73\u00ba minuto di gioco, il primo gol in assoluto delle qualificazioni all'europeo del 2008. Il 6 settembre la Macedonia ospit\u00f2 l'Inghilterra. In questa occasione l'arbitro condizion\u00f2 il risultato, annullando un gol a Goran Pandev e convalidandone uno in fuorigioco agli inglesi: il risultato finale fu di 0-1 per i \"Leoni\", a segno con Peter Crouch al 46\u00ba minuto. Un mese dopo, il 7 ottobre a Manchester, i macedoni fermarono gli inglesi sul pari (0-0) di fronte a 72\u00a0062 spettatori. Il 17 ottobre 2007 la squadra balcanica vinse per la prima volta in casa dall'agosto 2004, piegando per 3-0 Andorra a Skopje all'indomani della morte della stella del pop macedone To\u0161e Proeski, che aveva causato commozione in tutto il paese. Il 17 novembre successivo la squadra riusc\u00ec a imporsi per 2-0 contro la Croazia, infliggendo agli avversari la prima sconfitta nelle eliminatorie e ottenendo la prima vittoria contro una nazionale piazzata tra le prime dieci del ranking FIFA. Malgrado questi risultati sorprendenti, la Macedonia non riusc\u00ec a qualificarsi all'europeo, classificandosi quinta nel girone, con 14 punti.\nQualificazioni alla Coppa del mondo 2010.\nIl 25 novembre 2007, a Durban, in Sudafrica, il sorteggio dei gironi di qualificazione al inser\u00ec la Macedonia in un gruppo con Paesi Bassi, , e . Il 21 dicembre Katanec rinnov\u00f2 il proprio contratto con la federazione per due anni. Le amichevoli successive, disputate contro , e , finirono tutte in pareggio.\nLa campagna di qualificazione a inizi\u00f2 con una vittoria interna contro gli scozzesi il 6 settembre 2008, grazie ad un gol di Il\u010do Naumoski su ribattuta, dopo un calcio di punizione di Goce Sedloski. Il risultato fece salire la squadra di dieci posti della classifica FIFA, consentendole di stazionare al 46\u00ba posto nell'ottobre 2008, miglior piazzamento di sempre della Macedonia nella graduatoria. Dopo la sconfitta per 4-0 subita ad Amsterdam contro i Paesi Bassi nell'aprile 2009, Katanec si dimise, forse a causa di un litigio con Pandev. Gli subentr\u00f2 l'allenatore della nazionale Under-21 Mirsad Jonuz, con contratto valido sino alla fine delle eliminatorie. Il 5 settembre i macedoni persero per 2-0 in casa della Scozia, poi furono sconfitti anche dalla Norvegia, salutando cos\u00ec le speranze di qualificazione al mondiale.\nQualificazioni a Euro 2012.\nIl 7 febbraio 2010 la Macedonia fu inserita nel girone B di qualificazione al con Russia, , , Armenia e Andorra. Le amichevoli precedenti le eliminatorie, con , e , finirono con due vittorie (rispettivamente 3-1 e 1-0) e un pareggio (1-1) contro i maltesi.\nLe qualificazioni si conclusero amaramente, con un pessimo bilancio di due sole vittorie (entrambe contro Andorra) e due pareggi casalinghi (contro Armenia e Slovacchia) in dieci gare. Mirsad Jonuz fu destituito a qualificazioni in corso il 18 giugno 2011. Lo sostitu\u00ec il gallese John Toshack, che nelle ultime quattro partite di qualificazione ottenne una vittoria, un pareggio e due sconfitte, non riuscendo ad andare oltre il quinto posto finale nel girone.\nQualificazioni alla Coppa del mondo 2014.\nLe eliminatorie del videro la Macedonia competere con Croazia, Serbia, , Scozia e . Nell'agosto 2012, prima delle qualificazioni, Toshack fu esonerato e sostituito con \u010cedomir Janevski.\nLe qualificazioni si aprirono con una sconfitta a Zagabria contro la Croazia e un pari contro la Scozia a Glasgow, poi proseguirono con una sconfitta interna contro i croati e una vittoria a Skopje contro gli scvzzesi grazie a un calcio di rigore trasformato in gol da Agim Ibraimi. La nazionale macedone perse per due volte contro i vincitori del girone, il Belgio, ma vinse contro il Galles, anche se perse contro gli scozzesi in casa. Nel settembre 2013 Janevski lasci\u00f2 la panchina della nazionale per guidare il . Il suo sostituto, Zoran Stratev, assunse la guida della nazionale per gli ultimi due incontri di qualificazione. La squadra concluse in malo modo la campagna, perdendo fuori casa contro Galles e Serbia e terminando il girone all'ultimo posto.\nGoran Pandev, Nikol\u010de Noveski, Veli\u010de \u0160umulikoski e altri calciatori decisero di ritirarsi dalla nazionale, anche a causa dei contrasti con la federcalcio macedone. Nel novembre 2013 fu nominato CT Bo\u0161ko Gjurovski.\nQualificazioni a Euro 2016.\nIl 23 febbraio 2014 la Macedonia fu inserita nel girone C delle qualificazioni a Euro 2016 con , , Slovacchia, e .\nIl disastroso inizio (5-1 contro la Spagna a Valencia) fece da preludio ad una campagna molto negativa per i macedoni, capaci di vincere solo contro il Lussemburgo a Skopje, per poi subire quattro sconfitte di fila. I risultati negativi determinarono l'esonero di Bo\u0161ko \u0110urovski, sollevato dall'incarico il 7 aprile 2015 e sostituito con Ljubinko Drulovi\u0107. Il rendimento, tuttavia, continu\u00f2 a essere pessimo, con le sconfitte contro Slovacchia e anche contro il Lussemburgo, a segno sul finale di gara con S\u00e9bastien Thill, dopo un rigore fallito dal macedone Besart Abdurahimi. Le deludenti prestazioni proseguirono contro la Spagna a Skopje e contro l'Ucraina, sempre nella capitale macedone. L'ultima partita, contro la Bielorussia a Borisov, vide i macedoni interrompere con un pareggio la serie di sette sconfitte consecutive. Le eliminatorie furono concluse all'ultimo posto nel girone, a causa degli scontri diretti sfavorevoli contro il Lussemburgo.\nQualificazioni alla Coppa del mondo 2018.\nIl sorteggio del 25 luglio 2015 aveva posto la Macedonia nel girone G di qualificazione al con Spagna, , , e . Nell'ottobre 2015 Drulovi\u0107 lasci\u00f2 la panchina della nazionale per accasarsi al . Il ruolo di allenatore pass\u00f2 al tecnico del Igor Angelovski, gi\u00e0 vice-allenatore della nazionale macedone. Qualche giorno dopo Goran Pandev annunci\u00f2 il proprio ritorno in nazionale dopo due anni di assenza.\nLa Macedonia inizi\u00f2 con una sconfitta a Scutari contro l', in una partita giocata nell'arco di due giorni a causa della sospensione al 76\u00ba minuto di gioco a causa del maltempo e decisa da una rete segnata negli ultimi istanti di gara. La squadra perse poi due partite in casa, contro (1-2), fallendo un calcio di rigore con Adis Jahovi\u0107 nel finale di partita, e contro (2-3), malgrado il parziale vantaggio di 2-1 con gol di Ilija Nestorovski e Ferhan Hasani. L'anno si chiuse con una disfatta (4-0) a Granada contro la : dopo quattro giornate i macedoni si ritrovarono a zero punti, peggiore inizio nelle qualificazioni nella storia della selezione.\nNel marzo 2017 la Macedonia ottenne la prima vittoria nelle eliminatorie di Russia 2018 battendo in casa per 3-0 il . Vi fu poi la sconfitta casalinga (1-2) contro la Spagna, seguita dalla vittoria per 0-1 in casa di Israele, grazie al gol di Goran Pandev (prima vittoria contro gli israeliani), ma a Strumica contro l'Albania la squadra di casa non and\u00f2 oltre il pareggio (1\u20131). Nell'ottobre 2017 la Macedonia impose il pari all'Italia a Torino (1-1), poi vinse per 4-0 contro il Liechtenstein, chiudendo il girone al quinto e penultimo posto, con un bilancio di 3 vittorie, 2 pareggi e 5 sconfitte, 15 gol fatti e 15 subiti.\nUEFA Nations League 2018-2019.\nNella prima edizione della UEFA Nations League la Macedonia viene inserita nel gruppo 4 del girone di Lega D con , e . Con cinque vittorie e una sconfitta (4-0 in casa dell'Armenia), vince il girone venendo promossa in Lega C, garantendosi nel contempo l'accesso ai play-off di qualificazione al .\nEuro 2020: l'esordio all'europeo.\nNelle qualificazioni al la ridenominata Macedonia del Nord \u00e8 inserita nel girone di qualificazione comprendente anche , , , e . Classificatasi terza grazie agli scontri diretti favorevoli con la Slovenia, riesce a accedere ai play-off per l'europeo 2020 grazie al primo posto ottenuto nel girone della UEFA Nations League 2018-2019. Agli spareggi la Macedonia del Nord batte per 2-1 il in semifinale e per 1-0 la in finale grazie al gol di Goran Pandev, qualificandosi cos\u00ec per la prima volta alla fase finale di un campionato europeo. Nella fase finale della rassegna, tenutasi nel 2021, i macedoni subiscono tre sconfitte in altrettante partite, contro l' (3-1), l' (2-1) e i (3-0), chiudendo all'ultimo posto il gruppo C.\nUEFA Nations League 2020-2021.\nNella seconda edizione della UEFA Nations League la Macedonia viene inserita nel gruppo 2 del girone di Lega C con , e . Malgrado l'ottimo rendimento nelle prime cinque partite, nell'ultimo e decisivo incontro, quando alla squadra sarebbe stato sufficiente un pareggio per ottenere la promozione nella Lega B, arriv\u00f2 una sconfitta per 1-0 contro l'Armenia, che consent\u00ec agli armeni di vincere il girone a scapito dei macedoni, che rimasero in Lega C.\nQualificazioni alla Coppa del mondo 2022.\nPer le qualificazioni al la Macedonia del Nord \u00e8 inserita nello stesso girone di , , , e . Dopo aver perso contro la Romania e aver battuto il Liechtenstein, la squadra macedone coglie un clamoroso successo alla terza giornata, battendo per 2-1 la Germania a Duisburg: per i tedeschi \u00e8 la terza sconfitta in 87 anni nelle qualificazioni ai mondiali (le prime due erano arrivate contro il nel 1985 e l' nel 2001). La nazionale macedone si qualifica ai play-off per l'accesso al mondiale per la prima volta nella storia, chiudendo il girone al secondo posto con 17 punti (5 vittorie, 3 pareggi e 2 sconfitte), superata in classifica solo dai tedeschi e precedendo Romania e Armenia.\nPartecipazioni ai tornei internazionali.\nFino al 1992 la Repubblica di Macedonia non aveva una propria nazionale in quanto lo stato macedone era inglobato nella Jugoslavia. Esisteva, quindi, un'unica nazionale che rappresentava tutta la Jugoslavia.\nColori e simboli.\nColori.\nLa nazionale macedone si riconosce nei colori e nella simbologia della bandiera nazionale, rossa con un sole giallo a otto raggi.\nLa maglia interna \u00e8 tipicamente di colore rosso con finiture gialle, quella esterna \u00e8 invece bianca o gialla con dettagli a contrasto. Tra le divise risulta particolarmente iconica e riconoscibile quella realizzata dallo sponsor tecnico Jako nel 2016, che nel successivo lustro ha accompagnato la Macedonia del Nord a cogliere i suoi maggiori risultati sportivi: il motivo conduttore \u00e8 il disegno del gi\u00e0 citato \"sole nazionale\", che si colloca a tutto campo sul torso, in giallo sulla prima maglia, \"ton sur ton\" sulla seconda, i cui raggi si dipartono dalla parte sinistra del petto, imperniati sul ricamo dello stemma federale.\nIn vista degli europei 2020 (esordio assoluto della selezione macedone alla fase finale di una competizione internazionale) la stessa Jako present\u00f2 un nuovo set di maglie, dal design pi\u00f9 semplice: una \"home\" dalla tonalit\u00e0 di rosso molto pi\u00f9 scura del solito e con finiture bianche, una \"away\" bianca con complementi ocra e una \"third\" nera con decorazioni arancioni. Sul torso di tutte e tre inoltre campeggiava il disegno stilizzato \"ton sur ton\" della testa del leone, animale iconicamente associato alla squadra. La novit\u00e0 suscit\u00f2 tuttavia una diffusa reazione negativa da parte dei tifosi, che contestarono in particolare la tonalit\u00e0 troppo cupa del rosso della prima divisa, ben diversa da quella in uso sulla bandiera macedone; la FFM decise infine di ritirare le nuove casacche e di mantenere in uso quelle del 2016.\nSimboli ufficiali.\nNel primo decennio d'esistenza, la Macedonia port\u00f2 ricamato sulle divise uno scudetto bianco contenente lo stemma nazionale e, in capo, la relativa bandiera. Attorno al 2010 venne introdotto un logotipo pi\u00f9 specifico: ferma restando la forma a scudetto e la bandiera superiore, il campo divenne blu scuro e al suo interno apparvero l'acronimo federale \u0424\u0424\u041c (FFM) e il disegno di un pallone da calcio, entrambi gialli. Nel 2014 entr\u00f2 in vigore un nuovo stemma, sottoforma di uno scudetto bianco con spessa bordura rossa, recante all'interno l'epigrafe \u0424\u0424\u041c (parimenti in rosso) e, inferiormente, il disegno stilizzato di un pallone bianco con profili rossi che si \"ramificano\" in raggi sfumanti dal giallo al rosso.\nRosa attuale.\nLista dei giocatori convocati per le partite di qualificazione al campionato mondiale di calcio 2022 contro e dell'11 e 14 novembre 2021.\nPresenze e reti aggiornate al 14 novembre 2021.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nRecord individuali.\nDati aggiornati al 14 novembre 2021.\nI giocatori in grassetto sono ancora in attivit\u00e0 in nazionale."}
{"id": "452523", "revid": "1427733", "url": "https://it.wikipedia.org/wiki?curid=452523", "title": "Nazionale di calcio di Malta", "text": ""}
{"id": "452525", "revid": "1543377", "url": "https://it.wikipedia.org/wiki?curid=452525", "title": "Nazionale di calcio della Moldavia", "text": "La nazionale di calcio della Moldavia (in moldavo \"Echipa na\u021bional\u0103 de fotbal a Moldova\") \u00e8 la rappresentativa calcistica della Moldavia ed \u00e8 posta sotto l'egida della Federa\u021bia Moldoveneasc\u0103 de Fotbal.\nCostituita nel 1991, dopo la scissione dell'Unione Sovietica in 15 repubbliche e la successiva divisione della Comunit\u00e0 degli Stati Indipendenti, ha ottenuto risultati modesti. Non si \u00e8 mai qualificata alla fase finale di mondiali o europei.\nNel ranking FIFA, in vigore dall'agosto 1993, la Moldavia ha raggiunto quale miglior piazzamento il 37\u00ba posto nell'aprile 2008, mentre il peggior piazzamento \u00e8 il 177\u00ba posto che occupa attualmente.\nStoria.\nFino al 1991 la Moldavia non aveva una propria nazionale in quanto lo stato moldavo \u00e8 stato parte integrante prima della Romania (1918 - 1940) e poi nell'Unione Sovietica (1940 - 1991). Per questo motivo fino al 1940 la Moldavia fu rappresentata dalla ; successivamente fu rappresentata dall'.\nDopo la dissoluzione dell'Unione Sovietica fu istituita la (CSI), che rappresentava l'omonima confederazione di cui la Moldavia fa parte tuttora. Tale nazionale, per\u00f2, partecip\u00f2 solo al campionato europeo di calcio 1992, dopodich\u00e9 ogni nazione che aderiva alla CSI cre\u00f2 la propria nazionale.\nLa Moldavia gioc\u00f2 la sua prima partita ufficiale il 2 luglio 1991 contro la . I suoi migliori risultati li raggiunse a met\u00e0 degli anni novanta, durante le qualificazioni a Euro '96. Il 7 settembre 1994 la squadra sconfisse la per 0-1 a Tbilisi (gol di Igor Oprea) e un mese dopo, il 12 aprile 1994, batt\u00e9 il a Chi\u0219in\u0103u per 3-2 (gol di Sergiu Secu, Sergei Belous e Valeri Pogorelov). Nonostante questi successi la squadra fu eliminata in breve tempo dalle qualificazioni. Nelle qualificazioni al la Moldavia colse qualche risultato incoraggiante, ma non seppe migliorare il proprio risultato finale.\nIl 7 giugno 2003 vinse per 1-0 contro l' nelle qualificazioni al . Tre mesi dopo batt\u00e9 anche la , per 2-1 Chi\u0219in\u0103u. Tra i successi ottenuti negli anni seguenti figura anche un'altra affermazione contro la Bielorussia, nel 2005, per 2-0 a Chi\u0219in\u0103u. Il 17 novembre 2007 ottenne la vittoria pi\u00f9 importante della propria storia, battendo per 3-0 l', sempre nella capitale moldava, nelle qualificazioni a Euro 2008. Non ottenne pi\u00f9 risultati di rilievo nel decennio, eccezion fatta per una vittoria per 4-1 in amichevole a Erevan contro l' nel 2009.\nNei primi anni 2010 i risultati della Moldavia rimasero mediocri. Il 15 ottobre 2013, all'ultima giornata delle qualificazioni UEFA al , la Moldavia consegu\u00ec tuttavia una storica vittoria esterna, battendo per 2-5 il a Podgorica, realizzando ben quattro reti nel secondo tempo. Chiuse tuttavia il girone H al penultimo posto, precedendo in classifica solo .\nIl 12 ottobre 2014, allo stadio Lu\u017eniki di Mosca, la Moldavia riusc\u00ec a ottenere un pareggio per 1-1 contro la guidata da Fabio Capello nelle qualificazioni al . Il 15 novembre successivo fu battuta per 0-1 in casa dal modesto .\nIl 28 marzo 2021 la Moldavia sub\u00ec la peggiore sconfitta della propria storia, perdendo per 8-0 in casa della nelle qualificazioni al .\nRosa attuale.\nLista dei giocatori convocati per le gara amichevoli contro e del 3 e 6 giugno 2021.\n\"Presenze e reti aggiornate al 6 giugno 2021, al termine della sfida contro l'.\"\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nRecord individuali.\nI giocatori in grassetto sono ancora in attivit\u00e0.\nPresenze e reti aggiornate al 6 giugno 2021."}
{"id": "452527", "revid": "2048388", "url": "https://it.wikipedia.org/wiki?curid=452527", "title": "Nazionale di calcio della Slovacchia", "text": "La nazionale di calcio della Slovacchia (in slovacco: \"Slovensk\u00e9 n\u00e1rodn\u00e9 futbalov\u00e9 mu\u017estvo\") \u00e8 la rappresentativa calcistica della Slovacchia ed \u00e8 posta sotto l'egida della Federazione calcistica della Slovacchia (\"Slovensk\u00fd futbalov\u00fd zv\u00e4z\").\nNacque nel 1993 insieme alla nazionale di calcio della Repubblica Ceca in seguito alla scissione della Cecoslovacchia, che port\u00f2 alla scomparsa della nazionale di calcio della Cecoslovacchia. Conta una partecipazione alla fase finale di un mondiale, competizione in cui ha raggiunto gli ottavi di finale a , e due partecipazioni alla fase finale di un europeo, manifestazione in cui ha raggiunto gli ottavi di finale a . La tradizionale rivale della Slovacchia \u00e8 la , che ha affrontato nei gironi di qualificazione al , al e al .\nNella classifica mondiale della FIFA, istituita nell'agosto 1993, la Slovacchia vanta quale miglior piazzamento il 14\u00ba posto dell'agosto 2015, mentre il peggior piazzamento \u00e8 il 150\u00ba posto del dicembre 1993. Occupa la 42\u00aa posizione della graduatoria.\nStoria.\nLa selezione slovacca degli anni quaranta.\nLa squadra gioc\u00f2 sedici partite tra il 1939 e il 1944, rappresentando la Prima Repubblica Slovacca, stato formalmente indipendente ma di fatto soggetto a controllo nazista, repubblica che divenne ben presto uno stato fantoccio della Germania e dur\u00f2 soltanto sei anni. La selezione esord\u00ec in campo internazionale il 27 agosto 1939 a Bratislava contro la , ottenendo una prestigiosa vittoria per 2-0. Dato il coincidere del periodo di esistenza con la guerra e la totale mancanza di manifestazioni internazionali di rilievo in ambito calcistico, la selezione pot\u00e9 giocare soltanto degli incontri amichevoli od occasionali, fronteggiando pi\u00f9 volte la Germania, la Romania e la Croazia: contro queste due nazionali, la Repubblica Slovacca non riusc\u00ec mai a imporsi. Fu sciolta appena fin\u00ec la guerra e con la dissoluzione dello stato che rappresentava, incorporato nella Cecoslovacchia.\nLa nazionale cecoslovacca.\nDopo la seconda guerra mondiale, la compagine ceca e quella slovacca furono ben presto riunite in un'unica nazionale, la . In particolare, la squadra che vinse l'Europeo 1976 era composta per gran parte di giocatori slovacchi: otto degli undici che disputarono la finale erano nati nell'attuale Slovacchia. Al Mondiale del 1982 e del 1990, la Cecoslovacchia venne guidata da un allenatore slovacco, Jozef Venglo\u0161.\nRifondazione e primi anni.\nDopo lo scioglimento della Cecoslovacchia nel 1992, la squadra nazionale venne ricostituita non appena la Slovacchia fu riconosciuta in ambito internazionale. Gioc\u00f2 il suo primo incontro il 14 ottobre 1992 vincendo (1-0) contro la a Vilnius, ma il primo match ufficiale fu quello del 2 febbraio 1994 a Dubai dove la squadra si impose per 1-0 contro gli . Il primo match giocato in casa si disput\u00f2 il 20 aprile 1994 contro la e termin\u00f2 con una netta vittoria per 4-1. Il 22 febbraio 1995 la Slovacchia subisce una netta sconfitta contro il , perdendo 5-0. Pochi mesi pi\u00f9 tardi, il 7 giugno seguente, la Nazionale slovacca perde nuovamente per 5-0, questa volta contro la in una sfida valida per le qualificazioni all'Europeo del 1996. Assieme a quella patita nel 1942 contro la Croazia per 6-1, queste sconfitte sono le pi\u00f9 grandi nella storia della Nazionale slovacca. Nell'agosto del 1995, il CT Jozef Venglo\u0161, che aveva guidato la Slovacchia fin dalla prima partita ufficiale, lascia l'incarico dopo aver vinto il match di qualificazione all'Europeo contro l' (0-1) e al suo posto \u00e8 chiamato Jozef Jankech. Il CT riesce a vincere due degli ultimi tre incontri delle qualificazioni, che la Slovacchia chiude al terzo posto nel primo raggruppamento con 14 punti e dietro a e .\nDurante le successive qualificazioni ai Mondiali di calcio 1998, la Slovacchia vince le prime tre partite (due contro le e l'altra contro ), ritrovandosi prima nel sesto raggruppamento assieme alla . In seguito, le sconfitte contro la futura vincitrice del raggruppamento e contro la Jugoslavia, pregiudicano il passaggio del turno da parte degli slovacchi, che chiudono il girone con il secondo ko contro la Spagna e con la sconfitta contro i cugini della , gi\u00e0 affrontati e battuti pochi mesi prima. La Slovacchia totalizza 16 punti, arrivando quarta dietro Spagna, Jugoslavia e a pari punti con la Repubblica Ceca.\nQuinquennio di limbo.\nIl quinquennio tra 1999 e 2004 \u00e8 contraddistinto da un periodo piuttosto mediocre, alternato da vittorie e sconfitte che hanno portato sempre a mancate qualificazioni e posizionamenti a met\u00e0 classifica dei gironi qualificatori. Degne di nota soltanto ai fini statistici le loro maggiori vittorie, nel 2004 per 7-0 contro , risultato che avrebbero bissato contro San Marino due volte nel 2007 e nel 2009.\nLa Slovacchia fallisce le qualificazioni all'Europeo del 2000, seppur inserita in un girone abbordabile, la Nazionale slovacca termina al terzo posto il proprio raggruppamento dietro a e Romania, con il personale record di 17 punti conquistati 5 vittorie, 2 pareggi e 3 sconfitte. Tra il 31 maggio 2000 e il 29 maggio 2001, la Nazionale slovacca resta imbattuta fino alla sconfitta di Brema in amichevole contro la Germania per 2-0. Con tre vittorie e due pareggi, la Slovacchia inizia bene il proprio girone di qualificazione per i Mondiali 2002: seguono per\u00f2 tre ko consecutivi - tra cui quello in Azerbaigian, unico successo per la Nazionale azera - e al termine delle qualificazioni gli slovacchi sono nuovamente terzi nel gruppo 4 dietro a e Macedonia, totalizzando nuovamente 17 punti.\nLa nazionale slovacca fallisce anche le qualificazioni al : inserita nel settimo raggruppamento, finisce dietro a e . La Slovacchia gioca in maniera decisamente migliore le partite valide per l'accesso al : dopo le prime sei partite \u00e8 ancora in testa terzo gruppo con 14 punti, frutto di 4 vittorie e 2 pareggi, davanti a Portogallo (12) e Russia (11). Il 4 giugno 2005 il Portogallo sconfigge la Slovacchia in casa per 2-0 e la sorpassa in classifica: \u00e8 l'unico match perso nelle qualificazioni per il Mondiale 2006 da parte degli slovacchi. Trascinata dai gol del duo offensivo in forza al club tedesco del formato da R\u00f3bert Vittek (6 reti) e da Marek Mint\u00e1l (3 reti), la Slovacchia finisce al secondo posto nella graduatoria del proprio raggruppamento con 23 punti, alle spalle del solo Portogallo (27): \u00e8 il miglior risultato slovacco nelle qualificazioni, con la nazionale danubiana che precede la Russia, arrivata a pari punti ma con una peggiore differenza reti. Come seconda classificata, la Slovacchia approda allo spareggio per raggiungere la fase finale della rassegna mondiale: nel sorteggio, gli slovacchi trovano la Spagna, che ipoteca la vittoria nel doppio confronto gi\u00e0 all'andata vincendo 5-1 in casa, per poi controllare il risultato in Slovacchia (1-1).\nLe prime storiche qualificazioni: mondiale 2010 ed Euro 2016.\nIl 25 giugno 2008 la federazione slovacca rimpiazza il selezionatore J\u00e1n Kocian, chiamando alla guida della nazionale Vladim\u00edr Weiss.\nInserita nel gruppo 3 di qualificazione per la Coppa del mondo FIFA 2010 in Sudafrica, la Slovacchia trova sulla sua strada la Polonia e soprattutto la vicina Repubblica Ceca, entrambe presenti al mondiale precedente. Con 7 vittorie, un pareggio e 2 sconfitte chiude il girone al primo posto a 22 punti, guadagnando per la prima volta una storica partecipazione alla fase finale dei mondiali. La partita che sancisce la qualificazione della nazionale slovacca \u00e8 giocata il 14 ottobre 2009 in Polonia, a Chorz\u00f3w, sotto una bufera di neve. La squadra vince per 1-0 grazie ad un'autorete del difensore polacco Seweryn Gancarczyk dopo 3 minuti di gioco.\nIl 4 dicembre 2009 il sorteggio dei gironi della fase finale colloca gli slovacchi nel gruppo F insieme a , e i campioni in carica dell'. Il mondiale sudafricano inizia con una beffa: la riagguanta gli slovacchi al 93\u00ba minuto di gioco della partita d'esordio, che termina 1-1. Nel secondo impegno la Slovacchia perde per 2-0 con il e vede lontana una possibile qualificazione agli ottavi, ma nella terza ed ultima giornata gli uomini di Vladim\u00edr Weiss e Marek Ham\u0161\u00edk compiono l'impresa, battendo i campioni del mondo in carica dell' per 3-2 con le reti di Vittek (doppietta) e Kop\u00fanek. Gli slovacchi escono poi agli ottavi di finale, sconfitti dai per 2-1 (rigore di Vittek).\nNei quattro anni successivi la nazionale slovacca non riuscir\u00e0 a qualificarsi n\u00e9 all'europeo del 2012 giocato in Polonia e Ucraina, n\u00e9 al mondiale del 2014 in Brasile, classificandosi infatti rispettivamente quarta e terza nei gironi di qualificazione.\nIn occasione delle qualificazioni ad Euro 2016, la nazionale viene sorteggiata nel gruppo C insieme a , , , e . Grazie alle 6 vittorie consecutive nelle prime 6 gare del girone, la squadra mette un'ipoteca sulla qualificazione, che per\u00f2 arriver\u00e0 soltanto all'ultima giornata, il 12 ottobre 2015, grazie alla vittoria per 4-2 sul campo del Lussemburgo. La squadra termina il girone con 7 vittorie (da ricordare il 2-1 inflitto alla Spagna, campione d'Europa in carica, nella gara di andata), un pareggio e 2 sconfitte. \u00c8 la prima volta che la nazionale slovacca si qualifica al campionato europeo di calcio.\nAll'europeo del 2016, in Francia, la Slovacchia \u00e8 inserita nel girone B insieme a , e . Gli slovacchi perdono per 1-2 la partita d'esordio contro il Galles (primo gol della Slovacchia di Duda). Il 15 giugno 2016 ottengono i primi 3 storici punti in una fase finale di un europeo battendo per 2-1 la Russia (reti di Weiss e Ham\u0161\u00edk). Nell'ultima partita del girone pareggiano per 0-0 con gli inglesi, venendo ripescati fra le migliori terze con 4 punti ed affrontando cos\u00ec la Germania agli ottavi. A prevalere sono i tedeschi per 3-0.\nNella UEFA Nations League 2018-2019 la Slovacchia \u00e8 sorteggiata nel gruppo 1 di Lega B con e . In sei partite ottiene una vittoria e subisce tre sconfitte, retrocedendo in Lega C a causa dell'ultimo posto finale nel girone, venendo per\u00f2 ripescata per l'edizione successiva.\nMancata la qualificazione al mondiale del 2018, risultando la peggiore seconda e fallendo anche l'accesso agli spareggi, la Slovacchia viene inserita nel Gruppo E delle qualificazioni ad Euro 2020, insieme a , , e . Centrato il terzo posto dietro a gallesi e croati, riesce per\u00f2 ad entrare nei playoff legati alla Nations League; sconfigge prima l' ai rigori dopo lo 0-0 dei 120 minuti, e poi l' con un gol decisivo nei tempi supplementari, ottenendo la seconda qualificazione consecutiva ad un europeo, rassegna nella quale viene sorteggiata con , e nel gruppo E. Vince 2-1 contro la Polonia, perde 1-0 contro la Svezia e viene travolta 5-0 dalla Spagna; in questo modo finisce terza nel girone con tre punti, ma viene eliminata insieme alla Polonia, ultima, e alla , terza del gruppo B, in quanto i loro tre punti a pari merito con l' non bastano a sopperire alla differenza reti (-5, -2 e -1 rispettivamente).\nPartecipazioni ai tornei internazionali.\nDal 1918 al 1993 la Slovacchia non aveva una propria nazionale in quanto lo stato slovacco era inglobato nella Cecoslovacchia. Esisteva, quindi, un'unica nazionale che rappresentava tutta la Cecoslovacchia. Tra il 1939 e il 1945 la Slovacchia divenne temporaneamente indipendente, la nascita della nazionale risale, infatti, a quel periodo.\nTutte le rose.\nGiochi olimpici.\nNOTA: per le informazioni sulle rose successive al 1948 visionare la pagina della Nazionale olimpica.\nRosa attuale.\nLista dei giocatori convocati per le partite di qualificazione al campionato mondiale di calcio 2022 contro e dell'11 e 14 novembre 2021.\nPresenze e reti aggiornate al 14 novembre 2021.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nRecord individuali.\nStatistiche aggiornate al 14 novembre 2021.\nIn grassetto i giocatori ancora in attivit\u00e0."}
{"id": "452528", "revid": "125772992", "url": "https://it.wikipedia.org/wiki?curid=452528", "title": "Nazionale di calcio della Slovenia", "text": "La Nazionale di calcio della Slovenia (in sloveno \"Slovenska nogometna reprezentanca\") \u00e8 la rappresentativa calcistica della Slovenia ed \u00e8 controllata dalla Nogometna Zveza Slovenije (Federazione Calcistica Slovena).\nLa Slovenia ha giocato la sua prima gara nel 1992, un anno dopo la separazione dello stato sloveno dalla Iugoslavia. Dal 1920 al 1991 i calciatori sloveni militavano, infatti, nella nazionale iugoslava.\nLa nazionale slovena ha partecipato a una fase finale del campionato europeo (2000) e a due fasi finali del campionato mondiale (2002 e 2010), concludendo in tutte e tre i casi con altrettante eliminazioni al primo turno. In tutte e tre le occasioni ha raggiunto la qualificazione tramite i play-off, eliminando l' nel 1999, la nel 2001 e la nel 2009. Solitamente disputa le gare casalinghe allo Stadio Sto\u017eice di Lubiana. In alternativa gioca le partite interne allo Stadio Ljudski vrt di Maribor o a Capodistria.\nNella classifica mondiale della FIFA, istituita nell'agosto 1993, la Slovenia vanta quale migliore piazzamento il 15\u00ba posto dell'ottobre e del novembre 2010, mentre il peggiore piazzamento \u00e8 134\u00ba posto del dicembre 1993. Occupa il 64\u00ba posto della graduatoria.\nStoria.\nL'era della Jugoslavia (1921-1991).\nPer oltre mezzo secolo della sua storia, la nazionale slovena fece parte della : i migliori risultati raggiunti furono il secondo posto al campionato d'Europa 1960 e il quarto posto ai Mondiali di due anni dopo. L'ultima apparizione della squadra con questo nome si ebbe nel 1990, quando fu eliminata ai quarti di finale del Mondiale in Italia.\nLa nascita e gli anni novanta (1991-1999).\nNel 1991, a seguito dell'ottenimento di indipendenza da parte dello stato, nacque l'attuale selezione slovena, che prese parte alle qualificazioni all'Europeo 1996, debuttando a Maribor con un pareggio contro l' di Sacchi (vicecampione mondiale in carica). Pur ottenendo undici punti nel girone, manc\u00f2 l'accesso alla fase finale degli europei.\nFall\u00ec anche la qualificazione al Mondiale del 1998, classificandosi ultima nel girone con un solo punto. Riusc\u00ec, invece, ad accedere all'Europeo del 2000 terminando il proprio raggruppamento al secondo posto e superando l' nello spareggio (2-1 a Lubiana e 1-1 a Kiev).\nAnni duemila.\nAll'europeo di Belgio ed Olanda del 2000 la Slovenia si present\u00f2 con Sre\u010dko Katanec (il quale vantava trascorsi da calciatore anche in Italia, con la ) in panchina e la stella Zlatko Zahovi\u010d in campo: nel debutto del girone D la squadra and\u00f2 in vantaggio di tre reti contro la per essere poi raggiunta sul pari nel volgere di sette minuti. La successiva sconfitta contro la e il pari a reti bianche contro la sancirono l'eliminazione della compagine slovena.\nSi qualific\u00f2 anche per il campionato del mondo 2002, a cui ebbe accesso superando la nello spareggio: l'avventura in Giappone e Corea del Sud si rivel\u00f2, per\u00f2, fallimentare, con l'eliminazione giunta al primo turno a seguito di tre sconfitte (contro Spagna, e ). La Slovenia di Bojan Pra\u0161nikar manc\u00f2 poi l'accesso al , arrivando allo spareggio, ma perdendo contro i rivali croati. Nell'ottobre del 2004 ottenne una vittoria contro l'Italia di Marcello Lippi nelle qualificazioni al campionato del mondo 2006 (poi vinto dagli azzurri), ma si classific\u00f2 solo quarta nel girone eliminatorio.\nDopo la breve gestione di Branko Oblak, esonerato a causa degli scarsi risultati nelle qualificazioni a Germania 2006, nel 2007 arriv\u00f2 sulla panchina slovena il CT Matja\u017e Kek. Fallito anche l'accesso all'europeo 2008, nell'autunno 2009 la Slovenia stacc\u00f2 il biglietto per il mondiale di . Al secondo posto nel girone fece infatti seguito il successo nello spareggio contro la pi\u00f9 quotata (battuta per 1-0 con un gol di Zlatko Dedi\u010d al ritorno a Maribor dopo una sconfitta per 2-1 all'andata) grazie alla regola dei gol fuori casa.\nAnni duemiladieci.\nIl cammino al Mondiale sudafricano del 2010 si chiuse nella fase a gironi, in cui gli sloveni si piazzarono dietro e . Fu un'eliminazione che ebbe il sapore della beffa per la nazionale allenata da Matja\u017e Kek, dal momento che gli Stati Uniti si qualificarono vincendo la gara contro l' grazie ad un gol di Landon Donovan segnato nei minuti di recupero del secondo tempo. Alla fine del Mondiale sudafricano, nel luglio 2010, la Slovenia si iss\u00f2 al 19\u00ba posto della classifica mondiale della FIFA, salendo di 4 posizioni. Mantenne il medesimo piazzamento nei mesi di agosto e settembre, per poi portarsi, nella graduatoria del 20 ottobre, al 15\u00ba posto della classifica, miglior piazzamento di sempre per la nazionale slovena. Conserv\u00f2 il piazzamento anche nel mese di novembre.\nLa Slovenia ritrov\u00f2 l'Italia sulla strada delle qualificazioni al campionato europeo del 2012 e perse entrambe le gare contro gli azzurri. Si classific\u00f2 poi quarta nel girone, mancando la qualificazione. Manc\u00f2 pure la qualificazione anche al , arrivando terza nel proprio girone dietro alla capolista, che nell'ultima giornata di qualificazione la sconfisse per 1-0 con un gol di Granit Xhaka, e all'. Non si qualific\u00f2 nemmeno per il : dopo essersi classificata terza nel proprio girone dietro e , fu sconfitta negli spareggi per la qualificazione dall'. Manc\u00f2 poi la qualificazione al , giungendo quarta nel proprio girone eliminatorio, e al , classificandosi ancora quarta nel proprio raggruppamento.\nNella UEFA Nations League 2018-2019 la Slovenia fu sorteggiata nel girone di Lega C con , e . In sei partite ottenne tre pareggi e sub\u00ec tre sconfitte, retrocedendo in Lega D a causa dell'ultimo posto finale ma successivamente ripescata in Lega C con il cambio di formula a partire dall'edizione 2020-2021. In questa edizione arriva prima in Lega C e viene promossa in lega B.\nPartecipazioni ai tornei internazionali.\nFino al 1992 la Slovenia non aveva una propria nazionale in quanto lo stato sloveno era inglobato nella Jugoslavia. Esisteva, quindi, un'unica nazionale che rappresentava tutta la Jugoslavia.\nRosa attuale.\nLista dei giocatori convocati per le partite di qualificazione al campionato mondiale di calcio 2022 contro e dell'11 e 14 novembre 2021.\nPresenze e reti aggiornate al 14 novembre 2021.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nRecord individuali.\nIl grassetto indica giocatori ancora in attivit\u00e0 con la nazionale.\nDati aggiornati al 14 novembre 2021.\nCommissari tecnici.\nDati aggiornati al 19 novembre 2018.\nConfronti con le altre nazionali.\nDati aggiornati al 19 novembre 2018.\nColori e simboli.\nSponsor tecnico.\nLo sponsor tecnico della nazionale slovena \u00e8 la Nike, con cui ha il contratto con la squadra fino al 2016. Prima i sponsor tecnici erano Kappa, Uhlsport, Adidas e Puma.\nControversia sui colori.\nFino al 1992, quando non era affiliata dalla FIFA e dall'UEFA, la nazionale slovena gioc\u00f2 le sue partite con i colori tradizionali sloveni: bianco, blu e rosso. Dopo l'indipendenza e il riconoscimento dalla FIFA e dall'UEFA, la squadra gioc\u00f2 con gli stessi colori fino al 1994, quando la commissione della federcalcio slovena decise di cambiare i colori a verde e bianco, i colori tradizionali della capitale Lubiana, nonch\u00e9 del NK Olimpija, il club pi\u00f9 famoso dell'epoca, che aveva sede in questa citt\u00e0. Il verde non ha, nel caso sloveno, giustificazioni certe, n\u00e9 storiche, n\u00e9 dinastiche, dalla sua parte se non il riferimento alle fronde dei tigli attorno ai quali si riuniva il popolo nelle tradizionali assemblee. Forse la Slovenia voleva soltanto distinguersi nell'ambito dalle altre undici nazionali slave (tutte con maglie rosse o bianche o azzurre che sono i colori panslavi) e riferirsi, naturalisticamente, alle sue montagne davvero boscose. Oppure si rif\u00e0 ad una tradizione mitteleuropea che vede nel verde il colore delle rivoluzioni democratiche nazionali.\nPer il fatto che verde e bianco non furono mai i colori tradizionali sloveni, vi furono forti pressioni affinch\u00e9 si tornasse ai colori iniziali, specialmente nell'est e nel nord del paese: secondo vari sondaggi fatti dopo il 1994 circa i due terzi degli sloveni erano contrari alla combinazione verde-bianco (nell'est della Slovenia, la percentuale di chi si opponeva a questi colori era di oltre l'80%). Per questo una nuova commissione della federcalcio slovena, che sal\u00ec al potere all'inizio del 2009, deliber\u00f2 un cambio dei colori della maglia a partire dal 2012."}
{"id": "452531", "revid": "26891", "url": "https://it.wikipedia.org/wiki?curid=452531", "title": "Dassault Ouragan", "text": ""}
{"id": "452533", "revid": "11694", "url": "https://it.wikipedia.org/wiki?curid=452533", "title": "Carnegiea", "text": ""}
{"id": "452536", "revid": "1272592", "url": "https://it.wikipedia.org/wiki?curid=452536", "title": "Francesco Mengozzi", "text": "Biografia.\nMaturit\u00e0 classica nel 1967, laurea in giurisprudenza nel 1971. Inizia a lavorare al Mediocredito del Lazio, nell'aprile 1975 entra come funzionario presso la direzione finanza della Fincantieri, avviando una carriera che si svolger\u00e0 in gran parte nel mondo delle Partecipazioni statali. Nel 1984 \u00e8 direttore centrale di Italstat, nel 1989 entra nel consiglio d'amministrazione di Aeroporti di Roma ancora sotto controllo dell'Alitalia, nel 1991 diventa direttore finanziario di Iritecna SpA dopo la fusione con Italstat. In seguito ne sar\u00e0 direttore generale con il compito di varare lo spinoff con la nascita del Gruppo Fintecna, dove avr\u00e0 lo stesso incarico con il compito anche di privatizzare le partecipazioni Iri nelle costruzioni e nelle infrastrutture. \nNel 1996 passa alla RAI, con Franco Iseppi come direttore generale, con il ruolo di vicedirettore generale con deleghe sull'area finanza e auditing. Lascia l'azienda due anni pi\u00f9 tardi con la nomina di direttore generale delle Ferrovie dello Stato. Progetta e gestisce la privatizzazione di Grandi Stazioni e di Basictel, d\u00e0 anche vita alla societ\u00e0 di trasporti ferroviari Trenitalia Spa assumendone la presidenza.\nNel 2001 il governo Amato, su indicazione del sottosegretario alla presidenza del consiglio Enrico Micheli, lo nomina amministratore delegato della compagnia aerea Alitalia al posto di Domenico Cempella con il compito di risanare la societ\u00e0 e di rendere pi\u00f9 efficiente il collegamento di Alitalia con il nuovo hub di Malpensa. \nResta alla guida della compagnia di bandiera fino al 2004. I risultati non sono brillanti: nonostante la ricapitalizzazione portata a termine nel 2002 di 1,4 miliardi di lire e un robusto piano di riduzione dei costi commerciali e di distribuzione, i conti Alitalia continuano ad essere sempre in perdita. Il periodo del resto \u00e8 segnato dagli attentati dell'11 settembre 2001 alle Twin Towers e dalla guerra in Iraq. Durante la sua gestione, Mengozzi riduce l'offerta cancellando molte destinazioni (Gedda, Bangkok, Pechino, Hong Kong, San Francisco, Los Angeles), vendendo una parte della flotta, annunciando esuberi di personale (previste 1500 persone di troppo) e quindi suscitando la forte reazione dei sindacati. Tenta anche di ridurre, tra le proteste sindacali, gli scioperi, i voli cancellati e le malattie \"politiche\", il forte potere dei piloti e degli assistenti di volo. Entra comunque in SkyTeam (cosa che evita l'isolamento dell'azienda) e conclude un accordo con la compagnia aerea Air France con cui ci sar\u00e0 uno scambio azionario del 2 per cento. Una partnership molto criticata per le condizioni poco favorevoli per la compagnia italiana. Dopo un periodo di forti contestazioni, nel febbraio 2004 Mengozzi si dimette rifiutando l'invito del governo a restare e ad ammorbidire il piano degli esuberi. \nUn mese pi\u00f9 tardi assume l'incarico di condirettore generale delle Poste Italiane con la guida della Divisione Bancoposta. Ha anche un posto nel consiglio d'amministrazione, che per\u00f2 non gli verr\u00e0 rinnovato nel 2005. Nel 2007 Mengozzi si dimette ed entra nella banca d'affari americana Lehman Brothers dove si dedica alle infrastrutture e ai trasporti. Con questo incarico segue per conto degli americani anche la privatizzazione Alitalia come consulente di Air France. Sar\u00e0 consulente di Air France anche dopo il crac di Lehman Brothers.\nControversie.\nPer il periodo di gestione all'Alitalia avr\u00e0 qualche problema giudiziario.\nOnorificenze.\nNel luglio 2003 riceve dall'ambasciatore francese a Roma la Legion d'onore."}
{"id": "452538", "revid": "11694", "url": "https://it.wikipedia.org/wiki?curid=452538", "title": "Mallorca", "text": ""}
