{"id": "435381", "revid": "345405", "url": "https://it.wikipedia.org/wiki?curid=435381", "title": "Meles meles", "text": "Il tasso (Meles meles ()) \u00e8 un mammifero carnivoro della famiglia Mustelidae. \u00c8 specie protetta.\nLa specie \u00e8 nota anche col nome di tasso comune o tasso europeo, per evitare di ingenerare confusione con altre specie di tasso (come il tasso americano o il tasso del miele), in quanto questi animali abitano appunto gran parte d'Europa, oltre che alcune porzioni del Medio Oriente e dell'Asia centrale.\nCol suo metro di lunghezza e i quasi 15\u00a0kg di peso, questo animale rappresenta una delle specie di mustelidi di maggiori dimensioni. L'aspetto \u00e8 quasi ursino, con corpo robusto e zampe corte e forti con grossi unghioni adatti a scavare: la caratteristica mascherina nera sulla faccia bianca rende il tasso inconfondibile.\nIl tasso \u00e8 un animale notturno che passa la giornata a dormire all'interno di una delle numerose tane che questi animali scavano nel proprio territorio, e che spesso vengono condivise con altri animali: se molestato, esso si rivela un avversario temibile e tenace.\nDescrizione.\nDimensioni.\nUn tasso adulto misura 60\u201390\u00a0cm di lunghezza, cui si sommano 11\u201324\u00a0cm di lunghezza della coda, per un'altezza al garrese di 25\u201330\u00a0cm: a parit\u00e0 d'et\u00e0, i maschi sono solo leggermente pi\u00f9 lunghi delle femmine, ma considerevolmente pi\u00f9 pesanti.\nCome osservabile in tutte le specie che sono solite andare in letargo, il peso del tasso varia stagionalmente: in primavera-estate un adulto pesa fra i 7 e i 13\u00a0kg, mentre durante l'autunno il peso aumenta fino a 15\u201317\u00a0kg, con osservazione di maschi pesanti fino a 27,2\u00a0kg e casi di esemplari di 30,8 e addirittura 34\u00a0kg, i quali, se confermati, farebbero del tasso di gran lunga il pi\u00f9 pesante fra i mustelidi terrestri.\nAspetto.\nIl tasso ha un aspetto inconfondibile fra i mustelidi: corpo tozzo e robusto, con testa piccola e allungata munita di grosse orecchie, collo taurino, zampe e coda corte. Il muso leggermente ricurvo ricorda quello di un formichiere.\nLa pelliccia \u00e8 folta e setolosa su dorso e fianchi e meno densa sul ventre, con regione inguinale quasi glabra: essa \u00e8 composta da lunghe setole di 7\u20138\u00a0cm di lunghezza, che coprono un soffice sottopelo lanoso.\nLa colorazione del tasso \u00e8 molto caratteristica e facilmente riconoscibile. il dorso \u00e8 di colore grigio-argenteo, con fianchi dalle sfumature di color paglierino. La coda \u00e8 munita di pelo molto lungo e ispido dello stesso colore del dorso, sebbene nelle femmine siano presenti anche peli bianchi. Il ventre \u00e8 bruno, con basso ventre e regione inguinale che assumono sfumature grigiastre. Gola, collo, petto e zampe sono neri, e nere sono pure le due fasce che partendo dal labbro superiore passano per gli occhi e raggiungono le orecchie, anch'esse nere, formando la caratteristica e inconfondibile mascherina, spessa circa 2\u00a0cm alla base del muso e fino a 5\u00a0cm nella regione delle tempie. La faccia, il mento, i lati del collo e la punta delle orecchie sono di colore bianco sporco: si pensa che la colorazione facciale del tasso serva pi\u00f9 da avvertimento verso i potenziali predatori che per il mimetismo, essendo molto facilmente avvistabile anche durante la notte.\nDurante l'estate, la pelliccia del tasso diviene meno folta ed assume tonalit\u00e0 maggiormente tendenti al bruno.\nSono inoltre conosciuti fra i tassi casi di melanismo parziale, albinismo, leucismo ed eritrismo.\nLe zampe sono digitigrade e a colonna: le posteriori sono pi\u00f9 corte delle anteriori, ma tutte sono munite di pianta nuda e di unghioni non retrattili, di forma ricurva e dalla punta ottusa, di color corno, atti a scavare. Gli artigli del tasso sono a crescita continua, tuttavia specialmente quelli delle zampe posteriori (lunghi circa la met\u00e0 rispetto a quelli delle zampe anteriori) tendono a mostrare segni di consunzione con l'et\u00e0.\nLa testa \u00e8 di forma allungata. Nel maschio \u00e8 presente una cresta sagittale che raggiungendo il centimetro e mezzo d'altezza \u00e8 molto pi\u00f9 pronunciata rispetto a quanto osservabile nella femmina, che in generale presenta testa e collo pi\u00f9 slanciati e sottili: oltre che a fungere da ancoraggio della possente muscolatura masticatoria, la cresta ha anche funzione protettiva. Gli occhi sono piccoli e di colore bruno scuro, con pupilla rotonda: le orecchie sono lunghe fino a 7\u00a0cm. Il muso, lungo e cilindrico, termina in un tartufo muscoloso e flessibile, che per funzione \u00e8 paragonabile al grugno dei maiali: attorno al muso e agli occhi sono presenti numerose vibrisse. La vista dei tassi \u00e8 piuttosto debole e si limita agli oggetti in movimento e al bianco e nero, mentre l'olfatto \u00e8 molto sviluppato: l'udito di questi animali \u00e8 invece paragonabile a quello umano.\nAll'interno della bocca trovano posto solitamente 38 denti, sebbene non sia infrequente la mancata eruzione dei primi premolari: la dentizione del tasso ne lascia intuire la dieta onnivora, con canini prominenti, incisivi di piccole dimensioni, carnassiali poco specializzati e forti molari.\nAnche l'intestino del tasso ne rivela le abitudini onnivore: il solo intestino tenue ad esempio, pur mancando del cieco, coi suoi 5,36 m di lunghezza media risulta pi\u00f9 lungo di quello di specie di taglia simile ma dalla dieta pi\u00f9 spiccatamente carnivora, come la volpe rossa.\nAlla base della coda e nella regione perineale sono presenti ghiandole odorifere: le prime secernono una sostanza cremosa di colore giallastro e dall'odore muschiato, mentre le seconde secernono un fluido giallo-bruno dall'odore pi\u00f9 pungente.\nAmbo i sessi presentano tre paia di mammelle, che risultano per\u00f2 maggiormente sviluppate nella femmina.\nBiologia.\nComportamento.\nIl tasso europeo \u00e8 un animale dalle abitudini essenzialmente crepuscolari/notturne e pi\u00f9 spiccatamente sociali rispetto a quanto osservabile nelle altre specie di tasso: questi animali sono infatti soliti vivere in gruppi che contano solitamente 5-6 individui, sebbene siano state osservate anche associazioni di oltre 20 tassi. Esiste probabilmente una correlazione fra le dimensioni dei gruppi e il tipo di \"habitat\" (con annesse risorse da esso fornite) nel quale essi si vengono a trovare, cos\u00ec come fra quest'ultimo e l'estensione del territorio: in ambienti favorevoli i singoli territori hanno generalmente un'estensione di circa 30 ettari, mentre in aree meno ricche essi possono estendersi anche oltre i 150 ettari. Nonostante i territori vengano ben delimitati dagli occupanti con latrine comunitarie poste in luoghi strategici (nei pressi di un'entrata della tana o di grosse fonti di cibo), secrezioni delle ghiandole odorifere e sentieri ben definiti all'interno del territorio, i tassi si dimostrano il pi\u00f9 delle volte pacifici nei confronti di membri di gruppi estranei: sono in particolar modo i maschi, e soprattutto durante la stagione riproduttiva, a mostrare comportamenti territoriali anche aggressivi nei confronti di eventuali intrusi dello stesso sesso, dando vita a baruffe a suon di morsi e unghiate che possono causare ferite anche gravi e addirittura la morte di uno dei contendenti. Sono infatti in particolar modo i maschi a sconfinare nei territori adiacenti, alla ricerca di femmine con cui accoppiarsi durante la stagione riproduttiva\nNell'ambito dei gruppi sono presenti, sebbene ancora poco studiate, dinamiche gerarchiche, con gli esemplari pi\u00f9 grossi e forti che mostrano dominanza nei confronti dei giovani e di quelli di dimensioni minori: i vari membri di un gruppo possono spesso essere osservati compiere il \"grooming\", pulendosi a vicenda la pelliccia con l'aiuto di bocca e unghie, un'attivit\u00e0 che verosimilmente potrebbe avere anche funzioni sociali.\nDurante il giorno, i tassi riposano al sicuro in una tana, la costruzione ed il mantenimento della quale rappresenta l'attivit\u00e0 principale di questi animali in particolar modo durante la primavera e l'autunno. La tana del tasso europeo rappresenta probabilmente la pi\u00f9 complessa fra quelle osservabili nei tassi (che pure sono tutti ottimi scavatori) e si tramanda di generazione in generazione per decenni o addirittura secoli, venendo continuamente ampliata e ristrutturata: una tana osservata in Inghilterra contava ben 50 camere e 178 ingressi, per un totale di 879 m di gallerie sotterranee distribuite in oltre trenta metri quadrati di superficie e cinque metri di profondit\u00e0.\nIl tasso scava la propria tana nel suolo boschivo, partendo da cavit\u00e0 naturali nel terreno o nelle rocce, lungo argini naturali ed artificiali o alla base di un albero (che in tal caso verr\u00e0 utilizzato dai vari animali che abitano la tana per affilarsi le unghie): essa si compone di un ingresso e di una galleria pi\u00f9 o meno lunga che misura fra i 22 e i 63\u00a0cm di larghezza e i 14\u201332\u00a0cm d'altezza, la quale sfocia dopo 5\u201310 m in una camera abitativa posta solitamente fra 1 e 2,5 m di profondit\u00e0 nel suolo, di forma ellissoidale (74x76x38h cm) e che (a differenza ad esempio di quanto osservabile nella volpe rossa) l'animale specialmente durante la stagione fredda fodera con foglie secche, felci e muschio, che l'animale provvede a rimuovere e sostituire con estrema perizia. Durante l'inverno, il tasso pu\u00f2 inoltre essere osservato portare il rivestimento della tana all'esterno dell'entrata durante il giorno, salvo poi riportarlo all'interno una volta riscaldatosi. A partire da questa camera si diramano pi\u00f9 gallerie che sfociano verso l'esterno, che l'animale utilizza sia per percorrerle che come semplici prese d'aria: alcune di esse possono addirittura venire utilizzate solo in occasioni particolari, come in caso di pericolo o durante il gioco. Dalla tana si dipartono in varie direzioni numerosi sentieri molto ben battuti dal frequente passaggio dell'animale, che tende ad utilizzare percorsi fissi durante i suoi spostamenti.\nAll'interno della singola tana trovano alloggio anche pi\u00f9 nuclei familiari, ognuno dei quali tende per\u00f2 a utilizzare dei propri accessi e gallerie. Ciascuna unit\u00e0 familiare dispone generalmente di tre camere: se un esemplare muore all'interno di una delle camere, i coinquilini provvedono a ricoprirlo di terra e a tappare l'entrata della stessa, oppure a seppellirlo all'esterno della tana. Talvolta il tasso pu\u00f2 condividere la propria tana con altre specie animali, come il coniglio selvatico: quest'ultimo, tuttavia, per evitare di cadere preda del tasso (che purtuttavia con la sua sola presenza gli assicura protezione da altri e ben pi\u00f9 pericolosi predatori) tende a scavare le proprie tane a partire da cunicoli secondari nelle gallerie del tasso.\nAnche la volpe rossa \u00e8 un coinquilino abituale del tasso: i due animali si tollerano l'un l'altro in una sorta di commensalismo, con il tasso che mantiene pulita la tana e la volpe che portando gli avanzi di cibo nei pressi di essa contribuisce involontariamente al sostentamento dell'ospite: talvolta, tuttavia, i tassi si comportano in maniera aggressiva nei confronti delle volpi, scacciandole dalle proprie tane e in alcuni casi uccidendone i cuccioli, senza per\u00f2 nutrirsene.\nUn altro ospite delle tane di tasso \u00e8 il cane procione: dove l'areale delle due specie si sovrappone non \u00e8 infrequente che i due animali condividano le stesse camere dormendo assieme durante il letargo invernale, probabilmente perch\u00e9 il cane procione tende ad andare in letargo un paio di settimane dopo il tasso e ad uscirne un paio di settimane prima. Anche in questo caso, infatti, sebbene si abbia notizia di cucciolate miste di tassi e cani procioni nella stessa camera, il tasso non esita a scacciare o a uccidere i propri coinquilini.\nIl tasso pu\u00f2 emettere una vasta gamma di suoni: soffi, ringhi e brontolii durante i combattimenti, abbaii in segno di sorpresa o eccitazione, grida acute in caso di pericolo. Anche la posizione del corpo \u00e8 importante ai fini della comunicazione: durante i combattimenti o in caso di approccio sessuale, ad esempio, i maschi tengono la coda eretta ed arruffano il pelo.\nDurante l'inverno, l'animale non \u00e8 solito andare in letargo alle nostre latitudini, pur rallentando considerevolmente la propria attivit\u00e0 e rimanendo anche per giorni o settimane all'interno della tana in caso di clima particolarmente rigido: nelle aree pi\u00f9 fredde del proprio areale, l'animale cade in un letargo vero e proprio, otturando le entrate delle tane con terriccio e foglie secche e cessando di uscire dalla tana con le prime nevicate, rimanendo in questo stato per un periodo che pu\u00f2 estendersi da novembre ad aprile. In previsione di ci\u00f2, durante l'estate e l'inizio dell'autunno i tassi tendono ad accumulare abbondante grasso corporeo, oltre che a raccogliere abbondante materiale isolante per foderare le tane.\nFra gli animali potenzialmente pericolosi per il tasso si annoverano il lupo, l'orso, la lince e i cani randagi: tuttavia, raramente questi animali scelgono di rivolgersi verso una preda cos\u00ec impegnativa qualora dispongano di altre fonti di cibo.\nAlimentazione.\nFatto insolito per un mustelide, il tasso comune condivide con l'orso bruno il singolare primato di \"meno carnivoro fra i Carnivori\": la sua dieta \u00e8 infatti molto variabile ed opportunistica, comprendendo un gran numero di specie diverse di piante e animali, che vengono cercati e reperiti al suolo o nel sottosuolo.\nIl tasso \u00e8 solito concentrare ogni pasto su una singola tipologia di alimento, mangiando un quantitativo di cibo giornaliero pari circa al 3-4% della propria massa corporea e in ogni caso non \u00e8 superiore al mezzo chilo, sebbene i giovani esemplari tendano a eccedere tali percentuali.\nGeneralmente la dieta del tasso, specialmente in primavera, si compone almeno per la met\u00e0 di lombrichi, mentre durante l'autunno in essa predominano le ghiande: seguono cereali, frutta, tuberi e carne proveniente in massima parte da carogne.\nQuando disponibili, l'animale consuma grano, mais, avena e orzo, oltre che frutta di vario tipo caduta dal ramo perch\u00e9 matura o a causa di venti o piogge, frutti di bosco, radici carnose (ad esempio di Araceae), ghiande di querce e funghi: specialmente durante l'inverno e i periodi siccitosi, inoltre, per ricavare acqua il tasso si nutre anche di erbe e trifoglio.\nL'animale mangia inoltre anche vari tipi d'insetti (principalmente coleotteri, tipule, vespe, api e bombi, dei quali distrugge e mangia anche i nidi, senza curarsi delle punture, alle quali \u00e8 indifferente grazie alla protezione fornita dal folto pelo e alla pelle spessa) e altri invertebrati come chiocciole e limacce, piccoli mammiferi (specialmente arvicole ma anche topi, toporagni e talpe), rettili (come lucertole, testuggini e piccoli serpenti compresa la vipera, al cui veleno l'animale risulterebbe immune secondo la tradizione popolare), anfibi, uccelli con le loro uova e nidiacei. Animali di maggiori dimensioni vengono solitamente consumati solo una volta morti per altre cause sotto forma di carogna, sebbene il tasso sia perfettamente in grado di uccidere prede di dimensioni paragonabili alle proprie o addirittura superiori, come un coniglio o un agnello.\nSpecialmente nelle aree sassose o montuose, dove lombrichi e cibo di origine vegetale sono scarsi, i tassi tendono a nutrirsi in massima parte di cibo di origine animale, cacciando attivamente i conigli: raramente l'animale preda esemplari adulti, a meno che non siano malati o feriti (ad esempio presi in una trappola), concentrandosi sui giovani, che vengono localizzati nelle tane grazie al finissimo odorato di questo mustelide, che una volta individuatili scava verticalmente nel terreno fino a raggiungere la camera in cui si trovano le prede. Una volta catturata e uccisa la preda a morsi, il tasso provvede a sventrarla mangiandone la parte interna e lasciandone intatta la pelle rivoltata: in maniera simile vengono consumati i ricci, altra preda abituale di questo animale, tant'\u00e8 vero che nelle zone in cui le due specie convivono \u00e8 osservabile fra esse un rapporto di proporzionalit\u00e0 inversa. L'uccisione di agnelli, spesso addebitata ai tassi, \u00e8 un evento quasi eccezionale: sebbene alcuni di questi animali siano stati osservati finire degli agnelli con morsi su nuca e garrese per poi nutrirsene, molto pi\u00f9 spesso capita che il tasso si cibi di carogne di agnelli morti per altre cause (principalmente per attacchi da parte di volpi, lupi o cani randagi), addossandosi in tal modo involontariamente la colpa dell'uccisione anche in virt\u00f9 del fatto che spesso quando il tasso condivide la tana con la volpe quest'ultima tende a portare i resti di cibo non consumato nei pressi dell'entrata della tana stessa (cosa che il tasso non fa, in quanto questo animale consuma sempre il pasto direttamente sul luogo), attirando sull'ignaro coinquilino le ire di allevatori e pastori.\nAnche il pollame compare raramente nella dieta del tasso, sebbene meno infrequentemente rispetto all'agnello: se infatti da un lato si hanno casi di tassi residenti nei pressi di pollai e conigliere senza mai arrecare danno a questi ultimi, dall'altro specialmente in febbraio-marzo sono stati verificati casi di uccisioni o addirittura di predazione in eccesso.\nRiproduzione.\nSi tratta di animali monogami: le coppie tendono a restare insieme per tutta la vita, col maschio che si accoppia unicamente con la propria \"partner\", mentre la femmina pu\u00f2 accoppiarsi anche con altri maschi, tanto che si stima che circa la met\u00e0 dei cuccioli che una femmina d\u00e0 alla luce durante la sua vita non siano figli del proprio \"partner\".\nL'estro delle femmine dura 4-6 giorni e pu\u00f2 verificarsi in qualsiasi periodo dell'anno, sebbene esso tenda a cadere generalmente in primavera-estate: allo stesso modo i maschi sono maggiormente fecondi nel periodo fra gennaio e maggio, con la spermatogenesi che subisce un calo fra estate e inverno. Le femmine dominanti generalmente sono le uniche ad andare in calore, inibendo questo evento nelle femmine sottoposte (alle quali vengono solitamente soppressi i cuccioli in caso di parto), le quali generalmente assistono la femmina dominante nell'accudire la prole.\nL'accoppiamento dei tassi avviene generalmente all'entrata della tana fra gennaio e maggio, quando le femmine adulte sono in estro post-parto e i giovani vanno in calore per la prima volta: possono essere registrati casi di accoppiamenti anche al di fuori di questo periodo, principalmente da parte di femmine che non siano riuscite a concepire durante il periodo degli amori o di animali maturati tardi. Quando la femmina non \u00e8 in estro, il maschio pu\u00f2 montarla ugualmente per un paio di minuti, mentre l'accoppiamento durante il periodo degli amori dura generalmente fra i 15 e i 60 minuti: esso \u00e8 preceduto da vocalizzazioni fra i due \"partners\" e dall'annusamento reciproco delle ghiandole odorifere. Come avviene in molti mustelidi, anche nel tasso \u00e8 osservabile diapausa dell'uovo fecondato, che tarda a impiantarsi nella parete uterina di 2-10 mesi (anche se gli accoppiamenti in dicembre danno impianto immediato): una volta impiantatosi lo zigote, la gestazione dura sette settimane, coi parti che mostrano un picco fra la met\u00e0 di gennaio e la met\u00e0 di marzo.\nI cuccioli, in numero di 1-5, vengono dati alla luce dalla femmina in una camera della tana ad essi dedicata, anche se le femmine di tasso delle aree soggette ad allagamenti sono solite partorire all'interno di edifici abbandonati. Alla nascita, i tassi sono ciechi, seminudi, di colore rosato con rado pelame grigiastro: essi misurano una decina di centimetri di lunghezza e pesano fra i 75 e i 132 g, con rapporto di proporzionalit\u00e0 inversa fra il peso alla nascita e le dimensioni della nidiata. Attorno ai 3-5 giorni di vita, sulle dita appaiono le unghiette e sul corpo diventano distinguibili le ree di pelo nero, compresa la caratteristica mascherina: gli occhi si aprono a 4-5 settimane di vita, e attorno a questo periodo cominciano a spuntare anche i denti da latte. A due mesi di vita, i piccoli tassi hanno gi\u00e0 la colorazione definitiva e cominciano ad avventurarsi all'esterno della tana, mentre a tre mesi comincia il loro svezzamento, che solitamente si completa solo dopo ulteriori due mesi.\nLa maturit\u00e0 sessuale viene generalmente raggiunta attorno ai 9-15 mesi d'et\u00e0 da parte dei maschi, mentre le femmine, sebbene possano cominciare a ovulare gi\u00e0 a partire dal nono mese di vita, generalmente non si riproducono con successo prima del secondo anno di vita. Generalmente i piccoli rimangono nel proprio gruppo di appartenenza anche una volta cresciuti, tuttavia non \u00e8 infrequente che le femmine attorno al secondo anno d'et\u00e0 si allontanino dal proprio gruppo per aggregarsi ad altre comunit\u00e0: anche i maschi non dominanti possono allontanarsi dal proprio gruppo d'appartenenza per periodi anche piuttosto lunghi, in special modo durante la stagione degli amori, per visitare altri gruppi, ai quali per\u00f2 difficilmente si aggregano, tendendo invece a fare ritorno al proprio gruppo d'origine.\nLa speranza di vita dei tassi in natura varia fra i quattro e i quindici anni di vita.\nDistribuzione e habitat.\nDistribuzione.\nL'areale del tasso europeo si estende dalle isole britanniche e dalla penisola iberica verso est fino al Volga e alle pendici del Caucaso. Le popolazioni di tasso della Transcaucasia e dell'Asia centrale vengono attualmente assegnate al tasso del Caucaso (\"M. canescens\"). L'areale presenta delle lacune in Europa in alcune delle isole britanniche pi\u00f9 settentrionali, nelle isole Frisone Occidentali, nelle Fiandre e nella Pianura Padana in Italia. Il confine settentrionale dell'areale si estende nell'Europa settentrionale a ovest del mar Baltico fino a circa 65\u00b0 N, e ad est di esso in parte fino a 66\u00b0 N. Probabilmente anche in questa zona si \u00e8 verificata una leggera espansione dell'areale verso nord. A sud l'areale si spinge fino al Mediterraneo, dove il tasso \u00e8 assente dalla maggior parte delle isole, ad eccezione delle Baleari, di Creta e Rodi.\nIl tasso, a partire dagli anni novanta, \u00e8 in forte crescita numerica (in alcune aree, come il Regno Unito, addirittura oltre il 75%) in tutto l'areale, principalmente grazie al fortissimo calo dell'incidenza della rabbia.\nHabitat.\nIl tasso \u00e8 un tipico abitante delle aree boschive ben mature e con ricco sottobosco come querceti e boschi misti a latifoglie: si adatta tranquillamente alle zone cespugliose, ai pascoli e lo si trova anche nella macchia mediterranea e nelle aree montuose fino a 2000 m di quota nell'Arco Alpino e fino a 2500 m nel Caucaso, a condizione di avere un minimo di copertura di vegetazione che assicuri adeguato riparo. Evita invece le zone paludose, le aree costiere e i boschi di conifere, mentre le aree rocciose vengono colonizzate a patto che siano presenti anche edifici abbandonati o cavit\u00e0 naturali dove ripararsi.\nQuesto animale infatti si rivela anche molto adattabile all'impatto antropico: i tassi colonizzano infatti senza grossi problemi (anche se non con la frequenza di altre specie, come la volpe o il procione) anche le aree suburbane, i giardini, le zone coltivate e i parchi cittadini.\nTassonomia.\nIl genere \"Meles\" potrebbe essersi evoluto da mustelidi quali \"Melodon\". Il tasso comune si \u00e8 evoluto con tutta probabilit\u00e0 verso gli inizi del Pleistocene medio a partire da specie pi\u00f9 antiche e tendenti alla dieta carnivora, come \"Meles thorali\": resti fossili di tasso moderno risalenti a quel periodo sono stati ritrovati in varie zone d'Europa (Episcopia, Grombasek, S\u00fcssenborn, Hundsheim, Erpfingen, Kon\u011bprusy, Mosbach 2, and Str\u00e1nsk\u00e1 Sk\u00e1la). Non di rado vengono rinvenuti fossili di tasso anche in strati molto pi\u00f9 antichi, tuttavia questo viene spiegato con le abitudini fossorie dell'animale.\nFino alla fine degli anni '90, il tasso era considerato l'unica specie recente del genere \"Meles\", ma una recente indagine morfologica del \"baculum\" e dei molari, e soprattutto le analisi del DNA mitocondriale, hanno dimostrato che i quattro gruppi di sottospecie che finora venivano descritti meritano ciascuno lo status di specie. La specie \u00e8 stata quindi suddivisa in tasso europeo (\"Meles meles\"), tasso asiatico (\"Meles leucurus\"), tasso del Caucaso (\"Meles canescens\") e tasso giapponese (\"Meles anakuma\").\nSulla base delle dimensioni complessive, le dimensioni del cranio e le dimensioni e caratteristiche dei molari e del \"baculum\", sono state descritte numerose sottospecie, di cui oggi solo quattro vengono riconosciute come valide. Un'altra caratteristica variabile \u00e8 la colorazione delle parti superiori, pi\u00f9 brunastra in alcune sottospecie, cos\u00ec come quella dei fianchi, che in alcune popolazioni presentano una forte tinta giallastra. La forma orientale \"M. m. heptneri\" riconduce al tasso asiatico (\"Meles leucurus\") sotto diverse caratteristiche. Le sottospecie oggi riconosciute sono:\nEtimologia.\nIl nome scientifico del tasso deriva dal latino \"m\u0113l\u0113s\", parola indicata per indicare sia questo animale che la martora. In seguito, anche in latino il tasso comincia ad essere indicato col termine \"taxus\" o \"tax\u014d\", derivato dalla parola proto-germanica \"*\u00feahsu-\", a sua volta di probabile derivazione protoindoeuropea (cfr. \"*tek'-\", \"costruire\", in relazione alle abitudini fossorie dell'animale): da questo termine deriva il nome comune dell'animale.\nRapporti con l'uomo.\nIl tasso \u00e8 un animale molto presente nella mitologia europea, dove la figura di questo animale viene connessa a quella dell'orso per l'aspetto ed \u00e8 generalmente di buon augurio in quanto legata all'arrivo della bella stagione: generalmente il tasso compare come personaggio solitario, pacifico, burbero, misterioso e amante della propria dimora, che per\u00f2 rivela doti insospettabili di bont\u00e0, forza e anche aggressivit\u00e0 quando provocato, caratteristiche queste mutuate dalle abitudini fossorie, notturne e letargiche dell'animale.\nNella mitologia irlandese dei \"tassi mannari\" sono alleati del re della collina di Tara Tadg, padre adottivo di Cormac mac Airt, il quale anzi verr\u00e0 in una delle storie punito dal patrigno per aver ucciso e cucinato alcuni tassi: nella mitologia germanica il tasso compare come personaggio pacifico e pantofolaio, che per\u00f2 diventa aggressivo quando colto di sorpresa, spesso impegnato a cercare di riportare sulla retta via la sua amica volpe (ad es. nel Roman de Renart).\nNella mitologia giapponese, il tasso, similmente alla volpe, \u00e8 dotato di poteri magici e pu\u00f2 assumere parvenze umane, per approfittarsi degli umani o prendersene gioco.\nNel romanzo di Kenneth Grahame \"Il vento tra i salici\", Mr. Tasso \u00e8 uno dei protagonisti: figura scontrosa e solitaria che \"semplicemente odia la Societ\u00e0\", pu\u00f2 essere visto come un saggio erudito, un buon leader e gentiluomo, e rappresenta il \"common sense\" inglese. \u00c8 anche coraggioso e aiuta i suoi amici a scacciare gli Abitanti del Bosco Selvaggio da Villa Rospi\nNel romanzo \"Re in eterno\", il giovane Re Art\u00f9 viene trasformato dal Mago Merlino in un tasso durante il suo processo educativo: cos\u00ec trasfigurato inconter\u00e0 un altro tasso pi\u00f9 anziano, il quale gli confesser\u00e0 di non potergli insegnare altro che a scavare ed amare la propria casa.\nNel cartone animato \"Le avventure del bosco piccolo\" Tasso \u00e8 l'anziano consigliere di Volpe.\nNei romanzi della serie di Harry Potter il tasso \u00e8 il simbolo della casa Tassorosso. \nIl Pokemon Typhlosion \u00e8 ispirato al tasso.\nCompare nel videogioco ispirato all'epoca preistorica \"Far Cry Primal\".\nNel romanzo di Aeron Clement, Le fredde lune (The Cold Moons) viene raccontata l'epica fuga alla ricerca di una nuova \"terra promessa\" della comunit\u00e0 di tassi di Cilgwyn, nel Galles quando, nel 1975, in tutta la Gran Bretagna venne scatenata una feroce caccia di sterminio perch\u00e9 ingiustamente tacciati di essere la causa di un'epidemia di tubercolosi tra i bovini.\nGastronomia.\nIn Veneto, in Piemonte e in Liguria il tasso era un tempo cacciato e consumato come selvaggina, e tra le locali popolazioni rurali esiste tuttora una credenza piuttosto radicata secondo la quale esisterebbero due distinte specie di tasso: il \"tasso cane\", carnivoro, elusivo e poco adatto al consumo, e il \"tasso porco\", vegetariano, pi\u00f9 lento e molto pi\u00f9 prelibato. Lo scrittore e guardacaccia vicentino Giancarlo Ferron affronta la questione in uno dei suoi libri, proponendo la teoria secondo cui il \"tasso cane\" sarebbe il tasso in primavera, magro per aver consumato le provviste invernali di grasso e pertanto pi\u00f9 carnivoro perch\u00e9 bisognoso di cibo sostanzioso, e il \"tasso porco\" quello che si rinviene invece in autunno, prima dei rigori dell'inverno, pasciuto di ghiande e di faggiole per poter affrontare a dovere i rigori della brutta stagione."}
{"id": "435383", "revid": "22035", "url": "https://it.wikipedia.org/wiki?curid=435383", "title": "Monte Morgarten", "text": ""}
{"id": "435384", "revid": "124695733", "url": "https://it.wikipedia.org/wiki?curid=435384", "title": "Basilica di Santo Stefano Rotondo al Celio", "text": "La basilica di Santo Stefano Rotondo al Celio \u00e8 un luogo di culto cattolico del V secolo che sorge a Roma sul Celio.\nFu conosciuta anche come Santo Stefano in Girimonte, Santo Stefano in Querquetulano (per la sua vicinanza ad un querceto), Santo Stefano \"in capite Africae\" (per la sua vicinanza all'antico \"Vicus Capitis Africae\").\nFin dalla costruzione la chiesa fu sede dell'omonimo titolo cardinalizio. Secondo il catalogo di Pietro Mallio, stilato sotto il pontificato di papa Alessandro III, questo titolo era legato alla basilica di San Lorenzo fuori le mura ed i suoi sacerdoti vi officiavano a turno.\nGestita in seguito e fino al 1580 dai paolini ungheresi, la chiesa da allora appartiene al Pontificio collegio germanico-ungarico in Roma. \u00c8 stata eretta basilica minore ed \u00e8 la chiesa nazionale di Ungheria. Essa \u00e8 una delle chiese stazionarie di Roma.\nLe preesistenze di epoca romana.\nIn passato, fino al XIX secolo, si credeva che la chiesa fosse stata edificata reimpiegando un edificio romano come le strutture del \"Macellum Magnum\" neroniano. Sembra invece che sorgesse in prossimit\u00e0 della caserma romana dei \"Castra peregrina\", sede delle truppe speciali che svolgevano il ruolo dei moderni servizi segreti interni ed esterni, ed in corrispondenza di un mitreo che vi era stato impiantato intorno al 180 e che fu rimesso in luce nel 1973-1975. Nei pressi si trovava inoltre un'ampia residenza dei Valeri (\"domus Valeriorum\").\nLa chiesa del V secolo.\nLa costruzione fu probabilmente voluta da papa Leone I (440-461), sotto il quale era stata edificata anche un'altra chiesa dedicata a santo Stefano (la basilica di Santo Stefano in via Latina), e dovette essere iniziata negli anni finali del suo pontificato: sono infatti state rinvenute in un tratto delle fondazioni dell'edificio due monete dell'imperatore Libio Severo (461-465); inoltre tramite la dendrocronologia si \u00e8 appurato che il legno utilizzato nelle travi del tetto era stato tagliato intorno al 455. Dalle fonti sappiamo che tuttavia la chiesa venne consacrata solo successivamente, da papa Simplicio (468-483).\nL'edificio aveva pianta circolare, costituita in origine da tre cerchi concentrici: uno spazio centrale (diametro 22 m) era delimitato da un cerchio di 22 colonne architravate, sulle quali poggia un tamburo (alto 22,16 m); tale parte centrale era circondata da due ambulacri pi\u00f9 bassi ad anello: quello pi\u00f9 interno (diametro 42 m) era delimitato da un secondo cerchio di colonne collegate da archi, oggi inserite in un muro continuo, mentre quello pi\u00f9 esterno (diametro 66 m), scomparso, era chiuso da un basso muro.\nNell'anello pi\u00f9 esterno dei colonnati radiali sormontati da un muro delimitavano quattro ambienti di maggiore altezza, che iscrivevano nella pianta circolare una croce greca riconoscibile anche all'esterno per la differenza di altezza delle coperture.\nI tratti intermedi dell'anello pi\u00f9 esterno, di altezza inferiore, erano ulteriormente suddivisi in uno stretto corridoio esterno, coperto da una volta a botte anulare, e in uno spazio pi\u00f9 interno, probabilmente scoperto. Dai corridoi, a cui si accedeva dall'esterno mediante otto piccole porte, si passava agli ambienti radiali della croce greca, e da qui all'ambulacro interno e allo spazio centrale, coperti probabilmente con volte autoportanti, costituite forse da tubi fittili.\nGli interni erano riccamente decorati con lastre di marmo: sono stati rinvenuti tratti del pavimento originale, con lastre in marmo cipollino e fori sulle pareti testimoniano la presenza di un rivestimento parietale nello stesso materiale. Nello spazio centrale si trovava l'altare, inserito in uno spazio recintato.\nIl colonnato che circonda lo spazio centrale \u00e8 composto da 22 colonne con fusti e basi di reimpiego (di altezza diversa l'una dall'altra), mentre i capitelli ionici furono appositamente eseguiti nel V secolo per la chiesa. Anche gli architravi sopra le colonne, probabilmente rilavorati da blocchi reimpiegati di diversa origine, hanno altezze leggermente diverse.\nL'edificio nel contesto dell'architettura paleocristiana.\nL'edificio si inserisce nella \"rinascita classica\" dell'architettura paleocristiana romana, che raggiunse la sua massima espressione negli anni tra il 430 e il 460 (basilica di Santa Maria Maggiore, basilica di Santa Sabina, rifacimento del Battistero lateranense,\nLa pianta riprende, fondendoli, i due modelli di edifici a pianta centrale, la pianta circolare con deambulatorio e la pianta a croce greca, utilizzate gi\u00e0 in epoca costantiniana per gli edifici di culto e in particolare per i \"martyria\", memorie dei martiri.\nLa struttura dell'edificio presenta analogie con la pianta della rotonda (\"Anastasis\") della basilica del Santo Sepolcro a Gerusalemme che, per il suo grande prestigio, rappresent\u00f2 un modello duraturo per l'architettura occidentale, fino a tutto il medioevo.\nGli interventi successivi.\nTra il 523 e il 529, sotto i papi Giovanni I e Felice IV, sappiamo dalle fonti che la chiesa fu ornata da mosaici e rivestita in marmi preziosi.\nNella chiesa aveva predicato il papa Gregorio Magno, al quale viene attribuita una cattedra che tuttora vi \u00e8 conservata, un sedile in marmo di epoca romana, dal quale vennero eliminati nel XIII secolo la spalliera e i braccioli.\nPresso la chiesa, ricorda l'Armellini, in \"Notizie storiche e topografiche delle chiese di Roma\" vol. II, p. 121, In questo monastero trovarono rifugio i seguaci di San Benedetto messi in fuga dai monasteri di Subiaco per opera dei Longobardi dopo il 601.\nLa cappella dei santi Primo e Feliciano.\nNel VII secolo papa Teodoro I (642-649) trasfer\u00ec a Santo Stefano Rotondo le reliquie dei santi martiri Primo e Feliciano. Sul nuovo sepolcro dei martiri, collocato nel braccio nord-orientale, venne eretto un nuovo altare, con un paliotto d'argento, alle spalle del quale il muro esterno venne demolito per realizzarvi una piccola abside.\nIl catino absidale venne decorato da un mosaico a fondo d'oro, sul quale sono raffigurati i due santi ai lati di una grande croce gemmata, sormontata da un medaglione con il busto del Cristo; da un anello superiore si intravede il cielo stellato, con la mano di Dio che offre la corona del martirio. Il mosaico, uno dei pochi esempi di quest'epoca ad essersi conservato a Roma, fu probabilmente eseguito da un artista di origine bizantina.\nNell'XI secolo la cappella fu ristretta con tramezzi per ospitare una sacrestia e un coro secondario e nel 1586 le pareti furono affrescate da Antonio Tempesta con le storie del martirio dei due santi. L'attuale altare si deve al 1736 ed \u00e8 opera di Filippo Barigoni.\nI restauri del XII secolo.\nLa chiesa decadde nei secoli successivi e perse le coperture originarie. Fu restaurata ad opera di papa Innocenzo II negli anni tra il 1139 e il 1143: l'anello esterno e tre dei quattro bracci vennero abbandonati, mentre rimase intatto solo quello che ospitava la cappella dei santi Primo e Feliciano. Il colonnato pi\u00f9 esterno venne chiuso con muri in mattoni e fu creato un porticato di ingresso, coperto a volta, a cinque arcate su colonne con fusti di reimpiego in granito e capitelli tuscanici.\nNel rifacimento delle coperture dello spazio centrale si costru\u00ec, per ridurre l'ampiezza, un muro di tramezzo, aperto con tre archi (quello centrale pi\u00f9 ampio dei due laterali) sostenuti da due grandi colonne, con fusti di granito e capitelli corinzi e basi di reimpiego. Infine, per consolidare la struttura, 14 delle finestre aperte sul tamburo vennero murate.\nI restauri del XV e XVI secolo e gli affreschi del Pomarancio.\nL'edificio, privo di un clero regolare, continu\u00f2 ad essere trascurato e nel 1420 la chiesa venne descritta come \"basilica disrupta\" e se ne giunse a interpretare i resti come quelli di un tempio dedicato al dio Fauno. La convinzione che la chiesa derivasse dalla riutilizzazione di un edificio romano dur\u00f2 fino al XIX secolo, cos\u00ec come la denominazione di \"Tempio di Bacco\".\nPapa Niccol\u00f2 V (1447-1455) affid\u00f2 il restauro completo dell'edificio allo scultore e architetto fiorentino Bernardo Rossellino, che rifece le coperture e il pavimento, rialzandone la quota, colloc\u00f2 al centro dell'edificio un altare marmoreo, elimin\u00f2 definitivamente il cadente ambulacro esterno e tampon\u00f2 le colonne del secondo anello con un robusto cilindro murario che corrisponde all'attuale parete esterna dell'edificio. Dei bracci della croce greca ne rimase quindi uno solo utilizzato come vestibolo in corrispondenza del portico d'ingresso del XII secolo. Alcuni autori hanno ipotizzato nella sistemazione un ruolo progettuale anche di Leon Battista Alberti.\nNel 1613 sull'altare venne collocato un alto tabernacolo di legno intagliato, oggi nell'ambulacro.\nLa chiesa venne quindi affidata all'ordine paolino che la mantenne fino al 1580, quando papa Gregorio XIII la affid\u00f2 al \"Collegium hungaricum\", poi a sua volta unificato al \"Collegium germanicum\", un convitto retto dai gesuiti destinato ai sacerdoti di lingua tedesca.\nNello stesso anno venne realizzata la nuova porta della sacrestia e intorno all'altare venne costruito un recinto ottagonale, decorato con sculture (stemmi papali) e affreschi di Niccol\u00f2 Circignani, detto il Pomarancio. Il recinto \u00e8 decorato con 24 scene che imitano rilievi scultorei, in toni di giallo, raffiguranti la storia di santo Stefano e del suo culto, in particolare, in Ungheria (vedi in particolare la scena del sogno di Sarota, madre di santo Stefano d'Ungheria).\nNel 1583 lo stesso Pomarancio ricevette l'incarico di affrescare il muro che chiudeva l'ambulacro con scene di martirio. Il ciclo inizia con la Strage degli innocenti, continuando con la Crocifissione di Ges\u00f9, a cui segue il martirio di santo Stefano, con sullo sfondo le raffigurazioni dei supplizi degli Apostoli. I dipinti sono forniti di didascalie in latino e in italiano. Alcune delle scene, in cattivo stato di conservazione, vennero malamente ridipinte nel XIX secolo\nLa cappella di Santo Stefano d'Ungheria.\nNel XVIII secolo, a mo' di risarcimento per la distruzione della chiesa nazionale ungherese di Santo Stefano degli Ungheresi, fu creata nella basilica di Santo Stefano Rotondo una nuova cappella nazionale ungherese per gli studenti provenienti dal Regno d'Ungheria.\nLa chiesa oggi.\nDal 1958 sono iniziati gli scavi archeologici nel sottosuolo della chiesa e nella zona circostante, ed una serie di restauri, tuttora in corso.\nLa basilica appartiene al Pontificio collegio germanico-ungarico e fa parte della parrocchia della vicina Santa Maria in Domnica alla Navicella. \u00c8 titolo cardinalizio (\"titulus Sancti Stephani in Coelio Monte\")."}
{"id": "435385", "revid": "3136104", "url": "https://it.wikipedia.org/wiki?curid=435385", "title": "Eroismo", "text": ""}
{"id": "435392", "revid": "3136178", "url": "https://it.wikipedia.org/wiki?curid=435392", "title": "Regno assiro", "text": ""}
{"id": "435400", "revid": "77358", "url": "https://it.wikipedia.org/wiki?curid=435400", "title": "Maometto II Sultano degli Ottomani", "text": ""}
{"id": "435412", "revid": "49409", "url": "https://it.wikipedia.org/wiki?curid=435412", "title": "Profarmaci", "text": ""}
{"id": "435418", "revid": "8381", "url": "https://it.wikipedia.org/wiki?curid=435418", "title": "Tankoubon", "text": ""}
{"id": "435433", "revid": "3136377", "url": "https://it.wikipedia.org/wiki?curid=435433", "title": "Aedi", "text": ""}
{"id": "435438", "revid": "3136402", "url": "https://it.wikipedia.org/wiki?curid=435438", "title": "Poemi epici", "text": ""}
{"id": "435451", "revid": "37401", "url": "https://it.wikipedia.org/wiki?curid=435451", "title": "Babilonesi", "text": ""}
{"id": "435460", "revid": "78273", "url": "https://it.wikipedia.org/wiki?curid=435460", "title": "Egitto antico", "text": ""}
{"id": "435468", "revid": "110157", "url": "https://it.wikipedia.org/wiki?curid=435468", "title": "Chevrolet", "text": "Chevrolet (talvolta abbreviato con \"Chevy\") \u00e8 un'azienda automobilistica statunitense, divisione del gruppo General Motors.\nStoria.\nL'azienda viene fondata nel Michigan nel 1911 da Louis Chevrolet, pilota svizzero, e da William C. Durant, fondatore della General Motors dalla quale era stato estromesso a causa dei debiti. Chevrolet produsse subito un modello in diretta competizione con la Ford Modello T che venne chiamata Classic Six. Nel 1917 William C. Durant torn\u00f2 ad assumere il controllo della General Motors, e ad essa incorpor\u00f2 la Chevrolet.\nLa \"Chevy\" ha avuto una grande influenza nel mercato automobilistico americano, soprattutto negli anni cinquanta e sessanta. Nel 1963 un'auto su dieci vendute negli Stati Uniti era una Chevrolet.\nChevrolet in Europa.\nLa Chevrolet Europe \u00e8 una societ\u00e0 con sede a Zurigo che principalmente commercializza automobili con il marchio Chevrolet prodotte dalla GM Daewoo. Fino al 2005, la Chevrolet Europe ha venduto solo alcuni modelli, per la maggior parte derivati da quelli del mercato interno americano e modificati in base alle normative europee. Tra queste vi erano la Alero (che era una Oldsmobile Alero rimarchiata) e la Chevrolet Trans Sport (che era una Chevrolet Venture con il frontale della Pontiac Trans Sport). Tra gli altri modelli venduti dalla Chevrolet Europe vi sono stati la Camaro, la Corsica/Beretta, la Corvette, il Blazer e il successivo Trail Blazer. Nella produzione statunitense \u00e8 stata disponibile anche la Chevrolet Impala V-8 berlina.\nIl marchio Chevrolet viene utilizzato per differenti modelli nel mondo: negli USA per i modelli americani sia di autovetture sia di camion, in Europa per i precedenti modelli della Daewoo e in alcuni paesi dell'America latina per i modelli della Opel e della Suzuki (che facevano sempre parte del gruppo General Motors). Gli stessi modelli Chevrolet ex Daewoo vengono poi venduti in Oceania con il marchio Holden, anch'esso di GM.\nA inizio dicembre 2013 la casa madre ha annunciato il ritiro del marchio dal mercato europeo entro il 2016 per ragioni di razionalizzazione dei costi e di sovrapposizione commerciale con gli altri marchi Opel e Vauxhall con la sola eccezione della Russia (salvo poi nel 2016 venderli al gruppo PSA).\nCompetizioni.\nChevrolet gareggia nel WTCC con i modelli Lacetti e Cruze; i modelli delle Impala e delle Monte Carlo sono state utilizzate dalla NASCAR come base per le Chevrolet che corrono rispettivamente nelle Monster Energy Cup Series e nelle Xfinity Series;(attualmente sono in uso le Camaro). Dal 2012 \u00e8 presente anche nel campionato Indycar come fornitore dei motori. Il propulsore utilizzato dalla casa americana per il campionato \u00e8 lo Chevrolet V6 2.200 twin-turbo, sviluppato in collaborazione con Ilmor Ingegnering.\nModelli di autovettura.\nModelli coreani marchiati Chevrolet.\nIl marchio Chevrolet \u00e8 stato usato dalla General Motors fino al 2016 anche per identificare i veicoli coreani ex Daewoo commercializzati sul mercato europeo:"}
{"id": "435479", "revid": "76963", "url": "https://it.wikipedia.org/wiki?curid=435479", "title": "A. J. Cook", "text": "\u00c8 inoltre apparsa in molte serie e film televisivi, tra i quali \"Out Cold\" (2001) e \"Final Destination 2\" (2003).\nBiografia.\n\u00c8 nata a Oshawa, in Ontario, ed \u00e8 cresciuta a Toronto. Suo padre Mike \u00e8 un insegnante, mentre sua madre Sandra lavora per uno psichiatra; ha tre fratelli di nome Nathan, Paul e Angie. Andrea \u00e8 cresciuta come membro della Chiesa di Ges\u00f9 Cristo dei santi degli ultimi giorni. Gi\u00e0 dall'et\u00e0 di quattro anni ha cominciato a prendere lezioni di jazz, tip-tap e danza classica: ha danzato per molti anni prima di decidere, all'et\u00e0 di 17 anni, di voler provare a recitare, ispirata dal film \"Dirty Dancing - Balli proibiti\".\nNel settembre 2001 Andrea ha sposato il suo storico fidanzato Nathan Andersen, che incontr\u00f2 alla Utah Valley University. In seguito si \u00e8 trasferita a Salt Lake City, nello Utah, per vivere col marito, e attualmente risiede con lui a Los Angeles, in California. La coppia ha due figli, nati rispettivamente nel 2008 e nel 2015: questi hanno impersonato i figli di Jennifer Jereau, personaggio della Cook nella serie televisiva \"Criminal Minds\" da lei interpretata.\nCarriera.\nIl primo lavoro di Andrea \u00e8 stato in un negozio McDonald's nel 1997. Ha avuto un piccolo ruolo nella serie televisiva \"Piccoli brividi\", ed \u00e8 in seguito apparsa nei film per la televisione \"In His Father's Shoes\" e \"Elvis Meets Nixon\". Il suo primo ruolo importante a livello cinematografico l'ha ricevuto nel 1999 in \"Il giardino delle vergini suicide\" di Sofia Coppola. In quell'anno ha anche preso parte alla serie televisiva \"Horizon\". Nel 2000 ha interpretato un ruolo nel film TV \"The Spiral Staircase\", e in seguito \u00e8 apparsa in molti film, inclusi \"Out Cold\" e \"Final Destination 2\". Tra il 2003 e il 2004 ha interpretato Lindsay Walker in \"Tru Calling\". La notoriet\u00e0 \u00e8 arrivata nel 2005 grazie al ruolo di Jennifer \"JJ\" Jareau nella serie televisiva \"Criminal Minds\", ricoperto fino al 2020."}
{"id": "435487", "revid": "287204", "url": "https://it.wikipedia.org/wiki?curid=435487", "title": "Libera nos a Malo (romanzo)", "text": "Libera nos a Malo \u00e8 l'opera pi\u00f9 significativa dello scrittore vicentino Luigi Meneghello, pubblicato nel 1963.\nIl titolo \u00e8 un gioco di parole tra l'espressione evangelica \"liberaci dal male\" e il paese natale di Malo in provincia di Vicenza. Meneghello propone in una sorta di rivisitazione autobiografica gli usi, i costumi, le figure tipiche, la vita sociale che ha conosciuto nel corso della sua infanzia e giovinezza nel paese natale e traccia un ritratto della provincia vicentina, della sua gente e della sua cultura dagli anni trenta agli anni sessanta.\nGenere.\nL'autore, al momento della pubblicazione, indic\u00f2 come sottotitolo la dicitura \"romanzo\", ma l'opera procede per associazioni di idee, senza una trama ben definita. Sebbene prevalga la dimensione narrativa, in \"Libera nos a Malo\" convivono le caratteristiche del saggio, dell'autobiografia, del romanzo sociologico, della \"poesia in prosa\". Interessante l'utilizzo di un linguaggio ironico, innovativo e divertente (fin dal titolo Meneghello gioca con le parole finali del Padre nostro latino e col nome del suo paese, Malo) inframmezzato da espressioni tipiche della lingua veneta.\nSeguendo la tecnica dei flussi di coscienza, l'autore collega i pensieri l'uno all'altro attraverso una semplice parola. Meneghello parlava a questo proposito di \"parole-amo\"; di parole, cio\u00e8, in grado di \"tirare a s\u00e9\" una serie di idee, di realt\u00e0, di immagini, che vengono concatenate l'una all'altra. Proprio per il fatto di non avere una trama ben definita, l'opera \u00e8 stata da alcuni considerata piuttosto \"difficile\". Sicuramente non \u00e8 semplice seguirne il filo logico, ma il libro non si pu\u00f2 definire di difficile comprensione.\nTrama.\nIl filo conduttore della vicenda \u00e8 la vita dell'autore, in particolare la sua infanzia. Fanno da sfondo il fascismo (per quanto riguarda i primi anni della sua vita), la vita della famiglia dell'autore, l'istruzione, la religione cattolica. Si vede come la mente dell'autore da bambino fosse in grado di elaborare certi ragionamenti considerabili \"assurdi\" che egli stesso, da adulto, rivede con una certa ironia. Ne \u00e8 un esempio il rapporto del Meneghello bambino con la religione (in particolare con il sacramento della riconciliazione).\nObiettivi.\nIl libro \u00e8 stato scritto negli anni del boom economico. Gli anni venti e trenta e l'era fascista sono ormai entrati nella storia, e le differenze tra le due epoche sono abissali. Il mondo che Meneghello aveva conosciuto da bambino e da giovane \u00e8 ormai quasi completamente scomparso, e le nuove generazioni non hanno idea di cosa volesse dire vivere in quegli anni.\nIn \"Libera nos a Malo\" Meneghello ragiona sul concetto di felicit\u00e0, su cosa abbiamo perso e cosa abbiamo guadagnato con lo sviluppo della societ\u00e0, ma senza cadere in rimpianti conservatori e inutili patetismi. Non vuole dimostrare la superiorit\u00e0 di una o dell'altra epoca, vuole semplicemente metterle a confronto, contrapponendo il pensiero di lui da bambino con quello, lucido e ironico, del Meneghello ormai quarantenne."}
{"id": "435508", "revid": "1123217", "url": "https://it.wikipedia.org/wiki?curid=435508", "title": "Imperator rhodopurpureus", "text": "Imperator rhodopurpureus \u00e8 un fungo delle Boletaceae. Presenta una grossa variabilit\u00e0 cromatica per la quale sono state individuate nel tempo variet\u00e0 e addirittura specie affini.\nDescrizione della specie.\nCappello.\n10-25 cm, carnoso, sodo; emisferico, poi convesso; leggermente tomentoso, talvolta fessurato al centro; color rosso-scuro, facilmente cambia colore verso il blu al tocco. \nTubuli.\nFino a 2,5 cm, liberi o leggermente arrotondati al gambo; giallo-limone, poi giallo-verdastri, che virano nel blu se sfregati.\nPori.\nPiccoli, rotondi e leggermente angolosi; color arancione, poi rosso scuro, viranti nel blu al tocco. \nGambo.\n8-16 x 4-8 cm, tozzo, cilindrico, allargato alla base, da giallo a rosso-arancio, ricoperto da un fitto reticolo rosso.\nCarne.\nSpessa, soda, giallo-limone con sfumature giallo-verdastre; al taglio vira rapidamente nel blu.\nSpore.\nSub-fusiformi, bruno-oliva in massa.\nHabitat.\nCresce su terreno calcareo, sotto boschi di latifoglie o misti, in estate-autunno.\nCommestibilit\u00e0.\nVelenoso.\nProvoca sindrome gastrointestinale. Molto tossico da crudo, in alcune regioni viene considerato commestibile dopo ripetuti lavaggi e prolungate bolliture. Tuttavia la sua tossicit\u00e0, per quanto diminuita, \u00e8 accertata anche dopo lunghe precotture, per cui \u00e8 un fungo assolutamente da evitare. Si dice tra l'altro che ingerito crudo faccia quasi subito perdere i sensi.\nEtimologia.\nDal latino \"purpureus\" = purpureo, per il colore rosso del cappello e dei pori."}
{"id": "435519", "revid": "729019", "url": "https://it.wikipedia.org/wiki?curid=435519", "title": "Burning Heart Records", "text": "La Burning Heart Records \u00e8 un'etichetta discografica indipendente con sede a \u00d6rebro in Svezia. Dalla fine del 2003 \u00e8 attiva un'ulteriore sede situata in Germania, a Berlino.\nCollabora strettamente con la californiana Epitaph Records, che ne possiede i diritti di distribuzione sui prodotti messi in commercio al di fuori del Nord America.\nStoria della Burning Heart Records.\nLa Burning heart ha avuto un estremo successo come produttrice di gruppi europei (specialmente in Svezia) di fama mondiale. I successi di loro produzione includono: The Hives, Turbonegro, The (International) Noise Conspiracy, Millencolin, No Fun at All e Refused.\n\u00c8 conosciuta principalmente per la produzione e promozione di gruppi garage punk, ma ha anche pubblicato diversi album che spaziano dal grindcore all'hardcore punk, post-hardcore, dal pop punk, melodic hardcore punk allo ska punk, e di recente anche rap.\nArtisti della Burning Heart Records.\nSegue la lista di artisti che sono o sono stati sotto contratto con la Burning Heart."}
{"id": "435525", "revid": "486946", "url": "https://it.wikipedia.org/wiki?curid=435525", "title": "Boletus purpureus", "text": ""}
{"id": "435530", "revid": "27723", "url": "https://it.wikipedia.org/wiki?curid=435530", "title": "Horace W. Babcock", "text": ""}
{"id": "435533", "revid": "27723", "url": "https://it.wikipedia.org/wiki?curid=435533", "title": "Horace Babcock", "text": ""}
{"id": "435535", "revid": "599013", "url": "https://it.wikipedia.org/wiki?curid=435535", "title": "Cvm", "text": ""}
{"id": "435537", "revid": "14214", "url": "https://it.wikipedia.org/wiki?curid=435537", "title": "Cloroetene", "text": ""}
{"id": "435540", "revid": "27723", "url": "https://it.wikipedia.org/wiki?curid=435540", "title": "Harold D. Babcock", "text": ""}
{"id": "435556", "revid": "2070523", "url": "https://it.wikipedia.org/wiki?curid=435556", "title": "Giovanni Fausti", "text": "Biografia.\nNasce a Brozzo, frazione di Marcheno in Val Trompia, provincia di Brescia, il 19 ottobre 1899.\nPrimo di 12 fratelli, entr\u00f2 giovanissimo al seminario interdiocesano di Brescia, divenendo amico, tra gl altri, di Giovanni Battista Montini, il futuro Papa Paolo VI. Nel 1922 venne ordinato sacerdote e consegu\u00ec la laurea presso la Pontificia Universit\u00e0 Gregoriana. L'anno successivo divenne docente di filosofia a Brescia al seminario medesimo.\nNel 1924 si un\u00ec alla Compagnia di Ges\u00f9 a Gorizia e dal 1929 al 1932 ricopr\u00ec la cattedra di filosofia a Scutari.\n\u00c8 stato lo zio del gesuita Silvano Fausti.\nAttivit\u00e0 pastorale.\nNel 1932 rientr\u00f2 a Mantova per ricoprire la cattedra di filosofia e ministro responsabile di quella comunit\u00e0 dei Gesuiti. Dall'agosto 1933 e fino al 1936 si sottopose a molte cure per tutelare la sua salute. All'inizio del 1936 ricominci\u00f2 l'insegnamento, in Italia dove il 2 febbraio 1936 emise la professione solenne nell'Ordine; a Gallarate rimase fino al 1942 quando i superiori della Compagnia di Ges\u00f9, a luglio, lo nominarono rettore del pontificio seminario di Scutari e dell'annesso collegio Saveriano.\nMentre era in Albania fu un pioniere del dialogo islamo-cristiano. In quel piccolo e arretrato paese, Giovanni Fausti aveva saputo \u201cuscire\u201d da s\u00e9 e dal proprio mondo per trovare nell'incontro con l'Altro la chiave per un'avventura destinata a un grande futuro, a tradursi nella dichiarazione conciliare \u201cNostra Aetate\u201d o in quello spirito di Assisi che 50 anni prima sarebbe sembrato un sogno impossibile.\nEcco allora alcuni passi, raccolti insieme, tratti dai diversi articoli pubblicati dal gesuita bresciano sulle pagine de La Civilt\u00e0 Cattolica a partire dal 1931, tutti sulla necessit\u00e0 e l'importanza di un dialogo aperto e amichevole con l'Islam.\n\u201cCi sono ancora [...] molte prevenzioni che separano musulmani da cristiani, e, se questi non si avversano ed odiano pi\u00f9 come una volta, tuttavia non si amano ancora. Nel presente [\u2026] vorremmo spazzar via alcune [...] prevenzioni: dobbiamo parlare all'Oriente per intenderci, non per insultarci. \u00c8 forse il Cristianesimo che insegna ad odiare i propri simili, i propri fratelli? [Coloro che] forse in un domani, non tanto lontano, aprendo gli occhi a una luce pi\u00f9 viva, saranno con noi [\u2026] cittadini del paradiso? Tutte le anime rette che cercano Dio con cuore puro, anche se possono errare in qualche verit\u00e0, saranno da Dio perdonate e accettate nella eterna beatitudine; chi potr\u00e0 pensare che fra gli adoratori di Allah, specialmente fra i nostri semplici montanari, ignari delle grandi malizie e delle grandi colpe del mondo moderno, non ci siano di tali anime rette e sincere? \u00c8 officio nostro [...] far sentire ai musulmani che noi non siamo gretti materialisti, che il cattolicesimo \u00e8 tutt'altro che 'religione di corazzate e di mitragliatrici'. La Chiesa Cattolica vede con infinita tristezza che si confondono tanto spesso l'opera sua e le sue intenzioni con le idee di un insensato imperialismo, che non \u00e8 meno antiscientifico che anticristiano; perch\u00e9, fondandosi sulla forza bruta, ignora i potenti segreti delle forze spirituali dell'umanit\u00e0, le quali pure, come insegna la storia, presto o tardi finiscono con trionfare\u201d. [cfr.http://www.notizieitalianews.com/2014/09/giovanni-fausti-precursore-del-dialogo.html]\nNel 1943 il religioso venne trasferito a Tirana dove si impegn\u00f2 a difendere ed assistere gli italiani e gli albanesi, di qualsiasi credo fossero. Nel 1945 divenne viceprovinciale dei Gesuiti in Albania.\nArresto e uccisione.\nIl 31 dicembre 1945 fu arrestato, insieme a Daniel Dajani, e giudicato traditore e spia del Vaticano. Fu condannato a morte il 22 febbraio 1946, insieme ad un altro sacerdote e due seminaristi e fucilato il 4 marzo 1946, a Scutari.\nL'inchiesta diocesana sul martirio venne avviata solo dopo il crollo del regime comunista in Albania e il 10 novembre 2002 a Scutari, si \u00e8 aperto il processo diocesano per i quaranta martiri albanesi, tra i quali \u00e8 compreso anche Giovanni Fausti.\n\u00c8 stato beatificato il 5 novembre 2016 nella piazza davanti alla cattedrale di Santo Stefano a Scutari assieme ad altri 37 martiri.\nBibliografia.\nMonica Fausti, \"Giovanni Fausti.\" Brescia, CEDOC 1998\nAntonio Fappani, \"Beato Giovanni Fausti.\" Brescia, Fondazione civilt\u00e0 bresciana , 2017\nMario Imperatori S.I - Giovanni Arledler S.I., Beato Padre Giovanni Fausti S.I., Edizioni Velar, 2019"}
{"id": "435583", "revid": "287204", "url": "https://it.wikipedia.org/wiki?curid=435583", "title": "Tsintaosaurus spinorhinus", "text": "Tsintaosaurus (il cui nome significa \"lucertola di Qingdao\", per via della vecchia traslitterazione \"Tsingtao\") \u00e8 un genere estinto di dinosauro ornitopode hadrosauride vissuto nel Cretaceo superiore, circa 70 milioni di anni fa (Campaniano), in quella che oggi \u00e8 l'odierna Cina. Il genere contiene una singola specie, ossia \"T. spinorhinus\", descritta dal paleontologo cinese C. C. Young (1958). L'animale poteva raggiungere gli 8,3 metri (27 piedi) di lunghezza per un peso di 2,5 tonnellate.\nCome la maggior parte degli hadrosauri, \"Tsintaosaurus\" possedeva un caratteristico 'becco ad anatra' e una batteria di potenti denti che usava per masticare la vegetazione. L'animale si muoveva normalmente sulle quattro zampe, ma poteva sollevarsi sulle zampe posteriori per correre pi\u00f9 velocemente sfuggendo ai predatori. Come molti altri hadrosauri, \"Tsintaosaurus\" vivevano probabilmente in branchi.\nDescrizione.\nCresta.\nLo \"Tsintaosaurus\" venne originariamente ricostruito con una cresta simile al corno di unicorno sul cranio. La cresta, come conservata nel suo stato fossile, consiste in un processo lungo circa 40 centimetri, che sporge quasi verticalmente dalla sommit\u00e0 della parte posteriore del cranio. La struttura \u00e8 vuota all'interno e sembra avere una parte superiore biforcata. Strutture comparabili con specie affini sono sconosciute: possiedono creste pi\u00f9 simili a lobi. Nel 1990, David Weishampel e Jack Horner misero in dubbio la presenza della cresta, suggerendo che potesse trattarsi in realt\u00e0 di un osso nasale rotto dalla punta del muso e distorto verso l'alto da uno schiacciamento del fossile. Il loro studio suggeriva inoltre che, senza la cresta distintiva, lo \"Tsintaosaurus\" era identico e pertanto sinonimo del genere \"Tanius\". Tuttavia, nel 1993, Eric Buffetaut e.a., dopo una nuova indagine sulle stesse ossa, concluse che la cresta non era n\u00e9 distorta n\u00e9 un artefatto del restauro; inoltre, dal loro studio era stato ritrovato un secondo esemplare con una parte di cresta eretta, indicando che la cresta era effettivamente reale e che lo \"Tsintaosaurus\" \u00e8 probabilmente un genere distinto.\nUna nuova ricostruzione venne proposta da Albert Prieto-M\u00e1rquez e Jonathan Wagner (2013). Questa nuova ricostruzione si basava sull'identificazione dell'esemplare IVPP V829, una premascella, come un elemento di \"Tsintaosaurus\", giungendo alla conclusione che la cresta ad unicorno altro non era che la parte posteriore di una struttura ben pi\u00f9 grande, una cresta cranica che partiva dalla punta del muso. La parte anteriore della cresta sarebbe stata formata dai processi ascendenti delle premascella. Questi avevano sfaccettature espanse romboidali di contatto con le parti superiori espanse dei processi di cresta delle ossa nasali, formando la parte posteriore della cresta. La base posteriore della cresta era coperta da escrescenze prefrontali. Le ossa nasali fuse avrebbero formato una struttura tubolare cava. L'altezza della cresta avrebbe superato quella della parte posteriore del cranio, misurata lungo le ossa quadrate. Sebbene in gran parte verticale, la cresta era probabilmente orientata leggermente verso il retro del cranio; l'inclinazione in avanti della cresta dell'olotipo sarebbe stato il risultato di una distorsione del fossile.\nLa nuova ricostruzione di Prieto-M\u00e1rquez e Wagner ha portato anche a una nuova ipotesi sui passaggi interni dell'aria nella cresta. Yang aveva ipotizzato che la cresta tubulare nella parte conservata dell'olotipo avrebbe funzionato come principale presa d'aria. Questo idea \u00e8 stata respinta da Prieto-M\u00e1rquez e Wagner che hanno sottolineato che il tubo era chiuso alla sua estremit\u00e0 inferiore e che nei lambeosaurini in generale i passaggi d'aria si trovano in una posizione pi\u00f9 avanzata, le narici ossee sono completamente racchiuse dalla premascella. Prieto-M\u00e1rquez e Wagner presumevano che lo \"Tsintaosaurus\" avrebbe avuto una disposizione standard da lambeosaurino nel muso, l'aria, quando inspirata, entrava nel cranio attraverso le pseudonarie appaiate, le \"narici finte\" delle premascella dietro il becco superiore. Da l\u00ec l'aria sarebbe stata trasportata attraverso passaggi accoppiati sotto i processi mediani delle premascella fino alla sommit\u00e0 della cresta, inserendo successivamente una camera mediana comune all'interno del lobo. La parte posteriore della camera era formata dalle ossa nasali e probabilmente omologa alla cavit\u00e0 nasale. La camera era divisa in due cavit\u00e0 pi\u00f9 piccole, una nella parte anteriore, l'altra nella parte posteriore, da processi mediani curvi delle premascella, che formavano ganci attorno ad un passaggio tra le cavit\u00e0. Dalla cavit\u00e0 posteriore l'aria veniva trasportata verso il basso, verso la cavit\u00e0 cranica interna. Sebbene di solito si presuma che un singolo passaggio servisse a questo scopo, Prieto-M\u00e1rquez e Wagner videro indicazioni nella forma del nasale che c'erano dei passaggi verso il basso accoppiati, all'interno dei processi laterali delle premascella. Da questo hanno concluso che l'intero flusso d'aria era probabilmente separato, la camera media comune probabilmente si divideva in una sezione sinistra e destra da un setto cartilagineo.\nLa conclusione che la struttura tubolare delle ossa nasali posteriori non fossero un passaggio d'aria, costrinsero Prieto-M\u00e1rquez e Wagner a trovare una spiegazione alternativa della sua funzione. Suggerirono, quindi, che sarebbero servite a ridurre il peso della cresta, un tubo simile che combina forza relativa con una bassa massa ossea. Lo \"Tsintaosaurus\" si sarebbe differenziato in questo dagli altri lambeosaurini derivati, che hanno un'estensione anteriore dell'osso frontale, sotto forma di un foglio osseo, che sostiene la cresta.\nAltri tratti distintivi.\nOltre alla nuova forma della cresta, Prieto-M\u00e1rquez e Wagner hanno identificato diversi altri tratti distintivi (autapomorfie) di \"Tsintaosaurus\". Il bordo del becco superiore \u00e8 arrotondato e spesso, pi\u00f9 largo della larghezza trasversale della depressioni anteriori attorno alle narici. Per quanto questa depressione sia situata sulle premascella, \u00e8 su ciascun lato diviso longitudinalmente da due creste che continuano obliquamente in basso e lateralmente. Internamente, le ossa nasali fuse formano un blocco osseo davanti alla scatola cranica. La parte posteriore dell'osso nasale \u00e8 tagliata dalle estensioni frontali dell'osso frontale, la pi\u00f9 alta delle quali \u00e8 elevata rispetto al tetto del cranio. I rami ascendenti delle premascella hanno processi interni che puntano posteriormente, sotto e leggermente all'interno, dividendo una camera condivisa sulla linea mediana. Il prefrontale possiede una flangia, che continua dalla parte inferiore dell'osso lacrimale verso la parte inferiore del processo ascendente del prefrontale e si connette ad un processo sul lato della premascella per formare un'elevazione sul lato della base della cresta. Il lato e la parte inferiore del prefrontale mostrano profonde scanalature verticali. La finestra sovratemporale \u00e8, trasversalmente, pi\u00f9 larga di quanto sia lunga.\nClassificazione.\nLo \"Tsintaosaurus\" forma un \"clade\" all'interno di Lambeosaurinae, con i generi europei \"Pararhabdodon\" e \"Koutalisaurus\" (probabile sinonimo di \"Pararhabdodon\").\nIl seguente cladogramma mostra la posizione tassonomica di \"Tsintaosaurus\" nell'albero evolutivo secondo lo studio di Prieto-M\u00e1rquez e.a. (2013):\nStoria della scoperta.\nNel 1950, a Hsikou, vicino a Chingkangkou, a Laiyang, nello Shandong, nella parte orientale della Cina, furono scoperti vari resti di alcuni grandi hadrosauridi. Nel 1958, questi resti furono descritti dal paleontologo cinese Yang Zhongjian (\"C.C. Young\") come la specie tipo \"Tsintaosaurus spinorhinus\". Il nome generico, \"Tsintaosaurus\", deriva dalla citt\u00e0 di Qingdao, in precedenza spesso traslitterata come \"Tsintao\". Il nome specifico, \"spinorhinus\", significa \"dal naso spinato\", dal latino \"spina\", e dal greco \u1fe5\u03af\u03c2, \"rhis\", ossia \"naso\", in riferimento a quella che un tempo si credeva essere la sua cresta originale sul muso.\nL'olotipo, IVPP AS V725, venne scoperto in uno strato della Formazione Jingangkou, risalente al Cretaceo superiore, circa 70 milioni di anni fa (Campaniano). L'olotipo consiste in uno scheletro parziale con un teschio. Il paratipo \u00e8 l'esemplare IVPP V818, un tetto cranico. Nella stessa area sono stati ritrovati alcuni scheletri parziali aggiuntivi e un gran numero di elementi scheletrici disarticolati. Alcuni di questi vennero riferiti a \"Tsintaosaurus\" da Yang, altri furono nominati \"Tanius chingkankouensis\" sempre dallo stesso Yang, insieme ad un'altra specie: \"Tanius laiyangensis\" descritta per\u00f2 da Zhen (1976). Queste ultime due specie sono oggi considerate sinonimi junior o \"nomina dubia\". Successive ricerche attribuirono una buona parte degli elementi di queste due specie a \"Tsintaosaurus\".\nPaleoecologia.\nUno studio sulle uova di dinosauro ritrovate negli strati successivi della serie Wangshi della provincia di Shandong, di cui la Formazione Jingangkou \u00e8 lo strato pi\u00f9 recente, mostra che la regione possedeva una delle pi\u00f9 alte biodiversit\u00e0 di dinosauri e che il clima era diventato ben pi\u00f9 secco della precedente Formazione Jiangjunding."}
{"id": "435598", "revid": "1214201", "url": "https://it.wikipedia.org/wiki?curid=435598", "title": "\u00d6rebro", "text": "\u00d6rebro () \u00e8 una citt\u00e0 svedese nella provincia storica di N\u00e4rke nella Svezia centrale.\nGeografia fisica.\nHa abitanti (2018). \u00c8 anche il capoluogo della contea di \u00d6rebro che ha abitanti.\nStoria.\n\u00d6rebro ricevette la sua \"Carta Reale\" e i privilegi di citt\u00e0 nel 1404.\nIl nome \"\u00d6rebro\" si riferisce ad un ponte (\"bro\") che attraversa il fiume Svart\u00e5n dove si trova la citt\u00e0. Il prefisso \"\u00d6re\"- deriva da \"\u00f6r\" \"ghiaia (banco)\". Il luogo divenne una sede naturale del commercio nel Medioevo scandinavo ed \u00e8 menzionato nella stampa nel XIII secolo. Fra i primi edifici ricordiamo la fondazione della chiesa cittadina, un edificio che ha subito diverse modifiche nel corso dei secoli. Il centro naturale della citt\u00e0 \u00e8 altrimenti il magnifico Castello di \u00d6rebro, situato su un isolotto sullo Svart\u00e5n, e che divide la citt\u00e0 in una parte settentrionale e una meridionale. Questo castello fu costruito durante il dominio di Birger Jarl all'inizio del XIII secolo e poi modificato e ampliato durante il regno di Gustav Vasa negli anni '60 del Cinquecento. Il Sinodo di \u00d6rebro si tenne qui nel 1529. Eventi degni di nota nella storia di \u00d6rebro includono l'incontro sulla dieta nazionale a \u00d6rebro nel 1810, dove Jean-Baptiste Bernadotte fu eletto principe ereditario di Svezia. Sebbene fosse una citt\u00e0 commerciale, \u00d6rebro rimase piccola fino alla seconda met\u00e0 del XIX secolo, quando crebbe rapidamente come centro dell'industria calzaturiera nazionale.\nSiti di interesse.\nIl centro storico di \u00d6rebro, \"Wadk\u00f6ping\" , si trova sulle rive dello Svart\u00e5n. Contiene molte case in legno del XVIII e XIX secolo, insieme ad alcuni musei.\nLa torre d'acqua di \u00d6rebro, chiamata \"Svampen (Il fungo)\", \u00e8 una destinazione popolare come torre panoramica .\nAmministrazione.\nGemellaggi.\n\u00d6rebro \u00e8 gemellata con:\nSport.\nCalcio.\nLa squadra principale della citt\u00e0 \u00e8 l'\u00d6rebro SK. Sono presenti anche squadre militanti in campionati minori, come Karlslunds IF, BK Forward, Rynninge IK, \u00d6rebro Syrianska IF.\nHockey su ghiaccio.\nL'\u00d6rebro HK ha raggiunto la SHL, massima serie svedese.\nAltri sport.\nKarlslunds IF \u00e8 una polisportiva con sezioni di football americano, bandy, baseball / softball, bowling, calcio, ginnastica, sci e nuoto."}
{"id": "435637", "revid": "729019", "url": "https://it.wikipedia.org/wiki?curid=435637", "title": "Leptictidium", "text": "Leptictidium (\"donnola graziosa\" in greco) \u00e8 un genere estinto di piccoli mammiferi preistorici. Comparvero all'inizio dell'Eocene, cinquanta milioni di anni fa circa. Nonostante siano arrivati ad essere comuni in tutta Europa, si estinsero quaranta milioni di anni fa circa senza lasciare discendenza probabilmente a causa del fatto che si erano adattati alla vita negli ecosistemi boscosi e non riuscirono poi ad adattarsi alle piane aperte dell'Oligocene.\nFisiologia.\nI \"Leptictidium\" avevano piccole zampe anteriori e grandi zampe posteriori, come minuscoli canguri. Le fosse muscolare anteorbitali dei loro crani mostrano che avevano probabilmente dei musi lunghi e mobili, come quelli dei toporagni elefante. I loro denti molari superiori erano pi\u00f9 traversi di quelli dei leptictidi (Leptictidae) e i loro quarti premolari erano molariformi. Le loro dimensioni variava da sessanta a novanta centimetri di lunghezza (di cui pi\u00f9 della met\u00e0 erano della coda calva) e venti centimetri d'altezza. Pesavano un paio di chilogrammi.\nUna delle questioni che non sono state ancora risolte sui \"Leptictidium\" \u00e8 se si spostavano correndo o saltando. Per il fatto che ci sono pochissimi mammiferi che si spostano a due gambe, \u00e8 difficile trovare un animale adeguato per compararlo. Se si prendono i canguri come modello, \u00e8 probabile che i \"Leptictidium\" corressero con il corpo inchinato in avanti, usando la coda come contrappeso. Invece, i toporagni elefante combinano entrambi tipi di locomozione. In genere si spostano a quattro gambe, ma possono correre a due gambe per fuggire da un predatore. Studi della struttura ossea dei \"Leptictidium\" hanno rivelato informazioni contraddittorie: sembra che le loro articolazioni erano troppo debole per sopportare l'impatto dei salti, ma \u00e8 anche evidente che i loro piedi lunghi non erano adatti a correre, ma a saltare; la questione rimane per il momento un enigma.\nComportamento.\nI \"Leptictidium\" erano degli animali diurni che uscivano a cacciare due volte ogni giorno, una alla mattina e l'altra alla sera. Una delle prime cose che facevano dopo svegliarsi era pulirsi il pelo con coscienza. Avevano un'abitudine particolare quando uscivano a cacciare: creavano dei piccoli camini nella giungla in cui abitavano. Ogni mattina ed ogni sera si dedicavano a percorrere questi camini, cacciando le prede che ci trovavano e spostando ogni oggetto che ostacolava il passo. Mantenere i camini scoperti era di importanza capitale, giacch\u00e9 erano le vie che usavano per fuggire nel caso che un predatore li attaccasse.\nSiccome i cuccioli di \"Leptictidium\" erano molto vulnerabili agli attacchi dei predatori, \u00e8 probabile che nascessero molto sviluppati e che diventassero indipendenti quando erano ancora assai giovani. Osservando il comportamento dei toporagni elefante attuali si pu\u00f2 suggerire la possibilit\u00e0 che i cuccioli di \"Leptictidium\" uscissero a cacciare con la loro madre e che imparassero a distinguere le prede leccando la bocca della loro madre quando lei aveva appena cacciato un animale, per conoscere il sapore del cibo.\nSi sono trovati fossili di tre specie diverse di \"Leptictidium\" perfettamente preservate nel pozzo di Messel in Germania. Le impronte del loro pelo si sono preservate, cos\u00ec come i contenuti dei loro stomachi, che mostrano che si trattava di onnivori che si alimentavano di insetti, lucertole e altri piccoli mammiferi.\nHabitat.\nI Leptictidium vissero nelle giungle subtropicali europee dell'Eocene. Dall'inizio di questo periodo, la temperatura del pianeta aument\u00f2 in uno dei riscaldamenti globali pi\u00f9 rapidi (in termini geologici) ed estremi dell'istoria geologica, chiamato massimo termico del Paleocene-Eocene. Fu un episodio di riscaldamento rapido ed intenso (fino a 7\u00a0\u00b0C nelle latitudini alte) che dur\u00f2 meno di centomila anni. Il massimo termico provoc\u00f2 una grande estinzione che serve per distinguere la fauna dell'Eocene di quella del Paleocene.\nIl clima globale dell'Eocene fu probabilmente il pi\u00f9 omogeneo del Cenozoico; il gradiente di temperatura dall'equatore ai poli era la met\u00e0 di quello attuale, e le corrente marine erano eccezionalmente calde. Le regioni polari erano molto pi\u00f9 calde che nell'attualit\u00e0, forse come il nord-ovest degli Stati Uniti attuale. I boschi temperati arrivavano fino a 45\u00b0 di latitudine nord. La differenza pi\u00f9 grande era nelle latitudini temperate; comunque, il clima dei tropici era probabilmente similare a quello attuale.\nIn quest'epoca, la maggioranza di quello che \u00e8 attualmente l'Europa mediterranea e l'Asia sud-occidentale si trovava immersa nell'oceano Tetide. Entrambi continenti erano separati dallo stretto di Turgai (un mare epicontinentale) Grazie all'umidit\u00e0 e alle temperature calde, la maggioranza del continente europea era coperta di vegetazione.\nIn questi boschi frondosi, i \"Leptictidium\" spartivano l'habitat con degli animali come \"Europolemur\", \"Pholidocercus\", \"Palaeotis\" o \"Propalaeotherium\". C'erano anche dei predatori: i coccodrilli \"Asiatosuchus\" e \"Bergisuchus\", \"Lesmesodon\" o la formica gigante di Messel. Nel suo stesso ambiente viveva anche \"Gastornis\", un grande uccello erbivoro terricolo di quasi due metri d'altezza.\nSpecie.\nIl genere \"Leptictidium\" contiene cinque specie:\nLeptictidium auderiense.\nDescritta da Heinz Tobien nel 1962. \u00c8 la specie pi\u00f9 piccola di tutte e misurava soltanto sessanta centimetri di lunghezza. \u00c8 una delle specie trovate nel pozzo di Messel. Mathis ne mette in risalto l'eccezionale sviluppo del paraconide (o cuspide mesiobuccale) del premolare P4 inferiore.\nLeptictidium ginsburgi.\nDescritta da Christian Mathis nel 1989. \u00c8 una delle specie trovate nel giacimento di Robiac (Francia).\nLeptictidium nasutum.\nDescritta da Adrian Lister e Gerhard Storch nel 1985. Era una specie di dimensioni medie che misurava settantacinque centimetri di lunghezza. \u00c8 una delle specie trovate nel giacimento di Messel.\nLeptictidium sigei.\nDescritta da Christian Mathis nel 1989. \u00c8 una delle specie trovate nel giacimento di Robiac (Francia).\nLeptictidium tobieni.\nDescritta da Wighart von K\u00f6nigswald e Gerhard Storch nel 1987. \u00c8 la specie pi\u00f9 grande di tutte e misurava novanta centimetri di lunghezza. \u00c8 una delle specie trovate nel pozzo di Messel.\nSpecie vicine.\nAssieme col genere \"Pseudorhyncocyon\", le cinque specie di \"Leptictidium\" formano la familia Pseudorhyncocyonidae, una delle cinque che compongono l'ordine Leptictida. Le altre famile e generi sono:\nOrdine Leptictida\nNella cultura di massa.\nUna femmina di \"Leptictidium\" e i suoi piccoli cuccioli sono i protagonisti del primo episodio della serie di paleontologia della BBC \"I predatori della preistoria\". L'episodio narra un giorno nella vita di questo animale dell'Eocene. Alla mattina, la madre e i suoi cuccioli escono a cacciare, cercando degli insetti ed animali a sangue freddo che non si sono ancora riscaldati. Durante la giornata, vengono inseguiti da un \"Gastornis\" ed attaccati da un \"Ambulocetus\". Quando cade la notte, i \"Leptictidium\" sono alcuni dei pochi animali che si salvano da una nuvola di gas tossico, liberata da un lago vulcanico, grazie al fatto che la loro tana non si trova nel percorso della nuvola. Invece, l'\"Ambulocetus\" che li ha attaccati durante la giornata muore asfissiato dal biossido di carbonio."}
{"id": "435648", "revid": "3115", "url": "https://it.wikipedia.org/wiki?curid=435648", "title": "Aldebrando di Fossombrone", "text": "Biografia.\nNacque molto probabilmente a Sorrivoli, piccola parrocchia nel comune di Roncofreddo all'interno della diocesi di Cesena, ma il luogo di nascita \u00e8 oggetto ancora di dibattito tra gli storici. Non sono noti nemmeno l'anno di nascita e quello di morte, per i quali esistono versioni discordanti. La tesi prevalente indica il 1119 come data di nascita ed il 1219 come data di morte, tuttavia \u00e8 pi\u00f9 probabile che invece sia nato nel 1164 e morto nel 1247.\nLa sua formazione clericale avvenne presso i canonici di \"Santa Maria in Porto\" a Ravenna e fu eletto Preposto del Capitolo della Cattedrale di Rimini (nel 1222, stando a chi dice che nacque nel 1164). Nel 1170 (nel 1228 secondo altre fonti) fu costretto a fuggire cacciato da moti popolari e si trasfer\u00ec nelle Marche, a Fossombrone, citt\u00e0 della quale fu vescovo fino alla morte. L\u00ec riposano ancora le sue reliquie.\nCulto.\nFossombrone celebra la festa del santo patrono Aldebrando il 1\u00ba maggio. Sorrivoli sceglie come data per il patrono la seconda domenica di maggio.\nTuttavia nel Martirologio Romano al 1\u00ba maggio \u00e8 ricordato solo come beato: \"A Fossombrone nelle Marche, beato Aldebrando, vescovo, insigne per austerit\u00e0 di vita e spirito apostolico\"."}
{"id": "435681", "revid": "1915706", "url": "https://it.wikipedia.org/wiki?curid=435681", "title": "Gemfibrozil", "text": "Il gemfibrozil \u00e8 un farmaco ipolipidemizzante della classe dei fibrati.\nFarmacodinamica.\nIl meccanismo d'azione del gemfibrozil al momento non \u00e8 stato ben identificato.\nEsso \u00e8 in grado di stimolare l'azione della lipoprotein lipasi la quale idrolizza le lipoproteine contenenti trigliceridi (VLDL e chilomicroni). Esso, inoltre, \u00e8 in grado di diminuire la sintesi epatica delle VLDL e di aumentare quella delle apolipoproteine A I ed A II e delle frazioni 2 e 3 delle lipoproteine ad alta densit\u00e0 (HDL).\nCi\u00f2 si traduce in una diminuzione dei livelli dei trigliceridi sierici, un moderato abbassamento delle lipoproteine a bassa densit\u00e0 (LDL) ed un lieve aumento delle HDL.\nFarmacocinetica.\nIl gemfibrozil \u00e8 ben assorbito dopo somministrazione orale e presenta una biodisponibilit\u00e0 prossima al 100% lievemente modificata dall'assunzione di cibo per cui si consiglia di assumerlo circa mezz'ora prima dei pasti. Dopo un'assunzione d'una dose di 600\u00a0mg due volte al giorno si raggiunge un picco di concentrazione compreso tra 15\u201325\u00a0mg/ml.\nNel plasma si trova legato alle proteine (97%) ed in buona parte all'albumina mentre la porzione libera diffonde nell'organismo in maniera ampia. Il gemfibrozil presenta un volume di distribuzione di circa 9-13 l.\nIl metabolismo del composto avviene principalmente a livello epatico tramite processi di ossidazione che danno luogo principalmente ad una forma idrossilata e ad una carbossilata.\nIl 70% del farmaco assunto viene coniugato nel fegato con acido glucuronico e, sotto questa forma, viene rilasciato nelle urine. Per il resto, si pu\u00f2 trovare nelle urine in forma non modificata e nelle feci.\nUsi clinici.\nIl gemfibrozil viene utilizzato, in associazione a misure non farmacologiche, soprattutto nelle dislipidemie caratterizzate da un aumento dei trigliceridi e/o una diminuzione delle HDL (in particolare nei casi di ipertrigliceridemia di tipo IIa, IIb, III, IV, V e non in quelle di tipo I). In caso di aumento delle LDL si preferisce, invece, far ricorso alle statine vista la loro azione pi\u00f9 marcata rispetto ai fibrati che vengono utilizzati come seconda scelta.\nIn terapia si utilizza un dosaggio compreso tra i 900 ed i 1200\u00a0mg al giorno (sebbene solo sulla dose da 1200\u00a0mg/die esistano dati sulla riduzione della morbidit\u00e0). Generalmente si assumono due dosi giornaliere di 600\u00a0mg mezz'ora prima dei pasti. Una tale dose \u00e8 utilizzabile anche in persone anziane ma non in bambini nei quali il prodotto, per la mancanza di dati in merito, \u00e8 controindicato.\nIn caso d'insufficienza renale lieve si pu\u00f2 utilizzare una dose di 900\u00a0mg/die ed effettuare successive valutazioni. Il gemfibrozil \u00e8 controindicato, invece, in caso d'insufficienza renale grave.\nVista la presenza di alcuni possibili effetti avversi (vedi oltre) \u00e8 bene addestrare la persona ricevente il trattamento ad individuare possibili sintomi di miopatia (mialgie e dolorabilit\u00e0 diffusa) e monitorare periodicamente i livelli di creatinfosfochinasi. Bisogna, inoltre, valutare periodicamente i livelli ematici dei lipidi, il valore dell'emocromo e della formula linfocitaria nonch\u00e9 la funzionalit\u00e0 epatica.\n\u00c8 bene cambiare il trattamento qualora esso non sortisca effetti entro tre mesi.\nPer mancanza di dati in merito, l'uso del gemfibrozil in gravidanza o durante l'allattamento viene sconsigliato.\nEffetti avversi.\nGli effetti avversi pi\u00f9 comuni (7% dei casi) che si possono verificare in persone in terapia con gemfibrozil sono d'ordine gastrointestinale i quali tendono a recedere col proseguire del trattamento: dispepsia, dolori addominali, nausea, vomito, stipsi o diarrea e flatulenza. Altri effetti avversi piuttosto comuni comprendono: cefalea, vertigini, senso d'affaticamento, eczema e esantema cutaneo.\nRaramente possono comparire problematiche quali: trombocitopenia, anemia, leucopenia, eosinofilia, ipoplasia midollare, fibrillazione atriale, capogiri, offuscamento della visione, eccessiva sonnolenza diurna, nevrite periferica, riduzione della \"libido\", impotenza, pancreatite, appendicite, alterazioni della funzionalit\u00e0 epatica, ittero, colelitiasi, colecistite, prurito, alopecia, dermatiti, artralgia, sinovite, mialgia, miastenia, miopatia, rabdomiolisi, angioedema, fotosensibilit\u00e0, edema della laringe ed orticaria.\nIl gemfibrozil \u00e8 controindicato in persone con problemi d'ipersensibilit\u00e0 al prodotto o ai suoi eccipienti, con insufficienza epatica o renale o con malattie della colecisti e/o delle vie biliari (inclusa la colelitiasi). \u00c8 da ricordare anche la controindicazione in persone che abbiano manifestato fotosensibilit\u00e0 in precedenti terapie con fibrati o che stiano assumendo repaglinide.\nInterazioni.\nDa studi in vitro pare che il gemfibrozil sia in grado d'inibire diversi tipi di citocromi: CYP2C8 e CYP2C9 (soprattutto), CYP2C19, CYP1A2, UGTA1 ed UGTA3.\nA causa della probabile interazione col citocromo CYP2C8 bisogna evitare la contemporanea assunzione di repaglinide in quanto i suoi livelli plasmatici possono aumentare fino ad 8 volte con conseguente rischio d'ipoglicemia.\nPer la stessa motivazione bisogna fare attenzione all'uso concomitante di rosiglitazone i cui livelli possono aumentare di 2-3 volte.\nEssendo stati riportati casi d'ipoglicemia in persone che assumevano composti ipoglicemizzanti \u00e8 bene prestare attenzione ai livelli di glucosio ematici in caso d'uso di tali prodotti.\nIl gemfibrozil, inoltre, \u00e8 in grado di alterare la farmacocinetica di alcune statine (simvastatina, lovastatina, pravastatina e rosuvastatina) aumentandone la AUC (\"area under the curve\").\nIl farmaco \u00e8 in grado di potenziare l'azione degli anticoagulanti orali e di aumentare assai i livelli plasmatici di bexarotene.\nL'assunzione in parallelo di composti a base di resine (ad esempio il colestipolo) pu\u00f2 diminuire la biodisponibilit\u00e0 del gemfibrozil per cui \u00e8 bene attendere un opportuno lasso di tempo (almeno 2 ore) prima di assumerlo.\nA causa dell'aumento del rischio di miopatia il gemfibrozil non deve essere assunto assieme alle statine.\nBibliografia.\nB.G. Katzung: Farmacologia Generale e Clinica. Quarta edizione italiana; Piccin, Padova.\nMycek MJ, Harvey RA e Champe PC: Farmacologia. Seconda edizione italiana; Zanichelli Editore, Bologna\n\"Helsinki Heart Study: primary-prevention trial with gemfibrozil in middle-aged men with dyslipidemia. Safety of treatment, changes in risk factors, and incidence of coronary heart disease.\"\nN Engl J Med. 1987 Nov 12;317(20):1237-45.\n\"Gemfibrozil for the secondary prevention of coronary heart disease in men with low levels of high-density lipoprotein cholesterol. Veterans Affairs High-Density Lipoprotein Cholesterol Intervention Trial Study Group.\"\nN Engl J Med. 1999 Aug 5;341(6):410-8."}
{"id": "435710", "revid": "767487", "url": "https://it.wikipedia.org/wiki?curid=435710", "title": "Propalaeotherium", "text": "Il Propalaeotherium (letteralmente: \"primo animale selvatico primitivo\") fu un primo genere di cavallo, a sua volta antenato del \"Palaeotherium\" ed entrambi discendenti dal primo cavallo ancestrale, l'Hyracotherium, mentre il \"Propaleotheres\" e \"Paleotheres\" non erano gli antenati del cavallo moderno. Scomparve 45 milioni di anni fa, nel periodo Eocene.&lt;br&gt;\nIl nome \"Propalaeotherium\" venne attribuito dal paleontologo ed entomologo Paul Gervais per indicare la sua precedenza rispetto al \"Palaeotherium\", \u00e8 stato considerato appartenente alla famiglia dei Palaeotheriidae dal paleontologo J. J. Hooker nel 1986. Tuttavia, un pi\u00f9 recente studio del 2004, lo ha riclassificato come appartenente alla famiglia degli equidi.\nDimensioni ridotte.\nI propaleoteri furono piccoli animali, che misuravano dai 30 ai 60 cm alla spalla, come gli attuali tapiri neonati. Non avevano zoccoli, ma tre piccole dita con unghie. Erano erbivori; si cibavano di bacche e vari vegetali. I resti fossili furono portati alla luce in Germania presso la Valle del Geisel e Messel. Caratteristico per il suo collo corto, il suo cranio misurava fino a 22 centimetri ed era allungato e a forma di cuneo; l'osso occipitale era a forma di rettangolare ed in parte concava; l'osso nasale occupava quasi met\u00e0 della lunghezza del cranio, misurando a volte anche 10 centimetri di lunghezza. L'incisivo nasale sporgeva dalla cavit\u00e0 nasale solo circa 3 centimetri ed era quindi pi\u00f9 corto rispetto a quello del \"Palaeotherium\". La linea della fronte era dritta e non curva come nel caso del \"Hyracotherium\" e del \"Palaeotherium\", caratteristica che lo avvicina agli attuali cavalli. Gli altri incisivi erano relativamente piccoli ed appuntiti."}
{"id": "435717", "revid": "438678", "url": "https://it.wikipedia.org/wiki?curid=435717", "title": "Il tempo dei gitani", "text": "Il tempo dei gitani (serbo-croato: \"\u0414\u043e\u043c \u0437\u0430 \u0432\u0435\u0448\u0430\u045a\u0435; - \"Dom za ve\u0161anje) \u00e8 un film del 1988 diretto da Emir Kusturica.\nLa pellicola drammatica vinse il premio per la miglior regia al 42\u00ba Festival di Cannes.\nTrama.\nPerhan, giovane gitano, si trova nelle mani di un branco di malviventi che trafficano con gli esseri umani nella Jugoslavia precedente alla dissoluzione della repubblica titoista. I protagonisti finiranno nell'ambiente della microcriminalit\u00e0 milanese.\nRealizzazione.\nKusturica voleva originariamente realizzare un film sui Doukhobors, una minoranza russa che vive in Canada, ma ha cambiato idea dopo aver letto su un quotidiano che una famiglia di rom aveva venduto un neonato in Italia. Per sviluppare la storia il regista visit\u00f2 per due mesi la comunit\u00e0 rom di Skopje (dove poi gir\u00f2 la prima parte del film) informandosi sulla cultura gitana e facendosi raccontare storie che poi utilizz\u00f2 per scrivere la sceneggiatura. Durante questi sopralluoghi vennero anche selezionati 120 zingari tra i quali alcuni vennero scelti per interpretare ruoli importanti nel film. In particolare la nonna del protagonista, Baba, lo zio Merdzan e il vicino Zabit. Il protagonista Perhan invece \u00e8 interpretato da un giovane Davor Dujmovi\u0107, che aveva gi\u00e0 lavorato con Kusturica in \"Pap\u00e0 \u00e8 in viaggio d'affari\". Il film \u00e8 stato recitato in lingua roman\u00ed ed in serbocroato.\nGirando il film all'interno della realt\u00e0 rom vennero inventate e improvvisate continuamente nuove scene, e questo port\u00f2 ad avere una quantit\u00e0 di girato molto maggiore di quella inizialmente prevista dalla sceneggiatura. Molto materiale fu poi eliminato in fase di montaggio ma la televisione di Sarajevo decise di ricavarne una miniserie di sei episodi della durata complessiva di quasi cinque ore, che non fu realizzata direttamente da Kusturica ma alla quale egli diede il suo assenso.\nNel 2007 Kusturica ha messo in scena un'\"opera punk\" tratta dal film.\nRiprese.\nIl film \u00e8 stato girato a Sarajevo, a Milano e a Roma"}
{"id": "435718", "revid": "56620", "url": "https://it.wikipedia.org/wiki?curid=435718", "title": "Jacob Grimm", "text": "Biografia.\nNel 1822, elabor\u00f2 la legge di Grimm (linguistica) nella sua \"Deutsche Grammatik\". Insieme al fratello minore Wilhelm Grimm, fu autore del \"Deutsches W\u00f6rterbuch\", il pi\u00f9 grande vocabolario tedesco. Nel 1835, complet\u00f2 il \"Deutsche Mythologie\", un trattato sulla mitologia tedesca. Con il fratello scrisse le \"Fiabe del focolare\"."}
{"id": "435719", "revid": "1865216", "url": "https://it.wikipedia.org/wiki?curid=435719", "title": "Wilhelm Grimm", "text": "Biografia.\n\u00c8 autore, insieme al fratello maggiore Jacob Grimm, del \"Deutsches W\u00f6rterbuch\", il pi\u00f9 grande vocabolario tedesco. Con il fratello, scrisse anche le \"Fiabe del focolare\"."}
{"id": "435720", "revid": "122465736", "url": "https://it.wikipedia.org/wiki?curid=435720", "title": "Grey DeLisle", "text": "Biografia.\n\u00c8 figlia del camionista George van Oosbree e della cantante Johanna Ruth. Ha un fratello minore. \nMet\u00e0 irlandese e met\u00e0 ispanica, ha avuto una infanzia triste: il padre aveva lasciato la famiglia e la madre era tossicodipendente. Principalmente \u00e8 stata educata e cresciuta dalla nonna, Eva Flores Ruth, un cantante che aveva lavorato assieme a Tito Puente, una leggenda della musica \"salsa\".\nDeLisle era appassionata di gruppi come i The Cure, ma la madre che era diventata una Pentecostale, aveva imposto alla figlia di non ascoltare musica che non fosse di carattere religioso. In tarda adolescenza cominci\u00f2 a cantare dei brani gospel e inizi\u00f2 anche a recitare nel mondo delle \"stand-up comedy\", sul consiglio di un amico. DeLisle riusciva a imitare le voci in maniera naturale, e quindi le venne consigliato di mettersi in prova per diventare una doppiatrice. Il suo primo posto come protagonista arriv\u00f2 con \"Crayon Shin-chan\".\nNon prese un altro posto come protagonista fino al 1998, ma da allora Grey \u00e8 diventata una delle doppiatrici pi\u00f9 amate e rispettate in America.\nDeLisle ha anche pubblicato quattro CD, contenenti musica folk e brani \"Americana\", ma anche alcuni brani di tipo gospel.\nNel 2002, DeLisle ha sposato il musicista Murry Hammond, il bassista degli Old 97's, dopo alcuni mesi di relazione informale. \nGrey ha prestato la sua voce anche a molti personaggi dei videogiochi, come \"Escape from Monkey Island\", la serie \"Baldur's Gate\", e diversi giochi della LucasArts.\nDal 2019 \u00e8 la nuova voce di Martin Prince ne I Simpson a causa della scomparsa di Russi Taylor. Nel 2021 ha un ruolo vocale nello spot pubblicitario della quinta puntata di WandaVision."}
{"id": "435721", "revid": "120884921", "url": "https://it.wikipedia.org/wiki?curid=435721", "title": "Sara Kestelman", "text": "Biografia.\nIl suo ruolo pi\u00f9 conosciuto \u00e8 quello di Lady Frances Brandon, la madre di Jane, nel film \"Lady Jane\" (1986). E nota anche per il ruolo di \"May\" in \"Zardoz\" (1974).\n\u00c8 conosciuta per il suo talento di attrice teatrale. Nel 1994 ha vinto un \"Laurence Olivier Theatre Award\" per la sua interpretazione nel musical \"Cabaret\", e ha lavorato anche con il \"National Theatre\" e la \"Royal Shakespeare Company\".\nTra i videogiocatori, \u00e8 conosciuta per aver doppiato un personaggio del videogioco \"\", Kreia."}
{"id": "435723", "revid": "121742139", "url": "https://it.wikipedia.org/wiki?curid=435723", "title": "30 Seconds to Mars (album)", "text": "30 Seconds to Mars \u00e8 il primo album in studio del gruppo musicale statunitense Thirty Seconds to Mars, pubblicato il 27 agosto 2002 negli Stati Uniti d'America dalla Immortal Records e dalla Virgin Records.\nL'album venne prodotto da Bob Ezrin, Brian Virtue e dagli stessi Thirty Seconds to Mars, e fu registrato nella campagna del Wyoming durante il 2001 e i primi mesi del 2002. \"30 Seconds to Mars\" \u00e8 un concept album focalizzato sulla lotta umana e l'autodeterminazione, caratterizzato da testi personali che utilizzano elementi ultraterreni e idee concettuali per illustrare la reale esperienza umana.\nAl momento della sua uscita nell'agosto del 2002, \"30 Seconds to Mars\" debutt\u00f2 alla posizione 107 della Billboard 200 e al primo posto della Top Heatseekers. L'album ricevette recensioni positive e fu paragonato ai lavori dei Pink Floyd, Tool e Brian Eno. Dall'album furono estratti due singoli, \"Capricorn (A Brand New Name)\" e \"Edge of the Earth\". Nel corso degli anni il disco ha venduto oltre due milioni di copie. Per promuovere l'album i Thirty Seconds to Mars aprirono i concerti di artisti come Puddle of Mudd, Incubus, Sevendust e Chevelle.\nProduzione.\nIl lavoro dei Thirty Seconds to Mars cattur\u00f2 le attenzioni del produttore Bob Ezrin, che in precedenza aveva lavorato su diversi progetti innovativi tra cui \"The Wall\" dei Pink Floyd, \"Love It to Death\" di Alice Cooper e \"Destroyer\" dei Kiss. Ezrin era in cima alla lista dei produttori con cui il gruppo avrebbe voluto lavorare; infatti i membri dei Thirty Seconds to Mars trascorsero la loro adolescenza ascoltando il suo lavoro pionieristico con artisti come Pink Floyd, Kiss e Alice Cooper, e pensarono che lui fosse l'unico in grado di aiutarli a raggiungere il loro obiettivo. Brian Virtue, gi\u00e0 produttore dei Jane's Addiction, s\u00ec un\u00ec al gruppo e a Ezrin nella produzione del disco.\nI Thirty Seconds to Mars si ritirarono nella campagna del Wyoming per registrare l'album, provvisoriamente chiamato \"Welcome to the Universe\". Il gruppo e Ezrin scelsero una magione isolata circondata da 15.000 ettari, cercando il luogo migliore che avrebbe arricchito la loro musica. Un intenso periodo di pre-produzione inizi\u00f2, a partire da un esame quasi ossessivo su circa 50 canzoni. Dopo un periodo iniziale di caos, un proficuo rapporto nacque tra musicisti e produttori, arrivando ad un ambiente di lavoro artisticamente gratificante. Ezrin aiut\u00f2 il gruppo a capire l'importanza della struttura di un album e di come creare una progressione, piuttosto che una semplice serie di canzoni. Leto afferm\u00f2 che lavorare con Ezrin fu un processo tumultuoso e allo stesso tempo appagante, avente una propria dinamica. Virtue, inoltre, fu essenziale per il gruppo nel definire il loro stile.\nAnche se i brani erano gi\u00e0 stati scritti, nulla fu lasciato intatto, lavorando di fino su ogni traccia. Il brano \"Fallen\", originariamente intitolato \"Jupiter\", fu il primo ad essere stato prodotto per il disco. Inizialmente i Thirty Seconds to Mars pensarono di non inserirlo nell'album poich\u00e9 non ne erano soddisfatti, tuttavia decisero di rielaborarlo dato che alcuni ne provavano forti sentimenti. La traccia vede la collaborazione di Danny Lohner come programmatore e Maynard James Keenan come seconda voce. Diversi musicisti, tra i quali anche i produttori Bob Ezrin e Brian Virtue, parteciparono in diverse canzoni dell'album.\nStile e tematiche.\nI testi delle canzoni trascendono il caos del mondo moderno e trattano di personaggi che affrontano paranoie, l'alienazione e ossessioni oscure mentre immaginano un'evasione ideale dal mondo terreno. Il nome stesso \"30 Seconds to Mars\" implica l'accelerata societ\u00e0 in cui l'uomo vive e segnala una potenziale fuga da essa. Ogni traccia del disco costituisce una storia reale che esamina la personale esperienza umana. I testi sono carichi di metafore e momenti di fantasia che hanno l'intento di catturare l'immaginazione. Jared Leto precis\u00f2 che \u00abogni aspetto presente nell'album riguarda la reale esperienza umana. Questa \u00e8 la singola fonte stimolante per noi, la lotta umana. Liricamente, \u00e8 un album molto personale che talvolta utilizza elementi ultraterreni e idee concettuali per illustrare una situazione veritiera e personale\u00bb. La frontiera espansiva della campagna del Wyoming contribu\u00ec ad alimentare l'immaginario dei membri del gruppo. La critica Karin Lowachee not\u00f2 che Jared Leto, autore di tutti i brani dell'album, permette all'ascoltatore di trarre le proprie conclusioni circa il significato delle canzoni, rendendo la musica particolarmente personale.\nSecondo quanto dichiarato da Jared Leto, \"Capricorn (A Brand New Name)\", il brano di apertura del disco, riguarda un desiderio di rinnovamento. Il musicista tuttavia afferm\u00f2 che preferisce consentire all'ascoltatore di assegnare il proprio significato al testo della canzone, sostenendo che l'interpretazione, da individuo a individuo, sia uno degli aspetti pi\u00f9 interessanti della musica. Il brano \"Fallen\" affronta l'esigenza di fuggire dal mondo interiore che ogni uomo ha creato per se stesso. I versi provocatori di \"Oblivion\" conducono ad una frenetica minaccia, nella quale \u00abl'unione divide e la divisione unir\u00e0\u00bb. Leto motiv\u00f2 tale paradosso come una circostanza sfortunata ma piuttosto comune. Una narrativa drammatica conduce \"Buddha for Mary\", la quale storia non riguarda una specifica persona ma costituisce una metafora. \"End of the Beginning\" presenta un tono profetico e sottolinea la natura dell'uomo in costante ricerca di qualcosa. La traccia \"Revolution\", esclusa dalla lista tracce finale, fu considerata da alcuni critici una canzone antiamericana. Leto rifiut\u00f2 tale aggettivo e afferm\u00f2 che essa \u00abpu\u00f2 essere compresa in diversi modi. Se viene considerata letteralmente o politicamente potrebbe essere mal interpretata. Noi non volevamo che una canzone del genere mettesse in ombra ci\u00f2 che siamo. E considerando che le persone hanno la tendenza a prendere le cose molto alla lettera abbiamo pensato che, soprattutto dopo l'11 settembre, la canzone non si adattasse tematicamente con il resto dell'album. Ha assunto nuove dimensioni\u00bb.\nL'album contiene diversi elementi ispirati dal romanzo \"Dune\" di Frank Herbert. Il libro affronta temi complessi cari al gruppo come la sopravvivenza umana, l'evoluzione, l'ecologia e la commistione di religione, politica e potere. Il testo della traccia fantasma \"The Struggle\" \u00e8 tratto dall'opera \"L'arte della guerra\" attribuito al generale Sun Tzu. Le tematiche del trattato, oltre alla strategia militare, si riferiscono a molti aspetti della vita. I Thirty Seconds to Mars furono influenzati da diversi artisti musicali come Pink Floyd, The Cure, Bj\u00f6rk, Rush, The Who e Depeche Mode; secondo Shannon Leto \u00abartisti concettuali, che hanno intensit\u00e0 e che sono dinamici\u00bb. L'album presenta sonorit\u00e0 che vanno al di l\u00e0 delle barriere di un singolo genere, e diversi critici musicali hanno riscontrato nel disco sonorit\u00e0 che spaziano dal rock progressivo alla new wave, dal progressive metal allo space rock e dal rock elettronico al nu metal.\nPubblicazione.\nPrevisto inizialmente nel marzo del 2002, \"30 Seconds to Mars\" fu pubblicato il 27 agosto del 2002 negli Stati Uniti. Il compact disc dell'album contiene del materiale digitale extra sviluppato dai Little Lion Studios. I contenuti includono un video promozionale intitolato \"Capricorn\", diretto da Lawton Outlaw, creato e prodotto dalla Black Dragon, e un dietro le quinte montato da Ari Sandel. L'edizione giapponese dell'album fu pressata con una bonus track dal titolo \"Anarchy in Tokyo\".\nIl primo singolo ufficiale estratto dall'album fu \"Capricorn (A Brand New Name)\", entrato in rotazione radiofonica dal 23 luglio 2002. Il 7 settembre 2002 il brano entr\u00f2 nella Mainstream Rock Songs alla posizione 40 e il 5 ottobre raggiunse la migliore posizione alla numero 31, restando otto settimane in classifica. Al momento della sua uscita, \"30 Seconds to Mars\" debutt\u00f2 alla posizione 107 della Billboard 200 e rimase quattro settimane in classifica. L'album esord\u00ec al primo posto della Top Heatseekers. Dopo nove settimane, il disco si trovava alla posizione 40 e aveva venduto oltre 40.000 copie. Secondo i dati raccolti dalla Nielsen SoundScan, all'agosto del 2006 le vendite statunitensi dell'album ammontavano a 120.000 dischi. In Francia, \"30 Seconds to Mars\" esord\u00ec alla posizione 142 della classifica SNEP. Il 3 marzo 2003 il brano \"Edge of the Earth\" fu pubblicato come secondo singolo estratto dall'album.\nDopo cinque anni dal suo debutto originale, \"30 Seconds to Mars\" fu pubblicato in Australia il 7 aprile del 2007. L'album debutt\u00f2 alla posizione 95 della classifica australiana e raggiunse la posizione 89 la settimana seguente. Il disco inoltre esord\u00ec nella Australian Rock Chart alla posizione 12. Nel 2010 l'album rientr\u00f2 nella classifica dopo la pubblicazione del terzo album del gruppo, \"This Is War\". In seguito alla tappa europea del tour per \"A Beautiful Lie\", il 19 gennaio 2008 l'album entr\u00f2 nella Official Albums Chart alla posizione 136 e nella Official Rock &amp; Metal Chart al secondo posto. I due singoli dell'album e le tracce \"Fallen\", \"Buddha for Mary\" e \"Echelon\" entrarono nella classifica rock, piazzandosi in quattro diverse posizioni nella top ten. Il 22 luglio 2013 l'album fu certificato disco d'argento dalla British Phonographic Industry per aver venduto oltre 60.000 copie nel Regno Unito. Il 2 dicembre 2009 la EMI pubblic\u00f2 in Giappone un'edizione rimasterizzata dell'album in versione limitata. A marzo 2011 l'album aveva venduto oltre due milioni di dischi nel mondo. In vista del concerto del 6 luglio 2011 ad Atene, in Grecia, l'album entr\u00f2 nella classifica greca alla posizione 43, per poi raggiungere la posizione 41 la settimana seguente.\nIn occasione del decimo anniversario del disco, il 27 agosto 2012 fu organizzato un evento speciale, chiamato Mars X, dedicato interamente alla celebrazione della pubblicazione dell'album. L'evento, presentato sulla piattaforma VyRT, permise di ascoltare e commentare l'album assieme ai membri del gruppo, partecipando ad una diretta discussione sulla nascita dei Thirty Seconds to Mars e incluse un'esibizione acustica. Per tale avvenimento una ristampa dell'album in vinile fu pubblicata in edizione limitata in formato picture disc.\nAccoglienza.\nL'album ricevette un buon riscontro da parte della critica musicale, ottenendo recensioni generalmente favorevoli. Jason D. Taylor di AllMusic lod\u00f2 il disco, affermando che i \u00abThirty Seconds to Mars sono riusciti a registrare un album che d\u00e0 vita all'attuale scena musicale, adottando stili per molti anni sul letto di morte e offrendo la migliore esperienza rock del 2002\u00bb. In una pi\u00f9 recente recensione di AllMusic, Jon O'Brien descrisse il disco come un \u00abconcept album a tema spaziale estremamente ambizioso\u00bb. Smiley Ben, scrivendo per BBC, descrisse l'album \u00abpotente, pensieroso e un po' vizioso\u00bb, affermando che \u00abi suoi testi ossessionanti e inquietanti vengono combinati con un basso palpitante, percussioni lancinanti e chitarre stridule per un risultato che non sar\u00e0 sempre piacevole da ascoltare, ma certamente convincente\u00bb, e concluse dicendo che il gruppo \u00abconsapevolmente supera i confini e produce una musica perfetta\u00bb. La critica Karin Lowachee apprezz\u00f2 l'originalit\u00e0 del disco e afferm\u00f2 che \u00abascoltando l'album si ha la netta sensazione di trovarsi in un mondo decisamente ultraterreno\u00bb. Ryan Rayhill di \"Blender\" scrisse che i Thirty Seconds to Mars \u00abgestiscono una magnanima space opera di portata epica, degna dei prototipi prog rock dei Rush\u00bb, e continu\u00f2 affermando che il gruppo \u00abemerge con un debutto che suona come i Tool sul lato oscuro della Luna\u00bb, citando \"The Dark Side of the Moon\" dei Pink Floyd.\nJohan Wippsson di Melodic scrisse che \u00abmusicalmente i Thirty Seconds to Mars hanno qualcosa di innovativo da comunicare con il loro rock influenzato dallo spazio\u00bb e consider\u00f2 il loro debutto \u00abuno degli album pi\u00f9 unici quando si tratta di uno stile proprio\u00bb. La rivista inoltre inser\u00ec il disco tra i migliori album del 2002. Megan O'Toole del tabloid \"The Gazette\" lod\u00f2 il disco, affermando che \u00abogni brano \u00e8 un capolavoro unico nel suo genere che opera simultaneamente su diversi livelli musicali e spirituali\u00bb, e concluse scrivendo che i \u00abThirty Seconds to Mars sono riusciti a costruirsi una nicchia molto particolare nell'ambito rock\u00bb. E! Online assegn\u00f2 una B all'album, scrivendo che \u00abLeto sembra pi\u00f9 un Maynard James Keenan dei Tool e A Perfect Circle piuttosto che un membro del Screen Actors Guild \u2014 anche se i suoi testi a tema spaziale risultano un po' ridondati\u00bb. Amber Authier della rivista \"Exclaim!\" afferm\u00f2 che il gruppo ha creato un album epico con somiglianze concettuali a gruppi come Queensr\u00ffche e Depeche Mode. Il critico Jay Gordon apprezz\u00f2 la fusione di stili presente nell'album e paragon\u00f2 i Thirty Seconds to Mars a \"Ziggy Stardust\" di David Bowie e ai lavori dei Pink Floyd. Jaan Uhelszki di \"Alternative Press\" giudic\u00f2 il disco \u00abun lavoro ambizioso ricco sia musicalmente che liricamente\u00bb. In vista del decimo anniversario dell'album, Ian Winwood di \"Kerrang!\" rivisit\u00f2 il disco, descrivendolo come il pi\u00f9 aggressivo che il gruppo abbia prodotto e lodando i testi concettuali di Leto.\nMeno positiva fu la recensione della rivista \"Kludge\", la quale riporta che \u00abl'intero progetto nel suo complesso \u00e8 sbilanciato, con i suoi punti di forza stipati saldamente nelle prime cinque canzoni\u00bb, sostenendo che la qualit\u00e0 dei brani cade completamente a met\u00e0 strada. Peter Relic di \"Rolling Stone\" afferm\u00f2 che l'album \u00e8 \u00abcompromesso dalla pretenziosa poesia di Leto e dalla sterilizzata qualit\u00e0 delle dense chitarre\u00bb, mentre \"Q\" scrisse che il disco \u00e8 \u00abraffinato e brillante, ma i testi coscienziosi e fantascientifici di Leto diventano monotoni durante l'ascolto\u00bb.\nPromozione.\nPer promuovere l'album i Thirty Seconds to Mars svolsero una serie di tourn\u00e9e in Nord America. Prima ancora della sua pubblicazione, i Puddle of Mudd invitarono i Thirty Seconds to Mars ad aprire i loro concerti per un periodo di sei settimane durante la primavera del 2002, nonostante il gruppo fosse totalmente sconosciuto e nessuno avesse ancora sentito la loro musica sulle radio nazionali. Il 30 gennaio del 2002 i Thirty Seconds to Mars iniziarono un tour promozionale in Nord America. Il 24 giugno del 2002 si svolse al Barfly di Londra il primo concerto europeo del gruppo. Il 26 luglio la band prese parte ad un tour in Nord America in supporto agli Incubus e il mese successivo inizi\u00f2 il Club Tour. Agli inizi di ottobre, MTV America li invit\u00f2 al programma Campus Invasion, eseguendo dieci concerti in Canada con artisti come Billy Talent, I Mother Earth e Pepper Sands. Furono anche invitati dagli Adema per aprire il loro tour primaverile, ma furono costretti a rinunciare a causa di conflitti di programmazione.\nDopo tre concerti di supporto agli Our Lady Peace, i Thirty Seconds to Mars aprirono il tour autunnale dei Sevendust. La prima apparizione televisiva dei Thirty Seconds to Mars ebbe luogo il 18 novembre 2002 durante \"Last Call with Carson Daly\" e and\u00f2 in onda il 27 novembre. Essa fu l'ultima esibizione del gruppo con il chitarrista Solon Bixler. Il gruppo successivamente si esib\u00ec al \"The Tonight Show with Jay Leno\" e al \"The Late Late Show with Craig Kilborn\", prima esibizione live della band con il chitarrista Tomo Mili\u010devi\u0107. Nel 2003 il gruppo and\u00f2 in tour con gruppi come Chevelle, Trust Company e Shihad, e svolse tredici concerti per il Lollapalooza. Nel 2004 i Thirty Seconds to Mars si esibirono in tre date. Durante il concerto del 21 febbraio al Roxy Theatre di Los Angeles, il gruppo interpret\u00f2 una cover di \"Where the Streets Have No Name\" degli U2 con il musicista Mike Einziger.\nFormazione.\nDi seguito sono elencati i musicisti che hanno partecipato al disco e il personale che ha collaborato alla sua realizzazione:"}
{"id": "435724", "revid": "117056797", "url": "https://it.wikipedia.org/wiki?curid=435724", "title": "N\u00e4rke", "text": "Il N\u00e4rke \u00e8 una provincia storica (\"landskap\") della Svezia centrale. Confina con il V\u00e4sterg\u00f6tland, il V\u00e4rmland, il V\u00e4stmanland, il S\u00f6dermanland e l'\u00d6sterg\u00f6tland.\nDall'antico nome della popolazione della provincia, i \"Njarar\" (oggi \"Njars\") o Nerikjar (oggi \"N\u00e4rkingar\"), deriva quello di N\u00e4rke. La radice \"nari\" \u00e8 imparentata con la parola inglese \"narrow\" (\"stretto\") e si riferisce alle strette insenature che caratterizzano il territorio nel sud e nel nord-est. La provincia viene talvolta chiamata \"Nerike\" in inglese, e la versione latinizzata \u00e8 \"Nericia\".\nLa fonte letteraria pi\u00f9 antica che cita il popolo dei \"Njars\" \u00e8 il V\u00f6lundarkvi\u00f0a (\"Il carme di V\u00f6lundr\"), un poema epico facente parte dell'Edda poetica che cita il crudele re N\u00ed\u00f0u\u00f0r come signore dei Njars.\nContea.\nLe province attualmente non hanno funzioni amministrative in Svezia, oggi assunte dalle contee. Oggi la provincia di N\u00e4rke costituisce la parte meridionale della contea di \u00d6rebro.\nGeografia fisica.\nIl monte pi\u00f9 alto della regione \u00e8 il \"Kilsbergen\". La provincia si affaccia anche sul lago V\u00e4ttern. Nella provincia \u00e8 stato istituito un parco naturale presso Garphyttan.\nGeografia politica.\nSul territorio della provincia oggi risiedono 187.000 abitanti.\nLe citt\u00e0 principali sono:\nLa citt\u00e0 pi\u00f9 antica della provincia \u00e8 \u00d6rebro (status acquisito intorno al 1200). Askersund lo divent\u00f2 nel 1643 e Kumla nel 1942. Nel 1971 si smise di conferire lo status di citt\u00e0 in Svezia, di conseguenza questi sono titoli storici.\nStoria.\nUna delle cronache pi\u00f9 antiche, per quanto considerabile come fonte storica solo in modo indicativo, \u00e8 l'Heimskringla, una raccolta di saghe nordiche risalente agli inizi del XIII secolo trascritte da Snorri Sturluson e afferenti al corpus folkloristico e mitologico tradizionale scandinavo.\nNella saga degli Ynglingar, che \u00e8 il primo dei testi dell'Heimskringla, viene menzionato come re di N\u00e4rke (\"Nerike\" in norreno) \"Olaf dalla vista acuta\" (\"\u00d3l\u00e1fr inn skyggni\") la cui nipote aveva sposato Ingjald un re degli Ynglingar, la semi-leggendaria stirpe reale svedese da cui avrebbero avuto origine i primi monarchi storici svedesi.\nLa provincia gioca un ruolo centrale nella saga. Ingjald riunifica la Svezia sotto il suo comando uccidendo proprio un sovrano di quelle terre; successivamente, alla morte di Ingjald per mano dei clan svedesi della Scania, suo figlio Olof Tr\u00e4t\u00e4lja si rifugia nel N\u00e4rke con gli Yngling superstiti.\nAnaloghi riferimenti al racconto sono presenti anche nella Gautreks saga (\"Saga di Gautrek\") e nella \"Af Upplendinga konungum\" (\"Sui re delle Alte Terre\"), sempre dello stesso periodo.\nSecondo un'altra saga dell'Heimskringla, il re norvegese Olav II Haraldsson soggiorn\u00f2, in esilio, nel N\u00e4rke tra il 1028 e il 1029 prima di trovare rifugio in Russia alla corte di Jaroslav I il Saggio.\nTradizionalmente Olav avrebbe dato l'avvio alla cristianizzazione della provincia che nel 1170 venne incorporata nella diocesi di Str\u00e4ngn\u00e4s.\nNel 1316, Birgitta Birgersdotter meglio nota come santa Brigida di Svezia spos\u00f2 Ulf Gudmarsson, signore di N\u00e4rke, al quale diede otto figli, una delle quali sar\u00e0 conosciuta come Caterina di Vadstena per essere stata badessa di un convento di suore brigidine in quella citt\u00e0 e che verr\u00e0 successivamente canonizzata come santa.\nNel 1435 a Engelbrekt Engelbrektsson, leader di una rivolta popolare contro gli sceriffi tedeschi, viene donato il castello di \u00d6rebro come possedimento.\nDal 1525 al 1554 la provincia \u00e8 un feudo appartenente a Lars Siggesson Sparre, pi\u00f9 tardi del Duca Carlo di Svezia (1560-1598) e di suo figlio Duca Carlo Filippo (1611-1622).\nDurante il XVI e il XVII secolo nel territorio si svilupp\u00f2 la produzione di oggetti in ferro. Data la scarsa resa dell'agricoltura, ai fattori l'attivit\u00e0 siderurgica sembr\u00f2 pi\u00f9 conveniente; allo stesso modo il commercio di bestiame, che veniva venduto a Bergslagen e in Dalarna, dove le pelli erano richieste nelle miniere.\nLa sovrabbondanza di bestiame fu anche una delle ragioni che portarono alla nascita dell'industria calzaturiera, che nel N\u00e4rke acquis\u00ec sempre pi\u00f9 importanza fino al XX secolo.\nAraldica.\nAl N\u00e4rke fu assegnato un primo stemma in occasione dei funerali di Gustavo Vasa nel 1560, modificato circa un decennio dopo in quello attuale. I due dardi di balestra sono il simbolo centrale, essendo la balestra l'arma tradizionale dei braccianti.\nArcheologia.\nNel N\u00e4rke sono conservati oltre 5.200 resti archeologici di epoca medioevale, tra cui un buon numero di castelli; il pi\u00f9 importante e meglio preservato \u00e8 il castello del borgo di Tarsta nell'area urbana di Sk\u00f6llersta.\nRisale al XII secolo il castello di \u00d6rebro, una fortezza costruita su un'isola del fiume Svart\u00e5n, in posizione strategica tale da proteggere sia la stretta striscia sabbiosa che collega l'isola alla terraferma (\"\u00f6re\" sta per banco di sabbia e \"bro\" vuol dire ponte), che il ponte in pietra che collega il castello al sobborgo cittadino a sud. Il castello resistette a molti assedi nel tempo guadagnando la fama di rocca inespugnabile."}
{"id": "435727", "revid": "762947", "url": "https://it.wikipedia.org/wiki?curid=435727", "title": "J\u00e4\u00e4k\u00e4rimarssi", "text": "J\u00e4\u00e4k\u00e4rimarssi (\"J\u00e4ger March\"), op. 91a (in finlandese: \"marcia del soldato di fanteria\") \u00e8 il titolo di una marcia musicata (1917) dal compositore finlandese Jean Sibelius su testo del finlandese Heikki Nurmio, un comandante (\"Hilfsgruppenf\u00fchrer\") del 27\u00b0 \"J\u00e4gerkorp\" reale prussiano, un corpo militare di soldati finlandesi addestrato e inquadrato in Germania durante il primo conflitto mondiale.\nIl \"J\u00e4\u00e4k\u00e4rimarssi\", di derivazione probabilmente tedesca, come suggerito dall'assonanza col titolo secondario \"J\u00e4ger-Marsch\", fu scritta da Nurmio durante il conflitto russo-tedesco nel corso della Grande Guerra.\nSuccessivamente Sibelius adatt\u00f2 e music\u00f2 il testo di Nurmio e la composizione venne eseguita per la prima volta a Helsinki il 19 gennaio 1918 dalla Akademiska s\u00e5ngf\u00f6reningen diretta da Olof Wallin, per festeggiare il riconoscimento russo (4 gennaio 1918) della Finlandia, che si era autodichiarata indipendente dalla Russia il 6 dicembre 1917, a seguito della rivoluzione d'ottobre.\nNello stesso giorno inizi\u00f2 la breve ma sanguinosa guerra civile che vide contrapposte le fazioni dei \"Bianchi\" (\"valkoiset\") e dei \"Rossi\" (\"punaiset\").\nLa marcia \u00e8 ancor oggi adottata da diversi reggimenti militari finlandesi."}
{"id": "435728", "revid": "110157", "url": "https://it.wikipedia.org/wiki?curid=435728", "title": "Bressaucourt", "text": "Bressaucourt (toponimo francese) \u00e8 una frazione di 426 abitanti del comune svizzero di Fontenais, nel Canton Giura (distretto di Porrentruy).\nStoria.\nGi\u00e0 comune autonomo che si estendeva per 9,49\u00a0km\u00b2, il 1\u00ba gennaio 2013 \u00e8 stato accorpato al comune di Fontenais.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nDal 1852 comune politico e comune patriziale erano uniti nella forma del \"commune mixte\"."}
{"id": "435731", "revid": "1632387", "url": "https://it.wikipedia.org/wiki?curid=435731", "title": "Cinderella", "text": "I Cinderella sono un gruppo heavy metal statunitense formatosi nel 1983 a Filadelfia in Pennsylvania.\nBench\u00e9 classificabile nel filone pop metal e hair metal di fine anni ottanta, il gruppo si distingue per marcate influenze blues rock. Hanno ottenuto 7 dischi di platino assegnati dalla RIAA per i primi tre album in studio e hanno venduto oltre 15 milioni di dischi nel mondo.\nBiografia.\nLe origini.\nLa storia dei Cinderella, una delle band simbolo del hair metal e tra le pi\u00f9 popolari negli Stati Uniti, ha molto in comune con la fiaba omonima. Tutto inizia nei primi anni ottanta quando due amici di Philadelphia, Tom Keifer (voce, chitarra) ed Eric Brittingham (basso), lasciano i Saints in Hell per dare vita ad una band con l'intenzione di comporre pezzi originali. A questi si uniscono Michael Kelly Smith (chitarra) e Tony Destra (batteria). Il nome del gruppo viene deciso una lunga notte prendendo spunto da un film porno. Alcune fonti diffusero invece la notizia che il nome era quello del gatto di Kelly Smith. Realizzarono le prime demo nel 1983 e 1984, tra le quali erano presenti le prime versioni di alcune tracce poi inserite nel disco di debutto. Per quanto la qualit\u00e0 delle registrazioni sia pessima, queste prime incisioni testimoniano perfettamente quello che erano i Cinderella degli esordi, con sonorit\u00e0 molto pi\u00f9 heavy rispetto alle pubblicazioni successive ufficiali.\nLa scoperta.\nNel 1984 i primigeni Cinderella vennero scoperti da Gene Simmons che li introdusse presso vari discografici, tra cui la PolyGram, ma i produttori nonostante le perorazioni di Gene non vennero convinti dal materiale musicale. Nel 1985 durante un loro show all\"'Empire Club\" di Philadelphia sempre con una formazione non ancora definitiva, vengono notati anche da Jon Bon Jovi, entrato per caso a bere un drink. Affascinato dalla personalit\u00e0 e dalla voce di Tom Keifer, consiglia alla band di ritentare con la PolyGram. Anche in questo nuovo tentativo perorato da Jon, la produzione non fu convinta fino in fondo. Tornati alla carica e dopo varie trattative, in seguito ottennero un contratto iniziale di prova per 6 mesi.\n\"Night Songs\".\nDopo aver firmato con l'etichetta Mercury Records, fu proprio su pressioni di questa che Kelly Smith e Destra vennero invitati a lasciare la band, per poi formare con Dean Davidson nello stesso anno i Britny Fox, altro capitolo importante del hair metal statunitense. Tony Destra, dopo aver iniziato la carriera con i Britny Fox, mor\u00ec in un incidente stradale nel 1987. Un candidato a sostituire Kelly Smith fu il chitarrista Reggie Wu, poi scartato a favore di Jeff LaBar, proveniente dai White Foxx assieme al batterista Jim Drnec. Reggie Wu venne quindi arruolato da un'altra hair band di Philadelphia, gli Heaven's Edge. I Whitefoxx da cui provenivano Jeff LaBar e Jim Drnec, erano una band che in passato vide tra i suoi membri anche Tony Harnell, poi noto frontman dei norvegesi TNT, Barry Benadetta, per un breve periodo membro dei Waysted, e lo stesso Reggie Wu degli Heaven's Edge.\nL'album d'esordio, \"Night Songs\", venne inciso nel 1986 e prodotto da Andy Johns, gi\u00e0 collaboratore di Rolling Stones e Led Zeppelin. Durante la realizzazione del disco, Jim Drnc fu sostituito da Jody Cortez (ex-Stone Fury) che registr\u00f2 tutte le tracce dell'album ed infine arriv\u00f2 il talentuoso Fred Coury, completando cos\u00ec quella che sar\u00e0 la formazione definitiva della band. Il famoso logo dei Cinderella venne disegnato da Emily Pember, prima moglie di Tom Keifer e riproposto in tutti i concerti della band.\nI Cinderella si posero subito all'attenzione del grande pubblico realizzando un efficace ibrido tra AC/DC e Aerosmith, costellato da cori trascinanti e reminiscenze blues. Grazie a singoli come \"Nobody's Fool\" e \"Somebody Save Me\", l'album guadagner\u00e0 il doppio disco di platino in 6 mesi, vendendo in media 50.000 copie a settimana solo negli Stati Uniti e scalando la classifica Billboard 200 fino al terzo posto. Il gruppo consolid\u00f2 il proprio successo facendo da apripista per i Bon Jovi durante lo \"Slippery When Wet Tour\" e partecipando al festival Monsters of Rock nel Regno Unito nel 1987.\n\"Long Cold Winter\".\nNel 1988 venne pubblicato il secondo album \"Long Cold Winter\", anticipato dal singolo \"Gypsy Road\", in cui emerse chiaramente la personalit\u00e0 blues della band. Il disco conferm\u00f2 le vendite del precedente e venne certificato doppio platino gi\u00e0 nel novembre 1988. Fu un album di transizione tra i toni pop metal di \"Night Songs\" e l'influenza blues rock dei lavori successivi. Tom Keifer cita infatti fra le sue principali influenze Muddy Waters, B.B. King e Steve Marriott degli Humble Pie.\nI singoli \"Don't Know What You Got (Till It's Gone)\" e \"Coming Home\" fecero di quest'album il pi\u00f9 grande successo commerciale dei Cinderella, come confermato da un tour mondiale omonimo di ben 254 spettacoli. Nel 1989 i Cinderella partecipano al celebre \"Moscow Music Peace Festival\" allo Stadio Lenin di Mosca, in compagnia di Bon Jovi, Scorpions, Ozzy Osbourne e altri.\n\"Heartbreak Station\".\nL'elemento blues si fece ancora pi\u00f9 evidente nel successivo \"Heartbreak Station\" con chiari riferimenti al country, ai Rolling Stones e al rhythm and blues. Quella che si ha di fronte \u00e8 una band completamente diversa rispetto agli esordi anche nell'immagine: basta mettere a confronto la sobria copertina di \"Heartbreak Station\" con quella decisamente pi\u00f9 appariscente di \"Night Songs\".\nLa band rispose con una campagna contro il music business con il messaggio \"Save Rock n Roll\" nel video di \"Shelter Me\". L'album non vendette come i precedenti e diede inizio ad un periodo difficile che culmin\u00f2 con la perdita di Fred Coury verso la fine del 1991, unitosi a Stephen Pearcy (voce dei Ratt) negli Arcade. Coury venne brevemente sostituito da Kevin Valentine, batterista che aveva partecipato a qualche traccia dell'album \"Revenge\" dei Kiss nel 1992. Inoltre Tom Keifer inizi\u00f2 ad avere dei problemi alla voce e dovr\u00e0 sottoporsi a diversi interventi alle corde vocali. Il tour omonimo, seguente alla pubblicazione dell'album, prevedeva anche una data a Milano ma fu cancellata con tante altre a causa dello scoppio della prima Guerra del Golfo.\n\"Still Climbing\".\nI problemi interni al gruppo rallentarono l'uscita di \"Still Climbing\", pubblicato nel 1994. L'album \u00e8 discreto, con sonorit\u00e0 molto vicine a \"Long Cold Winter\", ma pass\u00f2 totalmente inosservato, ottenendo scarso successo in classifica con conseguente licenziamento da parte della casa discografica Mercury.\nMTV rifiut\u00f2 di trasmettere i nuovi video ritenendo i Cinderella una band anni ottanta, ormai fuori moda. Nei primi anni novanta il genere Grunge prese infatti il sopravvento. Le case discografiche persero interesse per le band come i Cinderella, in favore di gruppi di Seattle ad incominciare dai Nirvana. Dopo questo disco, seguito da un breve tour, la band si scioglier\u00e0 temporaneamente per poi riunirsi con la formazione originale nel 1997.\nLa rinascita.\nNel 1997 venne pubblicata una raccolta chiamata \"Once Upon a...\" contenente i due inediti \"War Stories\" e \"Move Over\" (cover di Janis Joplin). Il tour seguente vide la riunione della band ed il ritorno di Fred Coury dietro la batteria. Da un concerto tenuto al Key Club di Hollywood nell'ottobre 1998 venne tratto il disco dal vivo \"Live at the Key Club\". L'album fotografava una band in salute con la voce del leader ritornata ai vecchi fasti.\nIntorno al 1999 i Cinderella firmarono un contratto con John Kalodner per la Sony Music. Tuttavia la band venne scaricata dalla casa discografica ancor prima della pubblicazione di un nuovo album. Secondo quanto dichiarato da Tom Keifer in un'intervista rilasciata nell'estate 2000, i demo dell'album erano gi\u00e0 pronti ma la Sony si rifiut\u00f2 di registrarlo. La band avvi\u00f2 un contenzioso legale durato tre anni.\nNel frattempo i Cinderella continuarono regolarmente a esibirsi in tour con Poison, Ratt, FireHouse e Quiet Riot. Nel 2005 venne pubblicato \"\", una nuova raccolta in versione audio e DVD. La versione video \u00e8 estremamente interessante e contiene tutti i video dei maggiori successi del gruppo pi\u00f9 interviste e immagini live.\nNel 2006 i Cinderella si imbarcarono in un nuovo tour con i Poison per celebrare contemporaneamente il 20\u00ba anniversario degli album \"Night Songs\" e \"Look What the Cat Dragged In\". Si rivel\u00f2 uno dei tour di maggior successo dell'anno negli Stati Uniti, con una media di 20.000 spettatori a concerto.\nA pochi giorni dall'ufficializzazione del nuovo tour previsto per l'estate del 2008 con Warrant, Lynch Mob e Lynam, l'11 giugno il cantante Tom Keifer perse improvvisamente la voce a causa di una emorragia alla corda vocale sinistra, ci\u00f2 comport\u00f2 prima la posticipazione a data da destinarsi e successivamente il definitivo annullamento di tutti i concerti del tour.\nNel 2009 la band pubblic\u00f2 l'album dal vivo \"Live at the Mohegan Sun\", distribuito in Europa dall'etichetta italiana Frontiers Records.\nI Cinderella ritornarono regolarmente ad esibirsi nel 2010, prendendo parte al Download Festival sul circuito di Donington Park in Inghilterra.\nNel 2012 la band intraprese un tour estivo negli Stati Uniti supportata Sebastian Bach, ex cantante degli Skid Row.\nNel 2013 Tom Keifer pubblica il suo primo album da solista, \"The Way Life Goes\", le cui sonorit\u00e0 rimandano a quelle degli ultimi Cinderella di \"Heartbreak Station\" e \"Still Climbing\"."}
{"id": "435732", "revid": "4106", "url": "https://it.wikipedia.org/wiki?curid=435732", "title": "Bur\u00e9 (Orne)", "text": ""}
{"id": "435734", "revid": "62004", "url": "https://it.wikipedia.org/wiki?curid=435734", "title": "Dario David Cioni", "text": "Professionista dal 2000 al 2011, \u00e8 stato campione italiano a cronometro. Attualmente \u00e8 uno dei direttori sportivi del Team Sky/Ineos, ultima squadra per la quale ha corso nella sua carriera professionistica.\nCarriera.\nInizia la carriera agonistica nel 1992, all'et\u00e0 di diciotto anni, correndo in mountain bike per il team \"Diamond Back\" diventato in seguito \"Mapei\". Si mette in mostra subito, vincendo il Campionato Italiano d'inverno (ne vincer\u00e0 in seguito altri due), e conquistando la seconda piazza agli assoluti italiani ed alla corsa su pi\u00f9 prove denominata Italian Cup. Gli ottimi risultati all'esordio gli valgono la convocazione agli europei ed ai mondiali dello stesso anno.\nLe convocazioni in nazionale proseguono fino all'anno 2000, nel frattempo, partecipa con risultati di buon livello a competizioni internazionali e di coppa del mondo. Tra i migliori risultati, il secondo posto ai mondiali under 23 disputati a Bassano del Grappa, ed una piazza d'onore in una corsa di coppa del mondo.\nTra le vittorie nelle gran fondo, sempre nell'ambito delle ruote grasse, spiccano la gran fondo del Brunello, la Speedylonga e la Bike Xtreme. Nel 1995 e nel 1996 si cimenta nel ciclocross, sport nel quale difender\u00e0 la maglia azzurra sia in coppa nel mondo che ai mondiali di specialit\u00e0. Da segnalare la vittoria del Trofeo Lombardia.\nNel 2000 passa al professionismo su strada con la squadra della \"Mapei\", prima solo parzialmente in seguito a tempo pieno. La mancata convocazione per le Olimpiadi nella mountain bike, gioca un ruolo importante nella scelta di passare in pianta stabile alla strada, decisione che prender\u00e0 definitivamente nel 2001.\nLa prima vittoria da professionista giunge al Giro di Slovenia 2000. Nel 2001, vince la terza tappa e la classifica finale di una piccola corsa a tappe portoghese, la Vuelta Minho. Nel 2002 debutta al Giro d'Italia. Nel 2003 passa alla Fassa Bortolo, il ruolo come nell'anno precedente \u00e8 quello di gregario per le corse a tappe.\nL'anno 2004, una volta libero da compiti di gregariato, lo vede raggiungere il quarto posto nella classifica finale del Giro d'Italia. In seguito conquista il terzo gradino del podio al Giro di Svizzera e la vittoria ai Campionati italiani a cronometro. Viene convocato per il Campionato del mondo di ciclismo su strada di Verona, al quale per\u00f2 dovr\u00e0 rinunciare perch\u00e9 giudicato non idoneo per ematocrito alto.\nNel 2005 corre per la Liquigas e vi resta fino alla fine della stagione 2006. Nel 2007 si trasferisce alla belga Predictor-Lotto, e nel mese di febbraio si aggiudica la prima tappa della Ruta del Sol, e rimane in testa alla classifica sino all'ultima frazione, quando \u00d3scar Freire con una volata incredibile riesce a scalzarlo dalla vetta. Nel 2009 passa all'ISD-Neri e nel 2010 arriva al Team Sky. Partecipa al Giro d'Italia che conclude in diciassettesima posizione.\nDal 2003 \u00e8 sposato con Annarita Goldin, campionessa italiana di mountain bike nel 1996."}
{"id": "435745", "revid": "110157", "url": "https://it.wikipedia.org/wiki?curid=435745", "title": "Bure (Svizzera)", "text": "Bure (toponimo francese; in tedesco \"Burnen\", desueto) \u00e8 un comune svizzero di 659 abitanti del Canton Giura, nel distretto di Porrentruy.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nBure \u00e8 servito dall'omonima stazione sulla ferrovia Courtema\u00eeche-Bure.\nAmministrazione.\nDal 1852 comune politico e comune patriziale sono uniti nella forma del \"commune mixte\"."}
{"id": "435751", "revid": "118834", "url": "https://it.wikipedia.org/wiki?curid=435751", "title": "Sergej Prokofiev", "text": ""}
{"id": "435762", "revid": "51418", "url": "https://it.wikipedia.org/wiki?curid=435762", "title": "Atei", "text": ""}
{"id": "435780", "revid": "1705737", "url": "https://it.wikipedia.org/wiki?curid=435780", "title": "Selandia (isola)", "text": "La Selandia (\"Sj\u00e6lland\" in danese), anche detta Zelanda (dal germanico occidentale \"Zealand\"), \u00e8 la maggiore isola della Danimarca. La capitale della Danimarca, Copenaghen, \u00e8 situata in parte sulla costa orientale dell'isola ed in parte su Amager. Altre citt\u00e0 dell'isola sono Roskilde e Elsinore.\n\u00c8 separata dall'isola di Fionia dallo stretto del Grande Belt, mentre lo stretto dell'\u00d8resund la divide dalla regione svedese della Scania. \u00c8 l'ottava isola pi\u00f9 estesa dell'Unione europea e la quarta pi\u00f9 abitata di tutto il continente europeo. \u00c8 collegata a Fionia dal Ponte sul Grande Belt, alla Svezia con il ponte di \u00d8resund e con l'isola di Falster da due ponti sullo Storstr\u00f8m per il traffico verso il continente.\nEtimologia.\nL'origine del nome \u00e8 controversa.\n\"Land\" significa terra, quindi l'attenzione si \u00e8 concentrata sul significato originario del primo elemento del composto \"sj\u00e6l-land\". Tre le ipotesi principali:"}
{"id": "435794", "revid": "466539", "url": "https://it.wikipedia.org/wiki?curid=435794", "title": "I maestri cantori di Norimberga", "text": "I maestri cantori di Norimberga (Die Meistersinger von N\u00fcrnberg) \u00e8 un'opera di Richard Wagner in tre atti, composta fra il 1862 e il 1867. La prima dell'opera ebbe luogo con esito trionfale alla Bayerische Staatsoper di Monaco di Baviera il 21 giugno 1868, sotto la direzione di Hans von B\u00fclow, alla presenza di Wagner e del re Ludwig II di Baviera, mecenate del compositore.\nContesto storico e simbologia.\nLa vicenda si svolge a Norimberga verso la met\u00e0 del XVI secolo: a quel tempo, Norimberga era un libero comune imperiale e uno dei centri del Rinascimento nordeuropeo. Al centro della storia vi \u00e8 la realmente esistita corporazione dei \"Meistersinger\" (Maestri Cantori), un'associazione di poeti e musicisti \"dilettanti\", provenienti soprattutto dai ceti artigiani e popolari. Questi artisti svilupparono una serie di regole proprie di composizione e di esecuzione, che Wagner studi\u00f2 dettagliatamente. Il poeta-ciabattino Hans Sachs, protagonista, \u00e8 un personaggio storico realmente esistito: Hans Sachs (1494-1576) fu il pi\u00f9 famoso dei maestri cantori e una delle figure pi\u00f9 amate della letteratura tedesca delle origini.All'anziana saggezza di Sachs, ma soprattutto allo sgradevole conformismo di Beckmesser, Wagner contrappone il giovane cavaliere Walther, che partecipando all'annuale raduno dei maestri cantori vince la gara di canto e la mano della bella Eva.\nL'opera \"I maestri cantori di Norimberga\" deve parte del suo fascino alla fedele ricostruzione storica della Norimberga rinascimentale e delle tradizioni delle corporazioni. Essa simboleggia idealmente lo spirito della \"sacra arte tedesca\" come elemento di coesione nazionale e popolare, anche superando l'istituzione stessa dello Stato. Nelle parole conclusive del poema, infatti, si legge:\"Finisca pure in polvere il Sacro Romano Impero, e ci resterebbe sempre la sacra Arte tedesca!\"\nSecondo il critico Rubens Tedeschi, i Cantori di Norimberga incarnano il glorioso \"Volk\" (il popolo), dapprima ancorati alle borghesi formule tradizionali, poi pronti a lanciarsi con Walther verso una nuova verit\u00e0 pur restando i medesimi luterani \"tutti d'un pezzo\". Il \"gregge\", come lo defin\u00ec graziosamente lo stesso Wagner, cambia fronte ma non cambia aspetto.\nMusica.\nTrattandosi dell'unica commedia scritta dal musicista, riemergono alcune caratteristiche tradizionali che Wagner aveva abbandonato nella sua nuova concezione del dramma musicale, specialmente nell'uso del coro e dei pezzi d'assieme. Tuttavia, come nota il critico Carl Dahlhaus, la tendenza arcaicizzante dell'opera - con i suoi monologhi, le canzoni, i concertati, i cori e i finali d'atto tumultuosi simili ad un grand op\u00e9ra, non si sottrae alla concezione wagneriana matura del dramma, in quanto negli anni '60 il musicista padroneggiava il carattere della propria arte al punto da riconoscergli la facolt\u00e0 di essere drammatica anche attraverso forme apparentemente antidrammatiche.\nI leitmotiv (temi conduttori), che nel \"Tristano\" e nel \"Ring\" risaltano con estrema brevit\u00e0, nei \"Maestri\" si intrecciano in lunghe melodie che sembrano integrate nel tessuto musicale. Ne consegue che la restaurazione melodica nello stile dell'opera convenzionale non \u00e8 il frutto di un regresso dello stile wagneriano, ma scaturisce dall'espansione melodica dei leitmotiv.\nGenesi e composizione dell'opera.\nNell'estate del 1845 Wagner, allora \"Kapellmeister\" del Teatro di corte di Dresda, si trovava in villeggiatura alle terme di Marienbad, nell'attuale Repubblica Ceca, quando concep\u00ec per la prima volta l'idea de \"I maestri cantori\". Tra le sue letture di quei giorni vi era il volume \"Geschichte der poetischen National-Literatur der Deutschen\" (\"Storia della letteratura poetica nazionale dei Tedeschi\") di Georg Gottfried Gervinus, la sua fonte per l'episodio di Sachs e il \"marcatore\": il pensiero di rovesciare la situazione e far s\u00ec che fosse Sachs, battendo sulla scarpa, a segnalare gli errori del rivale lo divert\u00ec moltissimo e in breve tempo immagin\u00f2 tutta la parte finale del secondo atto. Di poco seguente \u00e8 il primo abbozzo in prosa dell'intera opera (datato 16 luglio 1845): si trattava, in effetti, della parodia della sua precedente opera, \"Tannh\u00e4user\", che vedeva anch'essa al centro della vicenda una gara canora.\nLa materia venne accantonata dal compositore per lungo tempo. Solo nel 1861, all'indomani della composizione di \"Tristano e Isotta\", Wagner recuper\u00f2 l'idea di un'opera vivace e serena: ne diede l'annuncio in una lettera datata 30 ottobre 1861 al suo editore Schott.\nNella sua autobiografia, \"Mein Leben\", Wagner collega la decisione di scrivere \"I maestri cantori\" a un viaggio a Venezia del novembre 1861 assieme a Mathilde Wesendonck, la donna da lui amata mentre attendeva alla composizione del \"Tristano\", e al di lei marito Otto.\nNon \u00e8 chiaro cosa il compositore abbia voluto dire in questo passo, dato che, come si \u00e8 detto, la decisione di scrivere l'opera era gi\u00e0 stata presa in precedenza. In generale, nei suoi ricordi, scritti a molti anni di distanza, Wagner ha spesso la tendenza a crearsi una propria \"mitologia\" personale e a collegare eventi a date e momenti emblematici e significativi.\nPer studiare la storia, la terminologia e le consuetudini del \"Meistergesang\" (l'arte dei maestri cantori), Wagner si document\u00f2 su testi quali \"\u00dcber den altdeutschen Meistergesang\" (\"La poesia degli antichi maestri cantori tedeschi\") di Jacob Grimm e la cronaca norimberghese dell'anno 1697 di Johann Christoph Wagenseil, con l'appendice \"Von der Meisters\u00e4nger holdseliger Kunst\" (\"Della nobile arte dei maestri cantori\"). Scrisse un nuovo abbozzo in prosa, che per\u00f2 aveva perso in parte i toni farseschi della prima stesura: con alle spalle pi\u00f9 di 20 anni di amarezze e vicissitudini personali e artistiche, ora Wagner poneva pi\u00f9 l'accento sul tema a lui caro della rinuncia, gi\u00e0 celebrato nel \"Tristano\", in questo caso la nobile rinuncia di Hans Sachs alla giovane Eva.\nIl libretto fu completato nel gennaio 1862, e anche la prima parte della composizione musicale gli riusc\u00ec rapidamente: l'ispirazione per il preludio gli nacque osservando un tramonto sul fiume Reno e su Magonza.\nGli anni seguenti furono segnati da ristrettezze economiche e da continue peregrinazioni, fino all'approdo a Monaco, alla corte di re Luigi II; ma, accanto all'amicizia del giovane sovrano, Wagner si trov\u00f2 a dover fronteggiare, per vari motivi, anche la crescente ostilit\u00e0 della corte, della stampa e dell'opinione pubblica. Molto impegnative furono anche le prove e la prima messa in scena del \"Tristano\" nel giugno 1865, perci\u00f2 il lavoro su \"I maestri cantori\" sub\u00ec un rallentamento. All'inizio del 1866, costretto a lasciare la capitale bavarese e stabilitosi in Svizzera con l'amante Cosima von B\u00fclow, pot\u00e9 riprendere in mano l'opera: l'abbozzo orchestrale del primo atto fu completato il 21 febbraio, il secondo atto fu iniziato il 15 maggio e terminato il 6 settembre, il terzo atto fu intrapreso il 2 ottobre e concluso il 7 febbraio 1867. La partitura fu terminata, nella sua versione definitiva, il 24 ottobre.\nOrganico orchestrale.\nLa partitura di Wagner prevede l'utilizzo di:\nDa suonare sul palco:\nLa trama.\nLa vicenda si svolge nella citt\u00e0 tedesca di Norimberga, nel XVI secolo.\nAtto I.\nLa chiesa di S. Caterina di Norimberga in un giorno di giugno, vigilia di San Giovanni. La Messa sta finendo e i fedeli intonano un corale, quando il giovane cavaliere Walther von Stolzing arriva, in cerca dell'amata Eva. Trovatala, le chiede se sia gi\u00e0 promessa a qualcuno. Eva \u00e8 subito attratta da Walther, ma deve informarlo che suo padre, il fabbro e maestro cantore Veit Pogner, ha stabilito di dare sua figlia in moglie al vincitore della gara di canto della gilda dei maestri cantori, prevista per il giorno seguente, festa di S. Giovanni. La nutrice di Eva, Magdalene, convince il suo corteggiatore, David, a istruire Walther nell'arte dei maestri cantori, in modo che possa essere accolto nella loro corporazione nell'assemblea che si svolger\u00e0 in chiesa dopo la Messa, e possa quindi avere il diritto di partecipare alla contesa.\nMentre la chiesa viene preparata per l'incontro, Walther si intrattiene a parlare con David, che gli dice di essere l'apprendista di Hans Sachs, calzolaio, maestro cantore molto rispettato. Quindi d\u00e0 al giovane una rapida e piuttosto confusa lezione sulle regole di composizione e di canto dei Maestri cantori, con una sfilza di melodie diverse per temi, toni, piedi metrici (molti dei quali erano effettivamente esistenti all'epoca), inoltre lo mette a conoscenza della gerarchia vigente all'interno della corporazione. Walther rimane costernato dalla complessit\u00e0 delle regole, ma \u00e8 tuttavia deciso a concorrere e ad ottenere subito il grado di Maestro cantore senza passare per gli altri.\nCominciano intanto ad arrivare nella chiesa i Maestri cantori, tra cui Hans Sachs, lo scrivano comunale Beckmesser, e il padre di Eva, Veit Pogner. Beckmesser, anche lui innamorato di Eva e deciso a ottenere la vittoria nella gara canora, concepisce subito un'istantanea antipatia per Walther. Pogner prende la parola e annuncia che il vincitore della gara avr\u00e0 l'onore di sposare sua figlia Eva; quando Hans Sachs obietta che la giovane deve pure avere il diritto di esprimere il suo parere sulla questione, Pogner replica che ella potr\u00e0 rifiutare il vincitore, ma che dovr\u00e0 comunque scegliere un Maestro cantore. Un'altra proposta di Sachs, che sia il popolo e non la corporazione a nominare il vincitore, viene rigettata dagli altri Maestri.\nWalther viene introdotto nell'assemblea, e i Maestri lo accoglieranno fra loro se sapr\u00e0 cantare una canzone di sua composizione: Beckmesser, il \"censore\" (chiamato cos\u00ec perch\u00e9 dovr\u00e0 annotare su una lavagna tutti gli errori eventualmente commessi dal giovane), sar\u00e0 colui che, dietro un paravento onde evitare distrazioni, dovr\u00e0 giudicare la sua esibizione. Walther si lancia in un gioioso inno alla primavera e all'amore, in forma libera, improvvisato e pieno di licenze, e il suo mancato rispetto delle rigide regole fa inorridire i Maestri: il suo canto \u00e8 costantemente interrotto dallo sfregare del gessetto di Beckmesser, che, malignamente, annota gli errori uno dopo l'altro. Sebbene Sachs insista perch\u00e9 a Walther sia permesso di finire la sua canzone, il resto del gruppo boccia la prova del giovane cavaliere.\nAtto II.\nA sera, in una strada di Norimberga, all'angolo fra la casa di Pogner e la bottega di Hans Sachs. David informa Magdalena del fallimento di Walther. Delusa dalla notizia, Magdalena si allontana dimenticandosi di dare a David il cibo che aveva portato per lui. Ci\u00f2 suscita la derisione e le prese in giro degli altri apprendisti, e David sta per reagire quando Sachs arriva e con un fischio chiama il suo apprendista nella bottega.\nEntra Pogner con Eva, i due conversano: Eva esita a chiedergli l'esito dell'esame di Walther, e Pogner dentro di s\u00e9 comincia ad avere dei dubbi sull'opportunit\u00e0 di offrire sua figlia in sposa come premio per il vincitore della gara. Entrati in casa, Magdalene si avvicina e rivela a Eva il fallimento di Walther. Rattristata, Eva decide di chiedere consiglio al saggio Sachs.\nAl crepuscolo, Hans Sachs si siede di fronte a casa per lavorare a un nuovo paio di scarpe per Beckmesser, riflettendo nel frattempo sulla canzone di Walther, che l'ha molto colpito. Sopraggiunge Eva, e i due discorrono sulla gara canora dell'indomani. Eva non nasconde il suo scarso trasporto per Beckmesser, che sembra essere l'unico possibile vincitore, e accenna al fatto che non le dispiacerebbe se fosse Sachs, vedovo, a vincere. Sebbene colpito, Sachs protesta che sarebbe un marito troppo vecchio per lei. Dopo vari incitamenti, Sachs riferisce dell'esito deludente della prova di Walther all'assemblea della corporazione. Questo fa inquietare e rattristare Eva, confermando il sospetto di Sachs che ella sia innamorata del giovane, ma egli non d\u00e0 a vedere di aver capito, anzi, continua a deprecare l'ignoranza del cavaliere, provocando la stizza di Eva, che lo lascia furibonda. La ragazza si imbatte in Magdalene, che la informa che Beckmesser sta arrivando per farle una serenata: Eva, decisa ad andare in cerca di Walther, ordina a Magdalene di mettersi alla finestra della sua stanza da letto fingendo di essere lei.\nProprio mentre Eva sta per andare, compare Walther, che le racconta del suo fiasco. Ferito nel suo orgoglio nobiliare e ormai convinto di non poter ottenere la vittoria nella tenzone imminente, Walther convince Eva a fuggire con lui. Ma Sachs ha ascoltato il loro piano, e mentre i giovani passano l\u00e0 davanti, illumina la strada con la sua lanterna, costringendoli a nascondersi in un angolo buio di fianco alla casa di Pogner. Walther vorrebbe affrontare Sachs, ma deve rinunciare per l'arrivo di Beckmesser.\nMentre Eva e Walther stanno nascosti, Beckmesser comincia la sua serenata. Sachs lo interrompe iniziando a cantare una chiassosa canzone mentre martella la forma delle scarpe. Irritato, Beckmesser gli dice di smetterla, ma il calzolaio replica innocentemente che proprio lui, Beckmesser, gli ha ordinato le scarpe per l'indomani, perci\u00f2 non pu\u00f2 interrompersi. Beckmesser, che ha visto qualcuno affacciarsi alla finestra di Eva (Magdalena travestita), non ha tempo per mettersi a discutere: riluttante, accetta la proposta di Sachs, cio\u00e8 che egli far\u00e0 da \"censore\", segnalando ogni errore nella serenata con una martellata sulle scarpe. Beckmesser comincia, ma commette cos\u00ec tanti errori che, colpo dopo colpo, Sachs \u00e8 in grado di portare a termine il lavoro ben prima del previsto, con grande scorno dello scrivano. Il rumore sveglia l'intero vicinato. David, riconoscendo nella donna alla finestra la sua amata Magdalena e vedendo qualcuno farle una serenata, si getta addosso a Beckmesser. Gli altri apprendisti si buttano nella mischia, e la situazione degenera in una rissa gigantesca che coinvolge tutto il quartiere. Nella confusione, Walther prova a scappare con Eva, ma Sachs spinge Eva in casa sua e trascina Walther nella sua bottega. La quiete viene ristabilita, improvvisamente cos\u00ec come era stata rotta, dall'intervento del guardiano di notte.\nAtto III.\nDi buon mattino, Sachs \u00e8 nella sua bottega e legge un grosso volume in-folio. Perso nei suoi pensieri, dapprima non risponde a David, di ritorno dall'aver consegnato a Beckmesser le sue scarpe. David alla fine riesce ad attirare l'attenzione del suo maestro, e i due discutono sui festeggiamenti di quel giorno: \u00e8 la festa di San Giovanni, l'onomastico di Hans (diminutivo di Johannes) Sachs. David recita i suoi versi di auguri per Sachs, ed esce.\nRimasto solo, Sachs riflette sulla rissa della scorsa notte e, pi\u00f9 in generale, sulla follia che governa il mondo, stravolgendone ogni tanto a capriccio il corso normale (\"Wahn! Wahn! \u00dcberall Wahn!\": \"Follia! Follia! Follia dappertutto!\"). Il suo tentativo di impedire una fuga era sfociato in uno scoppio di violenza. Ci\u00f2 nonostante, egli \u00e8 deciso a far s\u00ec che quel giorno la follia lavori per i suoi scopi.\nWalther, che ha passato la notte in casa di Sachs, entra nella stanza. Racconta a Sachs di aver fatto un sogno meraviglioso e, incoraggiato dal calzolaio, decide di metterlo in musica. Il ciabattino maestro cantore illustra al cavaliere il valore delle regole poetiche e lo esorta a dare forma e schema opportuni al contenuto del sogno: con l'aiuto di Sachs, che scrive il testo mentre il giovane lo canta, Walther riesce cos\u00ec a produrre alcune strofe di una \"canzone da maestro\". Manca ancora da comporre un'ultima strofa, ma Walther \u00e8 stanco: i due uomini si allontanano per prepararsi per la festa.\nBeckmesser, ancora pesto per la notte precedente, entra nella bottega. Vede il foglio con i versi della canzone, scritti nella calligrafia di Sachs, e conclude che anche il ciabattino aspiri alla mano di Eva e voglia partecipare alla gara. Sachs rientra nella stanza, e Beckmesser gli chiede dei versi. Ma Sachs dichiara di non essere interessato a gareggiare per Eva, anzi offre allo stupito Beckmesser di prendere i versi da lui scritti: addirittura, promette di non rivendicare mai la canzone come sua. Beckmesser si allontana in tutta fretta per prepararsi per la gara, entusiasta all'idea di poter usare versi scritti dal famoso Hans Sachs per la sua canzone.\nVenuta con la scusa che le sue scarpe nuove hanno bisogno di un ritocco, Eva arriva alla bottega in cerca di Walther. Sachs capisce che le scarpe vanno benissimo, ma finge di mettersi al lavoro su di esse. Mentre lavora, racconta a Eva di aver sentito una bellissima canzone, cui mancava solamente la fine. In quel momento entra Walther, splendidamente vestito per la gara, e canta l'ultima strofa della sua canzone: Eva piange di gioia al vederlo, e la coppia \u00e8 colma di gratitudine verso Sachs, che ha insegnato a Walther la sua arte per amore della giovane. Eva chiede a Sachs di perdonarla per aver giocato con i suoi sentimenti, ma il calzolaio si schermisce, lamentando la sua sorte di anziano artigiano, poeta e vedovo. Alla fine, tuttavia, ammette che, nonostante i suoi sentimenti per Eva, vuole evitare la sorte di Re Marke (autocitazione di Wagner di un'altra sua opera, \"Tristano e Isotta\": Re Marke \u00e8 il marito di Isotta, che lo tradisce con suo nipote Tristano), e perci\u00f2 d\u00e0 ai due innamorati la sua benedizione.\nSopraggiungono David e Magdalena. Sachs comunica loro che \u00e8 stata composta una nuova canzone da maestro, cui, secondo le regole dei Maestri cantori, deve essere dato un nome. Poich\u00e9 un apprendista non pu\u00f2 fare da testimone a un battesimo, Sachs promuove David al rango di \"compagno\", con il tradizionale schiaffo sulle orecchie. Battezza quindi la canzone l'\"aria felice del sogno svelato del mattino\" (\"Selige Morgentraum-Deutweise\"). Dopo aver riflettuto sulla loro buona sorte, il quintetto parte per andare alla festa.\nLa festa di San Giovanni ha luogo nel prato vicino al fiume Pegnitz. Sfilano tutte le corporazioni cittadine, ciascuna con il proprio inno, e per ultimi i Maestri cantori. All'arrivo di Hans Sachs, il pi\u00f9 amato fra questi, la folla intona il suo \"Lied\" pi\u00f9 celebre, \"Wach' auf!\" (\"Svegliati!\"). La gara inizia. Il primo concorrente \u00e8 Beckmesser, che tenta di usare i versi cedutigli da Sachs. Ma egli non \u00e8 riuscito a imparare una canzone non sua e non \u00e8 in grado di adattare le parole a una melodia appropriata, e finisce per cantare in modo cos\u00ec impacciato da suscitare l'ilarit\u00e0 del pubblico. Prima di andarsene via pieno di rabbia, Beckmesser afferma che l'autore della canzone \u00e8 Hans Sachs, ma questi nega: per dimostrarlo, chiama Walther a esibirsi.\nLa canzone di Walther non rispetta le regole dei Maestri cantori, ma \u00e8 cos\u00ec bella che tutti ne sono conquistati. Egli viene proclamato vincitore all'unanimit\u00e0, e ottiene in premio la mano di Eva. I Maestri cantori vogliono nominarlo sul posto membro della corporazione, ma inizialmente egli rifiuta (\"Will ohne Meister selig sein!\", \"Voglio essere felice senza essere maestro!\"); Sachs interviene, consigliandogli di non offendere i Maestri, che, nonostante i loro difetti, hanno avuto a cuore la sopravvivenza dell'eccelsa arte tedesca anche in quegli anni turbolenti. Walther alla fine accetta, e nell'apoteosi generale la folla canta ancora una volta le lodi di Hans Sachs, l'amato Maestro Cantore di Norimberga."}
{"id": "435814", "revid": "287204", "url": "https://it.wikipedia.org/wiki?curid=435814", "title": "Sant'Eufemia", "text": ""}
{"id": "435834", "revid": "599013", "url": "https://it.wikipedia.org/wiki?curid=435834", "title": "Chris Paul", "text": "Considerato uno dei migliori playmaker e passatori di sempre, \u00e8 stato nominato Rookie of the Year nel 2006 e ha collezionato dodici convocazioni all'NBA All-Star Game, del quale \u00e8 stato nominato MVP nel 2013.\nCaratteristiche tecniche.\nDotato di grande visione di gioco, \u00e8 in grado di consegnare molti assist ai compagni, oltre ad avere un'ottima abilit\u00e0 di palleggio, tiro dalla media distanza ed essere un ottimo difensore.\nCarriera.\nHigh school.\nPaul frequent\u00f2 la West Forsyth High School, dove venne nominato Mr. Basketball della Carolina del Nord dal \"Charlotte Observer\", il giornale locale. Paul tenne una media di 30,8 punti, 8 assist, 5 rimbalzi e 6 rubate a partita, arrivando alle finali regionali. In una partita segn\u00f2 61 punti, sbagliando apposta il libero supplementare (che doveva tirare per aver fatto canestro con fallo) in onore del suo amato nonno Nathaniel Jones, morto tre giorni prima all'et\u00e0 di 61 anni dopo essere stato vittima di un pestaggio in un parco.\nCollege.\nPaul pass\u00f2 poi alla Wake Forest University dal 2003 al 2005, giocando sotto l'allenatore Skip Prosser. Nella stagione 2003-04, venne nominato matricola dell'anno della costa Atlantica.\nNel 2005, durante una partita a Raleigh, Carolina del Nord, tir\u00f2 un pugno sotto la cintura a Julius Hodge, un altro giocatore. Ci\u00f2 comport\u00f2 la sua espulsione.\nNBA.\nNew Orleans/Oklahoma City Hornets (2005-2007).\nChris Paul fu scelto dai New Orleans Hornets nel draft NBA 2005 come quarta scelta assoluta dopo Andrew Bogut, Marvin Williams e Deron Williams. A causa della devastazione causata dall'uragano Katrina, Paul e gli Hornets giocarono la maggior parte delle loro partite a Oklahoma City durante le stagioni 2005/2006 e 2006/2007.\nNella stagione d'esordio si posiziona subito tra i primi 10 giocatori nella classifica degli assist per partita e termina la stagione guidando i rookies in punti, assist, palle rubate e doppie doppie, diventando inoltre il secondo rookie nella storia della NBA a guidare la lega in palle rubate totali. Paul ha registrato la sua prima tripla doppia contro i Toronto Raptors il 2 aprile 2006 con 24 punti, 12 rimbalzi e 12 assist. Ogni mese della regular season 2005-06 ha vinto il premio \"matricola del mese\"; con una media finale di 16.1 punti, 5.1 rimbalzi, 7.8 assist e 2.2 palle rubate a partita, \u00e8 stato nominato NBA Rookie of the Year ad un solo voto per non vincere il premio all'unanimit\u00e0. Gli Hornets tuttavia terminarono il campionato con un record di 38-44 non riuscendo ad ottenere la qualificazione per la post-season. Dopo la stagione regolare ha vinto il premio Espy come giocatore pi\u00f9 migliorato.\nNella stagione 2006-07 tenne una media di 17,4 punti, 8,9 assist e 1,8 palloni rubati a partita, giocando per\u00f2 solamente 64 partite a causa di un infortunio che influ\u00ed sul record finale degli Hornets (39-43) che non raggiunsero i playoff. Il 16 febbraio 2007 ha partecipato nuovamente dopo l'anno da matricola all'NBA Rookie Challenge stabilendo nuovi record per questa esibizione dell'All Star Weekend con una prestazione da 17 assist e 9 palle rubate.\nNew Orleans Hornets (2007-2011).\nNella stagione 2007-08 in \"regular season\" ha tenuto una media di 21,1 punti, 11,6 assist e 2,7 palloni rubati a partita (ha terminato la stagione in testa alla classifica della NBA per assist e palle rubate a partita); mentre nei play-off ha avuto una media di 24,1 punti, 11,3 assist e 2,3 palloni rubati a partita. La stagione 2007-08 \u00e8 stata davvero importante per lui: ha partecipato anche al suo primo All-Star Game come beniamino di casa (l'edizione 2008 infatti si \u00e8 tenuta a New Orleans) insieme al compagno di squadra David West, e ha senza dubbio trascinato i suoi New Orleans Hornets fino alla seconda fase dei play-off (nella prima fase hanno battuto 4-1 i Dallas Mavericks) dove hanno perso gara 7 in casa contro i San Antonio Spurs (perdendo la serie 4-3).\nNella stagione 2008-09, per la seconda volta di fila, Paul \u00e8 arrivato primo nella classifica per assist e palle rubate ed ha aumentato la sua media punti a 22,8 a partita. Paul ha inoltre partecipato al suo secondo All Star Game giocando per i Western Conference All Stars.\nLa stagione successiva un infortunio limita Paul a sole 45 apparizioni in regular season; l'annata 2010-11 vede Paul calare i suoi numeri, giocando di pi\u00f9 per la squadra, che riesce a tornare ai playoff dopo 2 anni: New Orleans viene per\u00f2 battuta 4-2 dai Los Angeles Lakers.\nAll'inizio del Lockout NBA 2011-2012 Paul, destinato a diventare free agent nell'estate 2011, conferma agli New Orleans Hornets (momentaneamente sotto il controllo della NBA mentre si cerca un nuovo proprietario) di non aver intenzione di rinnovare il contratto con la franchigia di New Orleans. Vista la situazione, la squadra della Louisiana cerca di intavolare una trade per Paul, per evitare di perderlo a parametro zero alla fine della stagione 2011/12: tra le squadre pi\u00f9 interessate i New Jersey Nets, i New York Knicks e le due franchigie di Los Angeles (Clippers e Lakers).\nLA Clippers (2011-2017).\nIl 15 dicembre 2011 Paul (e due seconde scelte del draft 2015) passa ai Los Angeles Clippers in cambio di Eric Gordon, Chris Kaman, Al-Farouq Aminu ed una prima scelta del draft 2012.\nViene inserito nel quintetto base della NBA Western Conference per l'edizione 2012 dell'NBA All-Star Game. Dalle prime fasi della stagione sviluppa un feeling particolare con Blake Griffin, che diventa il suo punto di riferimento per la maggior parte degli assist.\nConclude la \"regular season\" con la media di 16,6 punti, 9,6 assist e 2,6 palle rubate in 36,4 minuti a partita.\nLo stesso anno raggiunge anche i playoff dove al primo turno incontra i Memphis Grizzlies riuscendo a vincere in 7 gare. Al turno successivo sfida i San Antonio Spurs per\u00f2 non riesce ad esprimere il suo gioco, sia per problemi fisici sia per la grande difesa degli avversari, e dopo basse prestazioni i Clippers vengono eliminati 4-0 dai ragazzi di Gregg Popovich.\nIl 17 febbraio 2013 prende parte all'NBA All-Star Game, partendo in quintetto base con anche il compagno di squadra Blake Griffin.\nA fine gara viene eletto MVP dell'incontro poich\u00e9 contribuisce alla vittoria della Western Conference per 143-138 grazie ai suoi 20 punti con ben 15 assist serviti ai compagni. Conclude la \"regular season\" con 16,9 punti di media conditi da 9,7 assist, 3,7 rimbalzi e 2,43 palle rubate. Diviene il secondo miglior assist-man dietro solo a Rajon Rondo dei Boston Celtics con 11,1 assist, e il miglior giocatore per numero di palle rubate a partita.\nNella stagione 2014-15 registra di media 19.1 punti, 10.2 assist e 4.6 rimbalzi, giungendo primo nella classifica degli assist.\nDopo aver eliminato i San Antonio Spurs per 4-3 grazie ad un canestro decisivo di Paul, i Clippers escono perdendo 3-4 contro gli Houston Rockets in semifinale di conference (i Clippers erano avanti 3-1).\nL'anno successivo viene inserito nel primo quintetto difensivo e conclude la stagione con le medie di 19,5 punti, 10 assist e 4,2 rimbalzi per partita. In gara-4 del primo turno dei play-off contro i Portland Trail-Blazers si rompe la mano destra, mettendo fine alle speranze di titolo per i Clippers, che perderanno infatti la serie 4-2.\nIl 10 novembre 2016 diventa l'unico giocatore della storia a finire una partita con 20 punti, 20 assist e 0 palle perse.\nHouston Rockets (2017-2019).\nIl 28 giugno 2017 Paul viene ceduto agli Houston Rockets in cambio di Patrick Beverley, Lou Williams, Sam Dekker, Montrezl Harrell, Darrun Hilliard, DeAndre Liggins, Kyle Wiltje, una prima scelta protetta al draft 2018 e una cifra in denaro non resa pubblica. La \"regular season\" 2017-2018 termina con i Rockets al primo posto della Western Conference, grazie un record di 65 vinte e 17 perse (il migliore della NBA). Chris Paul chiude la stagione con 18.6 punti, 5.4 assist e 5.8 rimbalzi di media. Ai Playoff, Houston incrocia prima i Minnesota Timberwolves che vengono eliminati facilmente per 4-1, e poi gli Utah Jazz, superati con lo stesso punteggio. Per Paul, protagonista nella decisiva \"gara 5\" con 41 punti (massimo personale ai playoff), sono le prime conference finals in carriera. Ad attendere Houston c'\u00e8 Golden State, campione uscente e vincitrice di due titoli nei tre anni precedenti. I Rockets riescono a portare la serie sul 3-2 a proprio favore, con Chris Paul protagonista nelle due vittorie che portano Houston a condurre la serie, ma proprio al termine di \"gara 5\" il playmaker accusa un infortunio al bicipite femorale che lo terr\u00e0 fuori per le restanti partite. Anche approfittando della sua assenza, Golden State centra due vittorie consecutive e passa il turno (vincer\u00e0 poi il titolo battendo i Cleveland Cavaliers 4-0).\nIl 1\u00ba luglio 2018 firma un'estensione contrattuale per 160 milioni in 4 anni.\nOklahoma City Thunder (2019-2020).\nIl 16 luglio 2019 passa agli Oklahoma City Thunder, insieme a due prime scelte protette e altre chiamate, nell'operazione che porta Russell Westbrook agli Houston Rockets.\nLa stagione, che si preannunciava fallimentare per Oklahoma, si rivela invece molto positiva per Chris Paul (che prenderebbe parte al suo decimo All Star Game) ed i Thunder, che riescono ad accedere ai playoff col 5\u00b0 record ad ovest ma vengono eliminati al primo turno dagli Houston Rockets di James Harden per 4-3, dove Paul termina la serie con 21,3 punti e 7,4 assist di media a partita. \nPhoenix Suns (2020-).\nIl 16 novembre 2020 passa ai Phoenix Suns insieme ad Abdel Nader. Questa operazione porter\u00e0 agli Oklahoma City Thunder: Ricky Rubio, Kelly Oubre, Ty Jerome, Jalen Lecque e una scelta al Draft.\nDopo un entusiasmante stagione Phoenix finisce col secondo record della Western Conference e Paul,che il 22 marzo 2021 supera la quota di 10.000 assist in carriera,viene chiamato per l'undicesima volta all'All Star Game. \nAi playoff 2021 i Suns si guadagnano l'accesso alle Finals dopo aver eliminato i Los Angeles Lakers di LeBron James 4-2, i Denver Nuggets dell' mvp Nikola Joki\u0107 per 4-0, e i Los Angeles Clippers nella finale di conference per 4-2, serie dove nella decisiva gara 6 fa registrare il suo High Score nei playoff con 41 punti a cui aggiunge 8 assist e 4 palle recuperate.\nPhoenix perde 2-4 la finale Nba contro i Milwaukee Bucks dopo aver condotto per 2-0, Chris Paul chiude la serie finale con 21,8 punti ed 8,2 assist di media.\nIn estate firma un rinnovo di 4 anni con la squadra dell' Arizona ed il 23 ottobre 2021 durante la partita con i Los Angeles Lakers, grazie ad un tiro libero realizzato nel secondo quarto della vittoria contro i gialloviola allo Staples Center, Paul diventa il primo giocatore della storia NBA con 20.000 punti segnati e 10.000 assist distribuiti in carriera.\nNazionale.\nCon la Nazionale statunitense ha partecipato ai campionati mondiali del 2006 e ai vittoriosi Giochi olimpici di . Partecipa anche ai Giochi olimpici di Londra 2012, vincendo per la seconda volta consecutiva l'oro. Dedicher\u00e0 la medaglia al nonno, morto all'et\u00e0 di soli 61 anni.\nVita privata.\n\u00c8 stato fidanzato con Jada Crawley, una ragazza conosciuta al college, dal 2003 al 23 maggio 2011, giorno in cui sono convolati a nozze. Il 23 maggio 2009 hanno avuto il loro primo figlio, Christopher Emmanuel Paul II. Il 16 agosto 2012 \u00e8 nata Camryn Alexis."}
{"id": "435836", "revid": "599013", "url": "https://it.wikipedia.org/wiki?curid=435836", "title": "Pablo Contreras", "text": "Carriera.\nInizia la carriera professionistica nel Colo-Colo nel 1996. Dopo 3 stagioni, nel 1999, il decide di acquistarlo. La prima stagione \u00e8 abbastanza positiva e si conclude con 17 presenze.\nNel gennaio 2000 approda in prestito nel Racing Club Avellaneda in Argentina. Il Celta Vigo acquista poi il calciatore cileno: nella stagione di esordio, a causa della sua posizione di extra-comunitario, la societ\u00e0 galiziana decide di prestarlo all'Osasuna, 31 presenze ed 1 gol. L'anno dopo il club lo presta un altro anno allo Sporting Lisbona. Nella stagione 2003-2004 arriva infine il momento di vestire la maglia celeste, ma con scarsi risultati: 6 presenze e 1 gol in campionato.\nNella stagione 2004-2005 il cileno trova la fiducia del tecnico Fernando V\u00e1squez e va a formare con Sergio la coppia di centrali difensivi."}
{"id": "435837", "revid": "1776051", "url": "https://it.wikipedia.org/wiki?curid=435837", "title": "Coeuve", "text": "Coeuve (toponimo francese) \u00e8 un comune svizzero di 734 abitanti del Canton Giura, nel distretto di Porrentruy.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nDal 1836 comune politico e comune patriziale sono uniti nella forma del \"commune mixte\"."}
{"id": "435841", "revid": "30610", "url": "https://it.wikipedia.org/wiki?curid=435841", "title": "Cartimandua", "text": "Biografia.\nProbabilmente, Cartimandua era gi\u00e0 regina quando l'imperatore Claudio cominci\u00f2 a pianificare l'invasione della Britannia nel 43 e quando Publio Ostorio Scapula represse la ribellione di una fazione dei briganti nel 48.\nInsieme al consorte Venuzio, che era forse un carvezio, Cartimandua strinse un'alleanza con i romani. Nominalmente indipendenti, Tacito dice che erano leali ai romani e protetti dalle legioni. Attorno al 51, la regina consegn\u00f2 ai romani il capo della resistenza britannica Carataco, che era scappato nel nord dell'isola, dopo essere stato sconfitto da Scapula nel Galles.\nCartimandua divorzi\u00f2 da Venuzio, sposando un suo cavaliere, Vellocato, che divenne re. Sebbene Cartimandua tenesse come ostaggi il fratello e i familiari di Venuzio, quest'ultimo scaten\u00f2 la guerra contro di lei e i romani. Costru\u00ec un'alleanza con altri popoli e, durante il governatorato di Aulo Didio Gallo (52 - 57), prepar\u00f2 l'invasione del regno dell'ex moglie. I romani, per\u00f2, mandarono delle coorti di ausiliari a difendere la loro alleata. Solo il successivo intervento della VIIII \"Hispana\", comandata da Cesio Nasica, pose fine alla ribellione.\nApprofittando del caos seguito alla morte di Nerone (69), Venuzio prepar\u00f2 una nuova invasione. I romani non riuscirono a inviare alla regina truppe sufficienti per opporsi ai nemici e Cartimandua fu costretta a fuggire. Venuzio sal\u00ec sul trono. Da questo momento la regina scompare dalle fonti."}
{"id": "435842", "revid": "110157", "url": "https://it.wikipedia.org/wiki?curid=435842", "title": "Contea di Copenaghen", "text": "La contea di Copenaghen (in danese \"K\u00f8benhavns Amt\") era una delle 13 contee della Danimarca, le contee sono state abolite con la riforma amministrativa entrata in vigore il 1\u00ba gennaio del 2007 e sono state sostituite da cinque regioni.\nLa contea di Copenaghen comprendeva l'area metropolitana della capitale fatta eccezione per le citt\u00e0 di Copenaghen e di Frederiksberg, a partire dal 1\u00ba gennaio 2007 l'area \u00e8 stata accorpata alla regione di Hovedstaden."}
{"id": "435849", "revid": "112153648", "url": "https://it.wikipedia.org/wiki?curid=435849", "title": "Tecnica delle costruzioni", "text": "Con tecnica delle costruzioni (che comprende una parte di tecnologia delle costruzioni) si intende quella disciplina, afferente all'ingegneria civile e all'architettura, che studia i materiali e le tecniche necessarie per realizzare un manufatto edilizio. Differisce dalla scienza delle costruzioni che studia invece le condizioni necessarie per la staticit\u00e0 dell'edificio."}
{"id": "435850", "revid": "125788692", "url": "https://it.wikipedia.org/wiki?curid=435850", "title": "Rob Halford", "text": "Dal 1973 al 1992 e poi di nuovo dal 2003 ad oggi \u00e8 il \"frontman\" del gruppo heavy metal Judas Priest, annoverato tra i pi\u00f9 influenti e importanti del genere.\n\u00c8 ricordato principalmente per la sua incredibile estensione vocale, per i suoi abbigliamenti (divenuti un vero e proprio marchio di fabbrica) e per le sue entrate spettacolari sul palco a bordo della sua motocicletta.\nBiografia.\nNasce il 25 agosto 1951 a Birmingham, Inghilterra.\nDa ragazzo i suoi idoli erano i Beatles, Rolling Stones, Cream, David Bowie, Frank Sinatra e nutriva anche una grande ammirazione per Elvis Presley.\nI Judas Priest (1973-1992).\nEntra nel mondo della musica cantando in varie bands minori tra cui \"Hiroshima, Lord Lucifer\" ed \"Abraxas\" mentre nel 1973 viene chiamato a sostituire Al Atkins nei Judas Priest, iniziando, cos\u00ec, la sua carriera in questa band.\nL'album d'esordio \"Rocka Rolla\" (1974) \u00e8 ancora molto legato all'hard rock e, soprattutto, al rock progressivo.\nCon il successivo \"Sad Wings of Destiny\" (1976), la band fa un netto passo avanti verso sonorit\u00e0 pi\u00f9 dure.\nL'album si dimostra superiore a quello di esordio e Halford, secondo molti, da il meglio di s\u00e9 in brani come \"Tyrant\", \"The Ripper\", \"Victim Of Changes\" e nella ballad \"Dreamer Deceiver\".\nNei primi anni ottanta la carriera con i \"Judas\" procede senza ostacoli, grazie ad album come \"British Steel\" (1980), \"Screaming for Vengeance\" (1982) e \"Defenders of the Faith\" (1984), tre album considerati come fondamentali per l'heavy metal.\nNella seconda met\u00e0 di questo decennio lo stile musicale del gruppo inizia a subire radicali mutamenti verso sonorit\u00e0 pi\u00f9 morbide.\nIl successivo \"Turbo\" (1986) vede la contaminazione del loro stile con elementi hair metal, contaminazione che viene accolta in maniera molto critica dai fan; tuttavia questo disco ottiene un buon successo commerciale.\nDue anni dopo viene pubblicato \"Ram It Down\", anch'esso criticato, che vede per\u00f2 un notevole calo nelle vendite.\nNonostante l'arrivo del nuovo batterista Scott Travis e l'uscita di \"Painkiller\" (1990), uno dei pi\u00f9 importanti ed influenti lavori heavy metal di sempre, Rob si allontana dai \"Judas Pries\"t.\nCi\u00f2 avviene poco dopo la fine del \"Painkiller World Tour\" e a seguito della sentenza di assoluzione al processo in cui il gruppo era stato accusato di aver pubblicato un pezzo intitolato \"Better By You, Better Than Me\" (una reinterpretazione degli Spooky Tooth), ricco, secondo l'accusa, di messaggi subliminali che avevano indotto al suicidio due giovani negli USA.\nSecondo quanto ammesso dallo stesso Halford, il \"frontman\" voleva prendere una pausa dall'intensa attivit\u00e0 della band per creare un progetto solista di stampo pi\u00f9 moderno.\nVisto che l'etichetta non voleva permettergli di allontanarsi dai \"Priest\", seppur momentaneamente, il suo abbandono totale fu comunicato tramite fax nel novembre 1992.\nAttivit\u00e0 solista (1993-2003).\nMentre i \"Judas\" rimpiazzano Rob con lo sconosciuto Tim \"Ripper\" Owens, Halford forma i Fight in compagnia di Scott Travis.\nIncide due album in studio: \"War Of Words\" (1993) e \"A Small Deadly Space\" (1995) e fonda un altro progetto chiamato \"Two\", pubblicando per\u00f2 un solo disco nel 1997: \"Voyeurs\".\nNel 1998, Halford rivela pubblicamente la sua omosessualit\u00e0 in un'intervista ad MTV. Il suo orientamento sessuale era comunque gi\u00e0 noto al resto della band e non costituisce certo una sorpresa nemmeno per i fan.\nMaggior successo riscuote la sua band omonima Halford che, reclutando i chitarristi Patrick Lachman e Mike Chlasciak, il bassista Ray Riendeau ed il batterista Bobby Jarzombek, pubblica \"Resurrection\" (2000).\nNel disco si trovano ottimi brani come \"Resurrection\", \"Made In Hell\", \"Silent Screams\" e \"The One You Love To Hate\", dove Halford duetta nientemeno che con Bruce Dickinson, il \"frontman\" degli Iron Maiden, realizzando di fatto i sogni di moltissimi fan dell\"'heavy metal.\"\nIl successivo \"tour\" venne documentato in \"Live Insurrection\" (2001).\nIl secondo capitolo, \"Crucible\" (2002), non riesce a bissare il successo del suo predecessore.\nSuccessivamente viene dato alle stampe l'EP destinato al mercato giapponese \"Fourging The Furnace\" (2003) e la Halford band si scioglie.\nReunion con i Judas Priest, eventi recenti (2004-oggi).\nI \"Judas Priest\", negli anni senza Halford al microfono, perdono buona parte del loro pubblico a causa, soprattutto, delle variazioni stilistiche apportate al loro sound.\nProprio per questo motivo la band decide di licenziare Owens e richiamare Rob Halford. Durante l'Ozzfest del 2004 Rob sostituisce Ozzy Osbourne come cantante dei Black Sabbath per il concerto del 24 agosto.\nCon la nuova formazione viene pubblicato, nel 2005, \"Angel of Retribution\". Rispetto ai due lavori precedenti, questo album, mostra dei miglioramenti ed una tendenza a riscoprire le vecchie sonorit\u00e0 tipiche dal gruppo.\nNel giugno 2008 la band pubblica un nuovo album, \"Nostradamus\", un concept album incentrato sulla figura dell'omonimo profeta francese.\nHalford, pur rimanendo nei \"Priest\", decide di riprendere la sua attivit\u00e0 solista pubblicando \"Winter Songs\" nel 2009.\nNel dicembre 2011 in occasione del Concerto del 30\u00ba anniversario dei Metallica si esibisce con i Metallica con il brano \"Rapid Fire\".\nDoti vocali.\nHalford possiede un'estensione vocale notevole quanto quella di altri grandi cantanti del \"rock\" e del \"metal\" come Ian Gillan dei Deep Purple, Robert Plant dei Led Zeppelin e Bruce Dickinson degli Iron Maiden.\nHa infatti un'estensione vocale pari a circa 4 ottave, tra un Mi1(E2), eseguito in \"Monsters of Rock\" e un Si4(B5), come si pu\u00f2 evincere dalla canzone \"Dissident Aggressor\", dell'album \"Sin After Sin\" del 1977.\nIn questo pezzo raggiunge e mantiene un Si4(B5) per circa 7 secondi. \u00c8 possibile ascoltare la sua potenza vocale nella canzone \"Savage\" in \"Stained Class\" del 1978, dove all'inizio del pezzo la sua voce cresce di intensit\u00e0 e acutezza da un Si3(B4) fino a un La4(A5). La nota pi\u00f9 alta che ha raggiunto nella sua carriera \u00e8 stata un Do#6(C#6) dal vivo in \"Love Bites\" nella data di Montr\u00e9al del \"Metal Conqueror Tour\", nel 1984.\nLa sua voce \u00e8 stata definita come una delle pi\u00f9 influenti ed ammirate dell'heavy metal. Lo stesso Ripper Owens, che ha preso il suo posto nei Judas Priest, lo ha ammirato fin dalla sua infanzia mentre King Diamond ha dichiarato in molte interviste di essersi ispirato molto a Halford. Altri famosi cantanti che hanno seguito il suo stile canoro sono stati: Ralf Scheepers (Primal Fear), Kai Hansen (Gamma Ray), Kevin DuBrow (Quiet Riot), Joey Belladonna (Anthrax), Udo Dirkschneider (Accept, U.D.O.), Bobby \"Blitz\" Ellsworth (Overkill) e molti altri.\nVita privata.\nNel 1998, durante un'intervista a MTV, Halford ha dichiarato pubblicamente per la prima volta la sua omosessualit\u00e0: il cantante ha ammesso che nascondere il suo orientamento sessuale per tanto tempo gli ha causato una forte depressione e un pesante auto-isolamento che lo hanno portato a fare uso di alcol e droghe, abbandonate definitivamente solo dopo un'overdose di analgesici nel gennaio del 1986 pochi mesi prima dell'uscita di \"Turbo\".\nHalford \u00e8 nato e cresciuto in una famiglia cristiana per quanto concerne il generico orientamento morale, ma non bigotta (in quanto non frequentavano la chiesa) e ha affermato di aver riscoperto l'importanza della spiritualit\u00e0 dopo il compimento del suo processo di riabilitazione. Anche se \u00e8 in grado di suonare diversi strumenti (tra cui chitarra, basso, armonica, tastiere e batteria) ha dichiarato di non sentirsi abbastanza bravo per suonare sul palco: l'unica eccezione \u00e8 costituita dal singolo omonimo dell'album di debutto dei Priest, \"Rocka Rolla\", dove ha suonato l'armonica."}
{"id": "435852", "revid": "547034", "url": "https://it.wikipedia.org/wiki?curid=435852", "title": "Contea di Ribe", "text": "La contea di Ribe (in danese \"Ribe Amt\") era una delle 13 contee della Danimarca, le contee sono state abolite con la riforma amministrativa entrata in vigore il 1\u00ba gennaio del 2007 e sono state sostituite da cinque regioni."}
{"id": "435853", "revid": "106788573", "url": "https://it.wikipedia.org/wiki?curid=435853", "title": "Vellocato", "text": "Divenne sovrano dopo aver sposato la regina Cartimandua.\nPer convolare a nozze con costui, Cartimandua, alleata dei romani, ripudi\u00f2 il marito Venuzio, che divenne una figura importante della resistenza anti-romana. Non si sa nulla sul suo destino dopo la deposizione della regina nel 70 d.C."}
{"id": "435859", "revid": "767487", "url": "https://it.wikipedia.org/wiki?curid=435859", "title": "Courchavon", "text": "Courchavon (toponimo francese) \u00e8 un comune svizzero di 294 abitanti del Canton Giura, nel distretto di Porrentruy.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nCourchavon \u00e8 servito dall'omonima stazione sulla ferrovia Del\u00e9mont-Delle.\nAmministrazione.\nDal 1836 comune politico e comune patriziale sono uniti nella forma del \"commune mixte\"."}
{"id": "435863", "revid": "228587", "url": "https://it.wikipedia.org/wiki?curid=435863", "title": "Carvezi", "text": "I Carvezi erano un popolo britannico e una \"civitas\" della Britannia romana che viveva in Cumbria e nel Lancashire (Inghilterra nord-occidentale). \nNon sono menzionati da Tolomeo nella \"Geografia\" n\u00e9 in altri testi classici e sono conosciuti solamente da iscrizioni trovati a Penrith e a Temple Sowerby in Cumbria. La loro capitale era probabilmente Luguvalium (Carlisle), l'unica citt\u00e0 fortificata che si conosce nella regione. \nProbabilmente appartenevano alla confederazione dei Briganti e secondo alcuni studiosi Venuzio, marito della regina dei Briganti Cartimandua e figura importante della resistenza anti-romana, sarebbe appartenuto al popolo dei Carvezi."}
{"id": "435866", "revid": "110157", "url": "https://it.wikipedia.org/wiki?curid=435866", "title": "Contea di Roskilde", "text": "La contea di Roskilde (in danese \"Roskilde Amt\") era una delle 13 contee della Danimarca, le contee sono state abolite con la riforma amministrativa entrata in vigore il 1\u00ba gennaio del 2007 e sono state sostituite da cinque regioni."}
{"id": "435867", "revid": "2010557", "url": "https://it.wikipedia.org/wiki?curid=435867", "title": "Storia della Sardegna", "text": "La storia della Sardegna riguarda le vicende storiche relative all'isola della Sardegna.\nSituata nel Mediterraneo occidentale, la Sardegna \u00e8 stata sin dagli albori della civilt\u00e0 un attracco assiduamente frequentato da quanti navigavano da una sponda all'altra del Mediterraneo in cerca di materie prime e di nuovi sbocchi\ncommerciali.\nRicco di materie prime e di acque, il suo territorio ha sempre favorito il popolamento e l'impianto di insediamenti considerevoli. Fu cos\u00ec che l'isola nella sua storia millenaria ha saputo trarre vantaggio sia dalla propria insularit\u00e0 che dalla posizione strategica, in quanto luogo imprescindibile nella rete degli antichi percorsi. Nel suo patrimonio storico e culturale si trovano abbondanti le testimonianze delle culture indigene ma anche gli influssi e le presenze delle maggiori potenze coloniali. Con riferimento alle esperienze storiche che hanno coinvolto l'isola, lo storico americano John Day ebbe a definire la Sardegna come \"una delle pi\u00f9 vecchie dipendenze coloniali del mondo\".\nSecondo una dibattuta tesi dello studioso Giovanni Lilliu, la storia sarda \u00e8 stata in ogni tempo caratterizzata da ci\u00f2 che egli definiva come 'costante resistenziale sarda', ossia la lotta millenaria condotta dagli isolani contro i nuovi invasori; nei periodi in cui subirono l'influenza delle maggiori potenze coloniali, secondo il noto archeologo, il tessuto di sardit\u00e0 e le antiche tradizioni sarebbero state custodite attraverso i secoli dalle popolazioni barbaricine che le hanno tramandate fino ai nostri giorni.\nPreistoria.\nPaleolitico e Mesolitico.\nLe prime tracce di presenza umana (Homo erectus) sull'isola risalgono al Paleolitico inferiore e consistono in rudimentali selci scheggiate, ritrovate nel sassarese a Perfugas, risalenti a un periodo compreso tra i e i anni fa.\nLe prime tracce riconducibili all'uomo moderno (Homo sapiens) risalgono invece a circa 20 000 anni fa. Gli scavi effettuati nella \"Grotta Corbeddu\", presso Oliena, hanno restituito pietre sbozzate e fossili umani. Al Mesolitico vengono datati i reperti della \"Grotta Su Coloru\" di Laerru e quelli del sito di \"Su Carroppu\" di Sirri, mentre risalgono al periodo di transizione tra Mesolitico e Neolitico degli scheletri umani scoperti nella marina di Arbus, in localit\u00e0 \"Su Pistoccu\", rinominati dagli archeologi \"Beniamino\" e \"Amsicora\".\nNeolitico e Calcolitico.\nNumerose sono le testimonianze del Neolitico antico. Gli antichi abitanti di quest'epoca incidevano le ceramiche con il bordo di una conchiglia, il \"Cardium edulis,\" e la \"civilt\u00e0 cardiale\" si svilupp\u00f2 dal 6000 a.C. sino al 4000 a.C. circa.. Viene suddivisa dagli studiosi in tre fasi: \nLa successiva civilt\u00e0 di \"Bonu-Ighinu\" dur\u00f2 fino al 3500 a.C. circa e ad essa segu\u00ec, con il breve interludio della cultura di San Ciriaco (3400-3200 a.C.), la civilt\u00e0 di San Michele di Ozieri, legata alle culture delle Isole egee, che si protrasse fino al 2700 a.C..\nI Sardi neolitici vivevano sia in villaggi all'aperto che in grotte, allevavano bestiame, coltivavano cereali, conoscevano la caccia, la pesca e la tessitura. Utilizzavano strumenti in selce e in ossidiana di cui l'Isola - grazie ai giacimenti del Monte Arci - abbonda, e il cui commercio ebbe inizio gi\u00e0 in epoca pre-neolitica. Scolpivano statuine stilizzate raffiguranti la Dea Madre accentuandone le forme del seno e del bacino (raffigurazioni steatopigie). Fabbricavano inoltre ceramiche di diversi stili e le decoravano in vario modo; lavorarono per la prima volta il rame e l'argento ed edificarono una delle pi\u00f9 enigmatiche costruzioni del periodo prenuragico, l'Altare preistorico di Monte d'Accoddi, che verr\u00e0 ristrutturato varie volte nei secoli a venire.\nSi svilupparono in quel periodo alcune forme di architettura funeraria megalitica come le \"tombe a circolo\", comparse soprattutto in Gallura nell'ambito della cultura di Arzachena (ma con riscontri anche in altre parti dell'Isola e nell'area Corso-Pirenaica), composte da una cista litica a forma quadrangolare, che fungeva da sepolcro, circondata da un circolo formato da altre lastre ortostatiche in pietra e segnalate dai menhir (o \"perdas fittas\"), grandi pietre conficcate nel terreno di cui la Sardegna \u00e8 disseminata.\nAltre sepolture di tipo megalitico di poco successive erano i dolmen, diffusi in particolare nel centro-nord dell'Isola (tra i pi\u00f9 significativi spicca quello di Sa Coveccada presso Mores) e comuni a gran parte dell'Europa occidentale e settentrionale, ma anche al Vicino Oriente.\nL'altra forma sepolcrale che ha caratterizzato quell'epoca sono le cosiddette \"domus de janas\" (case delle fate o delle streghe), tombe ipogeiche scavate nella roccia che riproducevano l'intera struttura abitativa. Il pavimento e le pareti della tomba, cos\u00ec come il corpo del defunto, venivano rivestiti di ocra rossa.\nNella fase finale del periodo neolitico, detta Calcolitico, si susseguirono le culture di Abealzu-Filigosa (2700-2400 a.C.), di Monte Claro (2400-2100 a.C.) e quella del Vaso campaniforme (2100-1800 a.C.), quest'ultima ritenuta di apporto esterno e importata probabilmente da piccoli gruppi etnici giunti, in varie ondate, dal Continente (Francia, Spagna, Centro Europa).\nLa metallurgia del rame ebbe un ulteriore sviluppo con la conseguente diffusione delle armi (pugnali), che compaiono ora di frequente anche nelle sepolture e nell'arte figurativa con le statue stele del Sarcidano e di altri territori contigui. Le grandi muraglie megalitiche a difesa degli insediamenti, come nel caso del Complesso di Monte Baranta, testimoniano il sopraggiunto clima di insicurezza che aleggiava fra le popolazioni sarde nella prima et\u00e0 dei metalli.\nCivilt\u00e0 nuragica.\nFrutto dell'evoluzione di preesistenti culture megalitiche presenti in Sardegna dal VI millennio a.C. alla fine del III millennio a.C. la civilt\u00e0 nuragica si diffuse durante la fase culturale detta di \"Bonnanaro\" (1800-1600 a.C. circa), imparentata con la precedente cultura del vaso campaniforme e con quella di Polada.\nBen presto sull'Isola, iniziarono a diffondersi manufatti in bronzo e i pugnali si evolvono nelle prime spade, come quelle in rame arsenicale rinvenute nell'ipogeo di Sant'Iroxi in territorio di Decimoputzu. I dolmen a galleria (o \"all\u00e9e couvertes\") del periodo prenuragico si trasformano in tombe dei giganti, lunghe anche 30 metri, e vengono eretti i primi \"protonuraghi\" o \"nuraghi a corridoio\" di cui se ne conoscono circa 500 esemplari.\nI nuraghi a tholos rappresentano l'evoluzione dei protonuraghi e furono inizialmente del tipo monotorre. Con il passare dei secoli divennero sempre pi\u00f9 complessi fino ad assumere l'aspetto di vere e proprie regge con numerose torri attorno ad un mastio centrale come Su Nuraxi di Barumini e il Arrubiu di Orroli). Pi\u00f9 di nuraghi, in media uno ogni caratterizzano ancora oggi il territorio della Sardegna. Erano il centro della vita sociale degli antichi Sardi ed attorno ad essi si sviluppavano i villaggi di capanne circolari.\nSecondo le ipotesi degli studiosi, la Sardegna in quel periodo era gi\u00e0 molto popolata. Su una media di nuraghi semplici e di fra nuraghi complessi e villaggi, con una media di 10 abitanti per ogni torre isolata e di 100 abitanti per ogni borgo, si poteva contare una popolazione di circa unit\u00e0 (verr\u00e0 raggiunta nuovamente una simile densit\u00e0 abitativa solo nel XV secolo); altre ipotesi fanno supporre ad un numero maggiore, tra i e i abitanti. \nI Nuragici non furono soltanto un popolo di guerrieri, pastori e contadini, ma furono anche abili navigatori lasciando traccia del loro passaggio in tutto il bacino del Mediterraneo e intessendo rapporti con le popolazioni micenee, cretesi, cipriote, etrusche e iberiche. Ceramiche nuragiche e prodotti della metallurgia isolana risalenti ad un periodo compreso fra il bronzo medio e il bronzo finale sono state scoperte in Sicilia, nell'Ellade, a Creta, a Cipro, sulle coste palestinesi ed egiziane, mentre alla prima et\u00e0 del ferro sono da ascrivere i reperti ceramici rinvenuti lungo le coste iberiche e quelle tirreniche. Tali ceramiche per la maggior parte non costituivano prodotti commerciabli, ma erano prevalentemente vasi comuni come anforette e olle che venivano utilizzate dai marinai nuragici come ceramica di bordo, mentre le brocchette askoidi, considerate tra i contenitori nuragici pi\u00f9 raffinati, dal collo sottile e dal corpo globulare finemente decorato, sono state rinvenute in tombe etrusche; secondo gli studiosi, esse contenevano vino sardo commerciato con gli Etruschi che, tra i secoli IX e VIII a.C. ancora non coltivavano la vite. Allo stesso tempo, perline in vetro, ceramiche, avorio e lingotti di rame a pelle di bue raggiunsero la Sardegna dal mediterraneo orientale.\nI tempietti a m\u00e9garon e i cosiddetti pozzi sacri costituiscono le pi\u00f9 importanti strutture religiose di questa civilt\u00e0. Questi ultimi erano dedicati al culto delle acque e secondo le recenti ricerche dello studioso Arnold Lebeuf, il pozzo sacro di Santa Cristina, in particolare, \u00e8 risultato essere un elaborato osservatorio astronomico tanto da suggerire che i popoli nuragici possedevano conoscenze molto avanzate per un'epoca cos\u00ec lontana. Solo una perfetta conoscenza delle complicate teorie lunari infatti poteva rendere possibile, secondo lo studioso, il disegno e la costruzione dell'osservatorio il cui progetto \u00e8 stato pianificato punto per punto prima di scavare sulla roccia.\nVengano annoverate fra le pi\u00f9 importanti produzioni artistiche nuragiche le grandi statue in arenaria dei giganti di Mont'e Prama, alte anche pi\u00f9 di due metri e raffiguranti arcieri, pugilatori e guerrieri, e i bronzetti, statuette in bronzo realizzate con la tecnica della cera persa tipiche di quel periodo, con raffigurazioni di soggetti a volte realistici, a volte immaginari.\nCon l'arrivo in Sardegna dei Cartaginesi prima e dei Romani poi, i Nuragici si ritirarono nelle regioni interne dell'isola opponendo una fiera resistenza agli invasori.\nEpoca antica.\nSardegna fenicia e cartaginese.\nI Fenici giunsero in Sardegna tra il X e l'VIII secolo a.C., periodo nel quale la Civilt\u00e0 nuragica era nel massimo del suo splendore. Giunti come mercanti e non come invasori, si integrarono nei villaggi nuragici costieri, portando in Sardegna nuove tecnologie e nuovi stili di vita, dando impulso ai commerci. La loro presenza \u00e8 stata riscontrata nei principali punti di approdo, generalmente nelle piccole penisole o nelle isole, lungo l'arco sud-occidentale, centro-occidentale e sud-orientale dell'Isola, negli insediamenti di Nora, Sulki, Monte Sirai, Bithia, Tharros, Othoca, Karalis, Bosa, Sarcapos, Olbia e altri minori, che furono anche i pi\u00f9 importanti centri urbani dell'epoca cartaginese e romana.\nI Cartaginesi si interessarono all'Isola a partire dal VI secolo a.C. con l'intenzione di assoggettarla e includerla nei loro domini, cos\u00ec come la neo-conquistata Sicilia occidentale. Un primo tentativo di conquista guidato da Malco fu sventato dalla vittoriosa resistenza nuragica (e probabilmente dalle citt\u00e0-stato sardo-fenicie) intorno al 540 a.C..\nTuttavia, a partire dalla fine del 510 a.C. circa, la parte centro-meridionale dell'Isola, a seguito di una seconda spedizione punica, entr\u00f2 nell'orbita cartaginese. I Cartaginesi ampliarono le preesistenti citt\u00e0 costiere, facendo forse di Tharros la capitale della provincia, e ne edificarono delle nuove (tra cui Olbia, Cornus e Neapolis), proibirono la coltivazione degli alberi da frutto a favore della sola cerealicoltura.\nFra le pi\u00f9 significative testimonianze dell'et\u00e0 fenicio-punica \u00e8 da citare la necropoli sul colle di Tuvixeddu di Cagliari, nell'antica \"Karalis\", considerata la pi\u00f9 estesa necropoli fenicio-punica esistente nel Mediterraneo, mentre a Sulki (odierna Sant'Antioco) si trova il tophet pi\u00f9 grande mai ritrovato finora.\nSardegna romana.\nI Romani ottennero la Sardegna nel 238 a.C. al termine della Prima Guerra Punica. Nel 215 a.C., mentre Annibale invadeva la penisola italica, il condottiero sardo-punico Amsicora, un ex latifondista di Cornus, alleato coi popoli nuragici dell'interno, guid\u00f2 la resistenza anti-romana, ma fu sconfitto in una battaglia campale svoltasi nel campidano di Cagliari.\nPer lungo tempo la dominazione romana fu segnata dalla difficile convivenza con i Nuragici. Gradualmente si raggiunse una certa integrazione, anche se costanti furono le rivolte, in particolare quelle dei Balari e degli Iliensi. I maggiori centri ben presto si romanizzarono e \"Karalis\" divenne la capitale della nuova provincia. La citt\u00e0 crebbe e fu arricchita di monumenti, tra i quali l'esempio pi\u00f9 notevole \u00e8 probabilmente l'anfiteatro, che fino al 2011 era ancora sede di spettacoli.\nNel nord dell'isola, i Romani fondarono il porto di \"Turris Libisonis\", l'odierna Porto Torres, e fecero della cittadina cartaginese di Olbia un centro importante dotata di piazze, acquedotti e complessi termali. Nel 1999, nelle acque dell'attuale porto vecchio furono recuperati 18 relitti di navi romane, di cui due probabilmente dell'et\u00e0 di Nerone, testimonianza dell'importanza dello scalo portuale della citt\u00e0. Ancora oggi le aree urbane situate in queste localit\u00e0, ovvero Cagliari, Sassari e Olbia, sono le principali citt\u00e0 dell'isola. Dotarono inoltre l'isola di una rete stradale utilizzata soprattutto per mettere in comunicazione i centri della parte meridionale con il settentrione. A met\u00e0 di una di queste strade, fondarono \"Forum Traiani\" (presso l'attuale Fordongianus), che divenne il principale centro militare isolano e che nel I secolo d.C. fu dotato di un complesso termale. Svilupparono la coltivazione dei cereali e la Sardegna entr\u00f2 a far parte delle province \"granaio\", insieme alla Sicilia e all'Egitto.\nProbabilmente, l'eredit\u00e0 culturale pi\u00f9 importante del periodo romano \u00e8 la lingua sarda, di ceppo neolatino e composta da numerosi dialetti interni convenzionalmente raggruppabili nelle variet\u00e0 logudoresi e campidanesi.\nEpoca medievale.\nSardegna vandala e bizantina.\nDopo la caduta dell'Impero romano d'Occidente, la Sardegna fu occupata dai Vandali, che mantennero nell'isola un presidio militare per settantasette anni (durante i quali due sardi ascesero al soglio pontificio, papa Ilario e papa Simmaco), fino alla presa di potere dei Bizantini nel 534. La dominazione bizantina, intervallata da una breve occupazione ostrogota, consent\u00ec importanti trasformazioni sociali e culturali.\nDurante questo periodo, papa Gregorio I port\u00f2 avanti l'opera di evangelizzazione della Barbagia dove erano ancora adorate le antiche divinit\u00e0 nuragiche. I Barbaricini rimasero comunque sempre assai riluttanti verso i nuovi arrivati tanto che un numero assai importante di soldati \"limitanei\" vennero dislocati lungo il \"limes\", l'antica frontiera che divideva la \"Rom\u00e0nia\" dalla \"Barb\u00e0ria\". Secondo gli storici, ci fu da parte imperiale il riconoscimento di una Sardegna barbaricina indomita e libera e - secondo lo storico del medioevo sardo Francesco Cesare Casula - in qualche modo anche statualmente conformata, forse in ducato autonomo o addirittura in regno, dove continuava ad esistere una cultura d'origine nuragica. Secondo lo storico, neanche la Rom\u00e0nia fu comunque del tutto pacificamente acquisita.\nNonostante tutto, il legame tra l'isola e Bisanzio si fece pi\u00f9 forte col passare del tempo e la Sardegna rimase bizantina durante l'invasione della penisola italica da parte dei Longobardi. L'influenza bizantina si fece sentire in maniera particolare in ambito religioso. La Chiesa sarda dipendeva dal Patriarcato di Costantinopoli che praticava il rito greco, diverso da quello latino per alcune forme liturgiche. Tale rito venne introdotto nelle cerimonie di culto, insieme a tradizioni e feste di cui rimangono tracce ancora oggi come il culto dell'imperatore-santo Costantino I, che per i Sardi divenne \"Santu Antine\", in cui onore a Sedilo e a Pozzomaggiore si tiene ancora oggi la cavalcata detta \"s'Ardia\". La presenza dei monaci cenobiti greco-bizantini, seguaci della Regola di San Basilio, si estese fino all'interno, oltre il \"limes\", introducendo le nuove consuetudini e diffondendo l'uso degli inni, l'usanza nelle campagne di seppellire i defunti accanto alle chiese, il costume di battezzare i figli con nomi bizantini, nonch\u00e9 il culto di molti santi del menologio orientale.\nSardegna giudicale.\nCol declino dell'impero di Bisanzio, a partire dal IX secolo, i Sardi sull'impianto organizzativo bizantino si dettero un nuovo assetto politico. L'isola fu cos\u00ec divisa in quattro \"Giudicati\" indipendent,i sia dall'esterno sia tra loro. I \"giudicati\" erano quelli di Torres-Logudoro, di Calari, di Gallura e di Arborea ed erano retti da un giudice (\"judike\" o \"zuighe\" in sardo, \"judex\" in latino), dotato di potere di sovrano. Amministravano un territorio, chiamato \"logu\", suddiviso in curatorie formate da pi\u00f9 villaggi, retti da capi chiamati \"majores\". Parte dello sfruttamento del territorio, come anche l'agricoltura, veniva gestito in modo collettivo, un'organizzazione assai moderna per l'epoca.\nL'aiuto portato alla Sardegna contro gli Arabi da parte delle flotte di Genova e Pisa, specie dopo il fallito tentativo di conquista dell'isola nel 1015-16 da parte di Muj\u0101hid al-\u0100mir\u012b di Denia (il Mugetto o Musetto delle cronache cristiane italiche), signore delle Baleari dopo il crollo del Califfato omayyade di al-Andalus - ebbe come conseguenza una crescente influenza delle due Repubbliche marinare nella politica isolana.\nAl volgere del XIII secolo solo il regno giudicale di Arborea aveva mantenuto la propria indipendenza e sovranit\u00e0 mentre a seguito di guerre, matrimoni e ribaltamenti politici gran parte dei territori del giudicato di Calari e il giudicato di Gallura finirono per essere inglobati nei possedimenti della Repubblica di Pisa; il giudicato di Torres fin\u00ec invece, specialmente dopo la battaglia della Meloria, sotto l'influenza della Repubblica di Genova e delle famiglie genovesi dei Doria e dei Malaspina.\nNel 1395 la giudicessa-reggente Eleonora d'Arborea eman\u00f2 la Carta de Logu, simbolo e sintesi di una concezione dello Stato essenzialmente sarda, con apporti romano-bizantini e particolarmente innovativa in quei tempi in Europa, a testimonianza di una civilt\u00e0 giudicale che fu grande per la moderna concezione del diritto e della persona. La Carta comprendeva un codice civile ed uno rurale, per complessivi 198 capitoli, e segnava una tappa fondamentale verso i diritti d'uguaglianza. La Carta rimase in vigore fino al 1827, quando venne sostituita dal Codice Feliciano in epoca sabauda.\nSardegna signorile e comunale.\nNell'ambito cronologico dell'epoca giudicale \u00e8 necessario menzionare a parte le vicende delle citt\u00e0 sarde che si diedero statuti propri, sulla scia dell'esperienza dei comuni italiani. In particolare due, quella di Sassari e quella di Villa di Chiesa, appaiono rilevanti per l'importanza storica, istituzionale ed economica dei due centri.\nDell'esperienza comunale sassarese (1272 circa-1323) restano gli \"Statuti della citt\u00e0\", redatti in latino e in sardo logudorese. Della vicenda di Villa di Chiesa (1258 circa-1323), fondata da Ugolino della Gherardesca e votata all'industria mineraria argentiera, rimane testimonianza nelle leggi cittadine raccolte nel \"Breve di Villa di Chiesa\" (di cui nell'archivio storico della citt\u00e0 ne \u00e8 custodito uno in pergamena, databile presumibilmente al 1327).\nIn generale, delle autonomie e dei privilegi dei cittadini sardi (bench\u00e9 si trattasse di comuni \"pazionati\", ossia il cui podest\u00e0 proveniva da una citt\u00e0 egemone, in questo prima Pisa e poi Genova, anche per evitare lotte interne) rimarr\u00e0 traccia successivamente nella storia del Regno di Sardegna, allorch\u00e9 alle citt\u00e0 emerse dal periodo precedente (alle due sopra citate, bisogna aggiungere Castel di Calari, Oristano, Bosa, Alghero e Castelaragonese), verranno riconosciuti particolari status giuridici che ne faranno delle citt\u00e0 regie, ossia sottratte al dominio feudale e dipendenti direttamente dalla Corona, con propri rappresentanti specifici nel parlamento degli Stamenti.\nIl Regno di Sardegna aragonese.\nIl \"Regnum Sardiniae et Corsicae\" ebbe inizio nominalmente nel 1297, quando papa Bonifacio VIII lo istitu\u00ec per dirimere le contesa tra Angioini e Aragonesi circa il Regno di Sicilia (che aveva scatenato i moti popolari passati poi alla storia come \"Vespri siciliani\"). Attraverso varie fasi, la storia del Regno sardo percorre l'ultimo periodo del Medioevo sotto la Corona d'Aragona, e di Spagna poi, passando dopo la Guerra di successione spagnola, il Trattato di Utrecht, quello di Londra, e dell'Aia, alla dinastia dei Savoia nel 1720, per poi giungere alla sua conclusione tra il 1847 (Unione Perfetta con gli stati di terraferma) e il 1861, con la proclamazione del Regno d'Italia, suo erede.\nGli Aragonesi esitarono a lungo prima di invadere e conquistare l'isola; il regno fu realizzato territorialmente solo a partire dal 1324, quando l'infante Alfonso sconfisse i Pisani nella battaglia di Lucocisterna, incamerandone i territori appartenuti alla Repubblica di Pisa. Ne segu\u00ec una guerra lunga e sanguinosa della durata di settant'anni combattuta contro il Regno di Arborea, inizialmente alleato in funzione anti-pisana, i cui giudici non rinunciarono mai al sogno di unificare l'Isola sotto la loro bandiera riuscendo \u2013 sotto la guida di Mariano IV d'Arborea prima e di Brancaleone Doria, marito di Eleonora d'Arborea, poi \u2013 a confinare gli Aragonesi alle sole citt\u00e0 di Cagliari e Alghero. Dopo la sconfitta subita contro le armate di Martino il Giovane nella Battaglia di Sanluri il 30 giugno 1409, gli Arborensi difesero i loro territori storici, ma dopo altre sanguinose battaglie, la loro capitale Oristano si arrese nel marzo 1410. Dieci anni dopo, nel 1420, quanto restava dell'ultimo giudicato sardo venne venduto per fiorini d'oro ad Alfonso V d'Aragona il \"Magnanimo\" da Guglielmo III di Narbona, ultimo giudice arborense della storia.\nGli alti costi umani e materiali della guerra recarono un grave danno all'economia e alla situazione sociale dell'isola, mentre la Corona d'Aragona divenne parte poco tempo dopo dell'Impero spagnolo, entrambi processi travagliati, tanto da farli percepire secondo alcuni studiosi come estranei o distanti dalle popolazioni.\nIl periodo che va dagli inizi del XIV secolo a circa la met\u00e0 del secolo successivo rappresent\u00f2 per la civilt\u00e0 occidentale un periodo di transizione dal Medioevo all'et\u00e0 moderna. La societ\u00e0 si svincol\u00f2 dai miti e dalle tradizioni medievali avviandosi verso il Rinascimento. Questi cambiamenti non si riscontrarono in Sardegna; questo periodo \u2013 che ebbe inizio nel 1323/1324 \u2013 corrisponde infatti all'occupazione aragonese ed \u00e8 considerato da molti studiosi come il peggiore di tutta la storia dell'isola. Il cammino verso l'et\u00e0 moderna venne bruscamente interrotto e tutta la societ\u00e0 isolana regred\u00ec verso un nuovo e pi\u00f9 buio Medioevo. Le maggiori cause furono viste nelle continue guerre contro il Regno di Arborea e nel regime di privilegio, di angherie e di monopolio esclusivo di ogni potere, instaurato a proprio favore dai Catalano-aragonesi e poi dagli spagnoli.\nUna testimonianza evidente della situazione creatasi \u00e8 fornita dagli stessi catalani, che ancora nel 1481 e nel 1511 chiedevano al Re - nel loro Parlamento - la conferma in blocco degli antichi privilegi, ricordando che erano stati concessi \u00ab\"per tenir appretada e sotmesa la naci\u00f2 sarda\"\u00bb (mantenere bisognosa e sottomessa la nazione sarda). Con il dispotismo e la confisca di tutte le ricchezze si arrest\u00f2 bruscamente il processo di rinnovamento economico, culturale e sociale che i giudicati e repubbliche marinare avevano suscitato tra il IX secolo e il XIV secolo.\nNel tardo periodo aragonese Leonardo Alagon, erede dei giudici d'Arborea, per difendere la sua successione al Marchesato di Oristano scaten\u00f2 una guerra di successione nobiliare, ribellandosi infine al governo aragonese. La sua vicenda ebbe inizio intorno al 1477, quando entr\u00f2 in conflitto con il vicer\u00e9 Nicol\u00f2 Carros. Quest'ultimo si adoper\u00f2 affinch\u00e9 Giovanni II d'Aragona \"il senza fede\" condannasse Leonardo de Alagon per lesa maest\u00e0 e fellonia. Questi diede cos\u00ec il via ad una vera e propria rivolta contro il Regno di Sardegna che dapprima vide i regnicoli subire una sconfitta nella battaglia di Uras, ma poi la rivolta si concluse con la sconfitta dei ribelli nella battaglia di Macomer, la morte del figlio Artale, la fuga dello stesso Alagon e la successiva sua cattura. Leonardo Alagon mor\u00ec il 3 novembre 1494 nella prigione valenziana di X\u00e0tiva.\nEpoca moderna e Regno di Sardegna.\nLa Sardegna spagnola.\nCon la riconquista di Granada, avvenuta il 2 gennaio 1492, si realizz\u00f2 pienamente la riunificazione dei regni iberici, assiduamente perseguita da Ferdinando II di Aragona e da Isabella di Castiglia.\nDopo il loro matrimonio celebrato a Valladolid il 17 ottobre 1469 con un accordo conosciuto anche come la concordia di Segovia, nel 1475, i due sovrani fecero giuramento di non fondere le due corone in un unico Stato e ciascuna entit\u00e0 conserv\u00f2 le sue istituzioni e le sue leggi. Entrambi infatti si chiamarono: \"re di Castiglia, di Aragona, di Le\u00f3n, di Sicilia, di Sardegna, di Cordova, di Murcia, di Jahen, di Algarve, di Algeciras di Gibilterra, di Napoli, conti di Barcellona, signori di Vizcaya e di Molina, duchi di Atene e di Neopatria, conti di Rossiglione e di Serdagna, marchesi di Oristano e conti del Goceano.\"\nNel 1527, nel corso della guerra franco-spagnola, un corpo di spedizione francese di uomini guidato dall'italiano Renzo Ursino da Ceri attacc\u00f2 il nord dell'Isola, assediando Castellaragonese e saccheggiando Sorso e poi Sassari per quasi un mese.\nDopo la vittoriosa battaglia di Lepanto nel 1571 e dopo la temporanea presa di Tunisi nel 1573, dal 1577, l'importante base barbaresca venne riconquistata dai musulmani; la Corona di Spagna perse cos\u00ec l'avamposto africano pi\u00f9 orientale e fu obbligata ad arretrare la frontiera difensiva. Il Regno di Sardegna, che fino ad allora aveva avuto un ruolo secondario nello scacchiere difensivo mediterraneo, divenne un avamposto contro l'espansione ottomana; nell'Isola passava quel confine invisibile che costituiva la frontiera tra paesi cristiani e musulmani. Si pose allora, urgentemente il problema del potenziamento delle difese costiere e delle tre pi\u00f9 importanti piazzeforti marittime: Cagliari (la capitale del Regno), la citt\u00e0 di Alghero e la rocca di Castellaragonese, che costituivano l'ossatura nevralgica del sistema difensivo.\nOltre alle numerose incursioni dei pirati barbareschi, nel 1637, durante la guerra dei trent'anni, la Sardegna dovette fronteggiare anche un'ulteriore tentativo di invasione francese. Nel febbraio di quell'anno una flotta di 47 navi, condotta da Enrico di Lorena, conte d'Harcourt, invade e saccheggia Oristano per circa una settimana, ma temendo il ritorno delle milizie sarde il generale francese decise di ritirarsi lasciando sul campo quattro stendardi che ancora oggi campeggiano sulla controfacciata della Cattedrale.\nLa Sardegna sabauda.\nNell'agosto del 1708, in piena Guerra di successione spagnola, una spedizione anglo-olandese inviata da Carlo d'Austria pose sotto assedio Cagliari e mise cos\u00ec fine, dopo quasi quattro secoli, alla dominazione iberica sull'Isola.\nAgli aggiustamenti territoriali che seguirono il conflitto, conclusosi nel 1713, per un brevissimo periodo, tra il 1713 ed il 1718, il regno di Sardegna pass\u00f2, come stabilito dal Trattato di Utrecht (che sanc\u00ec la separazione della Spagna dai suoi possedimenti europei), agli Asburgo austriaci. Nel 1717, Filippo V di Spagna rioccup\u00f2 per qualche tempo la Sardegna e la Sicilia dando di fatto inizio alla Guerra della Quadruplice Alleanza. Il trattato dell'Aia del 1720 assegn\u00f2 definitivamente il Regno di Sardegna al duca di Savoia, Vittorio Amedeo II.\nNonostante i tentativi di ammodernare l'Isola, sulle prime la situazione economica della popolazione non miglior\u00f2, complice anche la presenza feudale (i Savoia si impegnarono a mantenere gli antichi privilegi feudali). Ma uno sforzo ci fu, specialmente all'epoca in cui il conte Giambattista Bogino reggeva il Ministero per gli affari di Sardegna. Conservatore dallo spirito illuminato, a lui la Sardegna dovette l'istituzione dei monti granatici, la riforma delle Universit\u00e0 di Cagliari e di Sassari e, sulla scia del riformismo regalista tipico della tradizione piemontese (da Vittorio Amedeo II al figlio Carlo Emanuele III), alcune importanti riforme in tema di giurisdizionalismo, tra cui il tentativo di contenere la proliferazione dei frati regolari e degli ecclesiastici in genere. Costoro, infatti, godevano di ampi privilegi, tra cui l'esenzione dai tribunali laici (e persino da quelli ecclesiastici-romani nel caso dei frati regolari, per cui il conflitto giurisdizionale era esteso anche all'interno dello stesso universo ecclesiastico) e l'esenzione dal pagamento delle decime, fatto che provocava danni non secondari alle casse dello Stato.\nLa rivolta antipiemontese del 1794.\nA causa della grave situazione economica, un diffuso malcontento generale port\u00f2 allo scoppio di ribellioni e sommosse che sconvolsero tutta la Sardegna. Nel 1789 numerosi villaggi si rifiutarono di pagare i tributi feudali, provocando un nuovo intervento repressivo. Il movimento di protesta ottenne l'appoggio di intellettuali e uomini di cultura, soprattutto dopo il 1789, anche per l'effetto delle idee diffuse dalla Rivoluzione francese.\nNel 1793 una flotta francese agli ordini dell'ammiraglio Truguet occup\u00f2 Carloforte e Sant'Antioco, sbarc\u00f2 in localit\u00e0 Margine Rosso nel territorio di Quartu e attacc\u00f2 il porto di Cagliari. La citt\u00e0 fu difesa dai volontari sardi che respinsero le truppe degli invasori. I francesi attaccarono anche nel nord dell'Isola dove una squadra comandata dall'allora tenente Napoleone Bonaparte, cerc\u00f2 di impadronirsi della Maddalena e di Palau per occupare la Sardegna settentrionale. L'eroica resistenza dei maddalenini capeggiati da Domenico Millelire svent\u00f2 l'attacco. Questi episodi di resistenza all'attacco francese, proprio mentre le truppe piemontesi incontravano serie difficolt\u00e0 sulla terraferma, crearono l'illusione che il governo sabaudo potesse concedere alle classi dirigenti sarde una gestione pi\u00f9 indipendente della Sardegna. Vennero mandati dei delegati a Torino per avanzare a Vittorio Amedeo III delle richieste precise, sintetizzate nelle cosiddette \"cinque domande\". Queste consistevano nella convocazione degli Stamenti, mai pi\u00f9 convocati dall'arrivo dei piemontesi; la riconferma degli antichi privilegi dei quali aveva sempre goduto il popolo sardo; la nomina negli impieghi civili e militari e nelle cariche ecclesiastiche esclusivamente di sardi; l'istituzione a Torino di un Ministero per la Sardegna e a Cagliari di un Consiglio di Stato per i controlli di legittimit\u00e0. I delegati vennero tenuti a Torino per mesi, senza ottenere risposte, mentre in Sardegna cresceva la tensione.\nIl rifiuto regio delle richieste dei sei rappresentanti degli Stamenti Sardi, provoc\u00f2 il 28 aprile 1794 una ribellione contro la dominazione Sabauda. Fu catturato il vicer\u00e9 e tutti i funzionari piemontesi furono fatti imbarcare e rispediti in Piemonte. La ribellione ebbe seguito in altre citt\u00e0 e paesi dell'isola, come Oristano, Bosa, Milis e Bauladu.\nLa data viene oggi commemorata come Sa die de sa Sardigna.\nI moti antifeudali angioiani.\nEmerse in queste circostanze di rivolta la personalit\u00e0 di Giovanni Maria Angioy, giudice della Reale Udienza, gi\u00e0 distintosi nell'azione di difesa dall'attacco francese del 1793. Il vicer\u00e9 Filippo Vivalda, preoccupato della degenerazione della protesta, invi\u00f2 Giovanni Maria Angioy a Sassari con poteri di \"altern\u00f2s\" (con gli stessi poteri del vicer\u00e9). Angioy cerc\u00f2 per tre mesi di riconciliare feudatari e vassalli, ma quando si rese conto del diminuito interesse e del diminuito sostegno governativo e cagliaritano, lavor\u00f2 con emissari francesi ad un piano per instaurare una Repubblica Sarda, mentre Napoleone Bonaparte invadeva la penisola italiana.\nTuttavia con l'armistizio di Cherasco e la successiva Pace di Parigi del 1796 venne meno ogni possibile sostegno esterno. Decise allora di effettuare una marcia antifeudale su Cagliari. A questo punto dal vicer\u00e9 gli vennero revocati i poteri di \"altern\u00f2s\" e dovette arrestare la sua marcia a Oristano l'8 giugno, dopo esser stato abbandonato dai suoi sostenitori e dopo che il Re ebbe accettato lo stesso giorno le citate cinque richieste degli Stamenti Sardi.; in seguito dovette lasciare la Sardegna e si rifugi\u00f2 a Parigi, dove cerc\u00f2 consensi per invadere militarmente l'isola e metterla sotto la protezione della Francia come repubblica indipendente. Sull'isola l'ordine venne ripristinato con le armi. Furono assediati e presi d'assalto i villaggi che resistevano e furono condannati a morte tutti i capi e i maggiori esponenti del moto rivoluzionario che si riusc\u00ec a catturare.\nI Savoia si trasferiscono a Cagliari.\nNel 1799 le truppe francesi occuparono il Piemonte costringendo i Savoia a ripararsi in Sardegna dove rimasero fino al 1814, quando Napoleone Bonaparte fu sconfitto ed esiliato nell'isola d'Elba. Diversi funzionari, borghesi e popolani continuarono anche in seguito al 1796 e alla sconfitta dell'Angioy a perseguire piani di rivolta. Nell'isola si verificarono diversi tentativi di insurrezione, fra cui quelli di Vincenzo Sulis, Gerolamo Podda, Francesco Cilocco, il parroco di Terralba Francesco Corda, ed altri di ispirazione rivoluzionaria e giacobina che tentarono di proclamare una Repubblica Sarda, ma vennero uccisi come rivoltosi in conflitto a fuoco o condannati a morte.\nLa presenza del Sovrano nell'isola non attenu\u00f2 il malcontento generale che sfoci\u00f2 nel 1812, durante un anno di terribile carestia, nel tentativo di insurrezione noto come \"Congiura di Palabanda\", guidato dall'avvocato Salvatore Cadeddu, che venne stroncato con durezza e si concluse con le esecuzioni di Giovanni Putzolu, Raimondo Sorgia e dello stesso Cadeddu. Altri due episodi di rivolta scoppiarono infine nel 1816 e nel 1821.\nI Savoia intrapresero una politica di gestione del territorio e di sfruttamento delle risorse, ad esempio col disboscamento per la produzione di carbone, creazione di pascoli e legname per traversine. Per stimolare la produzione agricola come in altre parti d'Europa, nel 1820 Vittorio Emanuele I promulg\u00f2 l'Editto delle chiudende, con il quale autorizz\u00f2 la chiusura, con siepi o muri, delle terre comuni. Si consent\u00ec quindi, spesso a vantaggio dei latifondisti, la creazione della propriet\u00e0 privata cancellando la propriet\u00e0 collettiva dei terreni, tipica dell'isola.\nEt\u00e0 contemporanea.\nNel 1847 venne sancita la Fusione perfetta della Sardegna con tutti i possedimenti della Casa Savoia, producendo come effetto l'estensione anche all'isola dello Statuto Albertino. L'atto, richiesto dai ceti dirigenti di Cagliari e Sassari per ottenere parit\u00e0 di diritti, comport\u00f2 la rinuncia delle ultime vestigia statuali acquisite in periodo iberico (carica vicereale, parlamento degli Stamenti, suprema corte della Reale Udienza), e l'unione amministrativa e politica con gli Stati di Terraferma. Lo Stato unitario evolver\u00e0 poi, quattordici anni dopo nel 1861, nel Regno d'Italia, considerato una prosecuzione ideale e giuridica del Regno di Sardegna, il cui inno ufficiale rester\u00e0 (unitamente alla Marcia Reale) S'hymnu sardu nationale.\nA seguito della cessione della citt\u00e0 natale di Nizza alla Francia, Giuseppe Garibaldi si trasfer\u00ec nell'isola di Caprera (avendone acquistato la met\u00e0 settentrionale prima, quella meridionale poi), dove morir\u00e0 nel 1882 dopo avervi trascorso gli ultimi vent'anni della propria vita, e la cui \"Casa bianca\" \u00e8 oggi un museo fra i pi\u00f9 conosciuti e visitati in tutta Italia.\nLa Questione sarda.\nLa Sardegna a cavallo fra Ottocento e Novecento non risulta una regione economicamente strategica dell'Italia unita, risentendo delle generali problematiche di un Mezzogiorno recentemente annesso e della priorit\u00e0 di sviluppo del triangolo industriale.\nL'unit\u00e0 di popolazioni diverse per lingua e cultura, in un'Italia da poco unificata e insofferente ad ogni tipo di decentramento politico e amministrativo, rese arduo il realizzarsi di una effettiva unit\u00e0 nazionale, determinando invece marcate differenze nello sviluppo economico e culturale tra il Nord e il Mezzogiorno.\nNell'Isola i grandi proprietari terrieri formavano la classe dirigente che, in cambio della possibilit\u00e0 di esercitare il potere a livello locale - appropriandosi in questo modo delle terre comunali -, rinunci\u00f2 a svolgere una funzione attiva e autonoma all'interno del nuovo Stato unitario.\nMentre tra le masse popolari delle citt\u00e0 e dei grandi centri cresceva il malcontento verso lo Stato, la cui presenza oppressiva si manifestava principalmente attraverso gli esattori delle tasse, le forze dell'ordine e l'obbligo della leva militare, nei territori interni scoppiarono rivolte alle quali si accompagn\u00f2 il fenomeno del banditismo, represso nel 1899 con una vera e propria spedizione militare.\nLe inchieste condotte nel 1885 dai deputati Francesco Salaris e nel 1895 da Francesco Pais Serra testimoniarono i gravi problemi sociali ed economici nei quali vivevano i sardi. La debole modernizzazione e i conflitti commerciali con altri paesi europei, specie con la Francia, misero in ginocchio l'assetto produttivo e sociale isolano. Sotto la spinta delle nuove idee socialiste, le masse lavoratrici si organizzarono in leghe sindacali dando vita ai primi scioperi. Il 4 settembre del 1904 a Buggerru, un centro minerario dell'Iglesiente, l'esercito spar\u00f2 contro i minatori che scioperavano chiedendo migliori condizioni di lavoro: rimasero uccisi tre operai mentre i feriti furono undici.\nLe avanguardie della cultura isolana e le masse lavoratrici si opposero ai governi di Giolitti e al giolittismo, rappresentato nell'isola dal ministro Francesco Cocco Ortu, accusandolo di una gestione clientelistica del potere. In continuazione con idee gi\u00e0 vive nel secolo precedente, furono valorizzate la storia e la cultura isolana, mitizzando ed esaltando l'antica Civilt\u00e0 nuragica e quella giudicale, periodi nei quali la Sardegna veniva vista libera e indipendente. Insieme alla denuncia dei mali che affliggevano la Sardegna, la nuova vivacit\u00e0 culturale che si stava affermando in et\u00e0 giolittiana riscopriva e raccontava la sardit\u00e0 attraverso artisti e scrittori come Sebastiano Satta, Francesco Ciusa e Grazia Deledda, non dimenticando per\u00f2 di ben evidenziare i profondi legami tra il sottosviluppo dell'Isola e il nascente capitalismo continentale. Lo stesso Antonio Gramsci, che da studente visse intensamente a Cagliari quel periodo, davanti alle sofferenze dei lavoratori e alla feroce repressione che seguiva le rivolte, ricordava in una lettera della sua convinzione di lottare in quel periodo per l'indipendenza nazionale dell'isola.\nIn questo fermento di idee che scuoteva tutta la Sardegna, il giovane socialista nuorese Attilio Deffenu diede vita ad un ampio movimento anti-protezionista con l'intento di riunire in un unico schieramento le forze pi\u00f9 avanzate, sia socialiste che radicali e cattoliche. Gli anti-protezionisti rivendicavano non solo azioni per portare fuori l'Isola dal sottosviluppo, ma anche una soluzione alla questione sarda indicando la direzione per un nuovo rapporto tra la Sardegna e il governo centrale. Nell'aprile del 1913, insieme a Nicol\u00f2 Fancello fond\u00f2 un Gruppo d'azione per gli interessi della Sardegna al quale presero parte i migliori intellettuali isolani. Nel manifesto che fu pubblicato in quell'occasione si sosteneva che \"l'abolizione del protezionismo \u00e8 condizione indispensabile per l'elevazione economica della Sardegna\". Mentre il movimento cercava di portare avanti questa carica rinnovatrice, l'Italia fu coinvolta e travolta dalla guerra.\nLa Grande guerra e il Partito Sardo d'Azione.\nDurante la grande guerra che vide contrapporsi gli Imperi centrali e le Potenze dell'Intesa, sardi su una popolazione di , furono arruolati nel 151\u00ba e 152\u00ba Reggimento fanteria Sassari, costituiti su base regionale; di essi, morirono o rimasero feriti, combattendo come unit\u00e0 d'\u00e9lite nei punti pi\u00f9 caldi del fronte di guerra.\nI sardi che combatterono nelle trincee si ritrovarono uniti come da tanto tempo non avveniva pi\u00f9 nella loro storia. Combattendo fianco a fianco sanguinose battaglie, essi maturarono, a detta di alcuni autori, nella solidariet\u00e0 della trincea un'esperienza collettiva di inestimabile valore. In termini di sangue, il loro contributo per la vittoria italiana fu ben oltre la media nazionale: su ogni mille incorporati ne morirono centotrentotto contro una media nazionale di centoquattro.\nAlla fine del conflitto, gli ex-combattenti diedero origine ad ampi dibattiti ed iniziative, avanzando proposte di autonomia per risolvere diversamente i gravi mali che affliggevano l'Isola.\nNacquero cos\u00ec nuovi fermenti politici che con Emilio Lussu portarono alla nascita il 17 aprile del 1921 del Partito Sardo d'Azione, col simbolo dei Quattro Mori e con l'idea comune dei reduci di ottenere l'autonomia dell'isola.\nDurante il Fascismo.\nSin dal suo nascere il fascismo aveva capito che la democrazia si sviluppava con l'autogoverno e con l'amministrazione di se stessi, per questo motivo le autonomie locali furono immediatamente represse. Soppresse anche le libert\u00e0 politiche, nel 1926 venne sciolto il Partito Sardo d'Azione e lo stesso Lussu fu arrestato e mandato al confino nelle Isole Eolie, al largo della Sicilia.\nCon la cosiddetta \"Legge del Miliardo\" del 1924, che stanziava un miliardo di lire per lo sviluppo della Sardegna, furono realizzate una serie di infrastrutture e di opere pubbliche (strade, ospedali, ferrovie, porti ecc.); successivamente furono avviate importanti opere di bonifica di numerose paludi (in particolare nella Nurra e nella piana di Terralba) e fu incentivata la politica dell'autarchia attraverso l'incremento delle attivit\u00e0 estrattive. Vennero poi fondate alcune citt\u00e0 come quella mineraria di Carbonia e quelle agricole di Arborea (al tempo chiamata \"Mussolinia\") e di Fertilia, popolate anche da oltre Tirreno, in particolar modo da veneti, friulani, dalmati e istriani.\nDurante la seconda guerra mondiale l'Isola svolse il ruolo di \"portaerei nel Mediterraneo\", essendo l'Italia priva di tali navi, e sub\u00ec pesanti bombardamenti da parte degli Alleati. Dopo l'8 settembre 1943 i soldati tedeschi vennero evacuati attraverso la Corsica senza che vi fosse resistenza da parte delle truppe italiane del generale Antonio Basso, e la Sardegna con il resto del mezzogiorno divent\u00f2 parte del Regno del Sud, rimanendo sotto il controllo dell'esercito americano fino alla fine delle ostilit\u00e0.\nIl dopoguerra e lo Statuto speciale.\nCon la conclusione della seconda guerra mondiale, insieme alla Costituzione repubblicana, viene promulgato lo Statuto Speciale di Autonomia, il secondo dopo la Sicilia e oggi esteso in totale a cinque regioni. Il dopoguerra, caratterizzato dall'eradicazione della malaria (grazie alla Fondazione Rockefeller) e dalle richieste e rivendicazioni economiche, vede l'affermarsi della politica dei \"Piani di Rinascita\", misure legislative speciali per il finanziamento dell'industrializzazione della Sardegna (a Porto Torres, Ottana, Portovesme e Sarroch), insieme alle politiche di infrastrutturazione e abitative, ma anche il collocamento di diverse installazioni militari per un totale di migliaia di ettari occupati in parte legate alle vicende della guerra fredda e all'alleanza con la NATO.\nNonostante abiti nell'isola il 2,5% della popolazione italiana, il 60% delle installazioni militari NATO e italiane \u00e8 tuttora localizzato in Sardegna, comprendendo oltre ettari adibiti all'uso di armi sperimentali in cui viene fatto esplodere l'80% delle bombe ad uso militare in Italia.\nPersistono inoltre diverse piaghe, quali gli incendi, spesso di origine dolosa , la siccit\u00e0 (ora molto attenuata), i sequestri di persona, che ebbero modo di scomparire solo negli anni novanta, ed una svariata serie di attentati, spesse volte rivendicati da gruppi afferenti all'estrema sinistra ed all'indipendentismo radicale: soltanto nel biennio 1987-1988, erano stati registrati duecentoventiquattro attentati dinamitardi.\nCol miracolo economico italiano si verifica uno storico movimento migratorio dall'interno verso le coste e le aree urbane di Cagliari, Sassari-Alghero-Porto Torres e Olbia, che raccolgono oggi gran parte della popolazione sarda. Cresce e si afferma il settore turistico, fino a fare dell'Isola una delle mete pi\u00f9 conosciute a livello italiano e internazionale, in particolare grazie alla Costa Smeralda. Rimangono inoltre sempre vivi i fermenti culturali e le tradizioni popolari, come la nascita di talenti artistici e letterari e di figure politiche ai massimi livelli, fra cui Antonio Segni, Enrico Berlinguer e Francesco Cossiga.\nDiversi dati attestano che la Sardegna sia l'area pi\u00f9 inquinata ad oggi rinvenibile nei territori dello stato italiano, in particolar modo a causa dei falliti piani di industrializzazione.\nAlla fine del XX secolo la Sardegna si attesta economicamente a met\u00e0 strada fra centro e sud Italia, con un reddito medio pro capite simile a quello dell'Abruzzo, poco inferiore alla media europea. Altri indicatori ne sanzionano i progressi sia economici, sia sociali, ma non annullano le difficolt\u00e0 di crescita e sviluppo organico ancora presenti. Negli anni recenti, le nuove tecnologie informatiche e il miglioramento dei trasporti, specie quelli aerei con le compagnie aeree a basso costo, hanno attenuato la condizione di insularit\u00e0 e contribuito a innovare e diversificare l'economia locale."}
{"id": "435868", "revid": "110157", "url": "https://it.wikipedia.org/wiki?curid=435868", "title": "Contea del Ringkj\u00f8bing", "text": "La contea del Ringkj\u00f8bing (in danese \"Ringkj\u00f8bing Amt\") era una delle 13 contee della Danimarca; le contee sono state abolite con la riforma amministrativa entrata in vigore il 1\u00ba gennaio del 2007 e sono state sostituite da cinque regioni."}
{"id": "435870", "revid": "16758", "url": "https://it.wikipedia.org/wiki?curid=435870", "title": "Cesare Antonio Gasperoni", "text": ""}
{"id": "435871", "revid": "11792", "url": "https://it.wikipedia.org/wiki?curid=435871", "title": "Ioppolo", "text": ""}
{"id": "435872", "revid": "1776051", "url": "https://it.wikipedia.org/wiki?curid=435872", "title": "Courtedoux", "text": "Courtedoux (toponimo francese) \u00e8 un comune svizzero di 765 abitanti del Canton Giura, nel distretto di Porrentruy.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nInfrastrutture e trasporti.\nCourtedoux \u00e8 servito dall'aerodromo di Porrentruy-Courtedoux.\nAmministrazione.\nDal 1836 comune politico e comune patriziale sono uniti nella forma del \"commune mixte\"."}
{"id": "435873", "revid": "1632387", "url": "https://it.wikipedia.org/wiki?curid=435873", "title": "King of the Kill", "text": "King of the Kill \u00e8 il quarto album in studio della thrash metal band canadese Annihilator pubblicato nel 1994 dalla Music For Nations.\nIl disco.\nSi differenzia dai primi lavori della band per il fatto che questo album \u00e8 stato suonato interamente da Jeff Waters, con eccezione delle percussioni che sono suonate da Randy Black.\nRistampe.\nL'album fu rimasterizzato nel 1995 con l'aggiunta di 3 tracce e modificando l'ordine dei brani all'interno del disco."}
{"id": "435874", "revid": "339392", "url": "https://it.wikipedia.org/wiki?curid=435874", "title": "House of Commons", "text": ""}
{"id": "435876", "revid": "400694", "url": "https://it.wikipedia.org/wiki?curid=435876", "title": "Alien Nation", "text": ""}
{"id": "435877", "revid": "438678", "url": "https://it.wikipedia.org/wiki?curid=435877", "title": "Lista delle trib\u00f9 celtiche", "text": ""}
{"id": "435878", "revid": "81103", "url": "https://it.wikipedia.org/wiki?curid=435878", "title": "Rosa d'oro", "text": "La rosa d'oro \u00e8 una distinzione onorifica, attribuita dai papi della Chiesa cattolica. Si trattava inizialmente di una singola rosa d'oro, in seguito di un cespo con pi\u00f9 rose in oro e pietre preziose.\nOrigine e significato.\nLa rosa d'oro viene benedetta dai papi la quarta domenica di Quaresima, detta domenica Laetare o domenica della rosa.\nNon \u00e8 nota l'origine di questa cerimonia collocata intorno all'inizio astronomico della primavera. Certamente la stagione delle prime fioriture dava spunto in molti luoghi a feste particolari. Ad esempio, nel X secolo a Roma vi era un'usanza popolare che celebrava la vittoria della primavera sull'inverno con chiassose feste nelle quali s'adornavano di fiori persone, case e vie; mentre i Bizantini nella terza domenica di Quaresima celebravano una festa in onore del Santo Legno della Croce, al quale rendevano omaggio con fiori.\nCertamente il rito della benedizione della rosa era gi\u00e0 in uso prima del pontificato di San Leone IX (1049-1054), il quale chiese ai monasteri da lui fondati in Alsazia una rosa d'oro gi\u00e0 fusa o il quantitativo d'oro sufficiente a confezionarla. La richiesta doveva essere soddisfatta in tempo per la celebrazioni della domenica Laetare. Nei primi tempi, il papa benediceva la rosa d'oro nel corso della liturgia che si teneva nella basilica romana di \"Santa Croce in Gerusalemme\" e, al suo rientro nel palazzo lateranense, la donava al prefetto dell'Urbe, che aveva partecipato al rito a nome della citt\u00e0. La rosa d'oro indicava gioia e allegrezza per la Pasqua imminente e simboleggiava il Cristo. All'unico Signore si chiedeva che la Chiesa, per mezzo delle buone opere, potesse associarsi alla fragranza di quel fiore e spandere il buon profumo di Cristo nel mondo. Successivamente i papi cominciarono a consegnare la rosa d'oro a sovrani e anche a santuari. A chi la riceveva in dono veniva riconosciuto di portare il buon odore di Cristo con la vita e le opere al servizio della Chiesa. Anche il dono a una chiesa riconduce allo stesso significato: portare Cristo al mondo.\nSegno di particolare distinzione.\nI papi usano consegnare la rosa d'oro a sovrani, a stati esteri o a santuari come segno di speciale distinzione.\nIl pi\u00f9 antico donativo della rosa d'oro come segno di distinzione risulta essere quello che papa Urbano II fece al signore di Tours Fulcone, conte d'Angi\u00f2 e d'Angers, nel 1096, in occasione della sua visita alla citt\u00e0.\nLa ricevettero tra gli altri Enrico VIII re d'Inghilterra, il conte Amedeo VI di Savoia nel 1364, per aver combattuto i turchi e riconquistato Gallipoli, Federico il Savio elettore di Sassonia, la Repubblica di Lucca, Ludovico III Gonzaga marchese di Mantova per aver ospitato nel 1459 il concilio di Mantova.\nIn origine era destinata a re o regine, ma dopo il 1759 esclusivamente alle regine. Le ultime a riceverlo furono: Isabella del Brasile reggente dell'Impero brasiliano (1888) per l'abolizione della schiavit\u00f9 in Brasile, Vittoria Eugenia di Battenberg regina di Spagna (1923), Elisabetta di Wittelsbach (1925) ed Elena di Savoia (1937). Nel 1956 fu concessa alla granduchessa Carlotta del Lussemburgo.\nInoltre, la rosa d'oro pu\u00f2 essere recata anche a un santuario. La basilica di San Marco a Venezia la ottenne da papa Gregorio XVI nel 1833. Ultimamente hanno ricevuto questo riconoscimento da papa Benedetto XVI il santuario di Nostra Signora di Aparecida in Brasile, in occasione del suo pellegrinaggio nel 2007, quelli di Nostra Signora della Misericordia di Savona e di Nostra Signora della Guardia di Genova durante la visita pastorale in Liguria del 17 e 18 maggio 2008, alla cappella della Grazia di Alt\u00f6tting (Baviera), alla Patrona di Sardegna, la Madonna di Bonaria di Cagliari, venerata nell'omonimo santuario, durante la visita del papa del 7 settembre 2008, all'icona del Santuario Pontificio di Pompei. Una rosa d'oro \u00e8 stata deposta dal pontefice Benedetto XVI davanti alla Madonna di Roio in occasione della sua visita nelle zone colpite dal sisma in Abruzzo il 28 aprile 2009.\nPapa Francesco ha voluto conferire la rosa d'oro alla Madonna di Guadalupe nel corso di una celebrazione in San Pietro il 22 novembre 2014, al Santuario della Consolata nel corso della sua visita pastorale a Torino il 21 giugno 2015, alla Madonna di F\u00e1tima in occasione del suo pellegrinaggio al santuario portoghese il 12 maggio 2017, alla Madonna dei Martiri il 20 aprile 2018 durante la sua visita a Molfetta e alla Madonna dei sette dolori il 15 settembre 2021 presso il Santuario di \u0160a\u0161t\u00edn, al termine del suo viaggio apostolico in Slovacchia.\nFino alla riforma della Corte pontificia del 1968 esisteva l'incarico di latore della rosa d'oro, affidato a un cameriere laico, generalmente un principe romano, che s'incaricava di consegnare materialmente una rosa d'oro alle personalit\u00e0, o ai santuari, a cui era indirizzata dal papa.\nLa carica di latore della Rosa d\u2019Oro venne istituita come carica di corte stabile da papa Leone XIII nel 1893 con personaggi spesso provenienti dal mondo della diplomazia pontificia. Tale carica venne ricoperta dal conte Soderini fino al 1910 quando Pio X decise di abolirla in quanto giudicata non stabile. La carica venne in seguito ripristinata da Pio XII nel 1941 quando essa venne attribuita a due principi romani, Luigi Massimo Lancellotti ed Enrico Barberini (quest\u2019ultimo morto nel 1958 e sostituito dal conte Giuseppe Dalla Torre del Tempio di Sanguinetto)."}
{"id": "435880", "revid": "92723", "url": "https://it.wikipedia.org/wiki?curid=435880", "title": "Layamon", "text": "Biografia.\nPochissimo si sa della sua vita personale. Nel suo poema Layamon si descrive come un prete che vive ad Areley Kings nel Worcestershire. Il suo poema forn\u00ec ispirazione a diversi scrittori successivi, tra cui Sir Thomas Malory e Jorge Luis Borges, e ebbe un impatto sulla scrittura storica medioevale in Inghilterra.\n\"Brut\".\nAnche se basato sul precedente \"Roman de Brut\" scritto in Anglo-Normanno da Wace (erroneamente noto come Robert Wace), a sua volta basato sull'\"Historia regum Britanniae\" di Goffredo di Monmouth, il poema costituisce la prima storiografia scritta in inglese dai tempi delle Cronache anglo-sassoni. \nIl poema di Layamon \u00e8 notevole anche per il suo ricco vocabolario Anglo-Sassone. Tra le 16.000 che lo compongono, lo studioso Roger Sherman Loomis ha contato solo 150 parole derivate dall'Anglo-Normanno. Molti studiosi ritengono che il linguaggio del poema sia intenzionalmente arcaicizzato, e non indicativo dell'Inglese medio comunemente scritto e parlato all'epoca di Layamon. \nLa versificazione del \"Brut\" si \u00e8 rivelata estremamente difficile da caratterizzare. Scritto in uno stile allitterativo libero, con rime sporadiche oltre che con cesure, \u00e8 forse pi\u00f9 vicino alla prosa ritmica di Aelfric. In particolare, se raffrontato ai successivi scritti allitterativi, come \"Sir Gawain and the Green Knight\" e \"Piero l'Aratore\", il verso allitterante di Layamon \u00e8 difficile da analizzare, evitando apparentemente gli stili pi\u00f9 formalizzati dei poeti successivi."}
{"id": "435881", "revid": "63078", "url": "https://it.wikipedia.org/wiki?curid=435881", "title": "Warcraft 3", "text": ""}
{"id": "435883", "revid": "110157", "url": "https://it.wikipedia.org/wiki?curid=435883", "title": "Chevenez", "text": "Chevenez (toponimo francese) \u00e8 una frazione di 643 abitanti del comune svizzero di Haute-Ajoie, nel Canton Giura (distretto di Porrentruy).\nStoria.\nGi\u00e0 comune autonomo che si estendeva per 21,73\u00a0km\u00b2, il 1\u00ba gennaio 2009 \u00e8 stato accorpato agli altri comuni soppressi di Damvant, R\u00e9cl\u00e8re e Roche-d'Or per formare il nuovo comune di Haute-Ajoie, del quale Chevenez \u00e8 il capoluogo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nDal 1836 comune politico e comune patriziale erano uniti nella forma del \"commune mixte\"."}
{"id": "435886", "revid": "31789", "url": "https://it.wikipedia.org/wiki?curid=435886", "title": "Tempio rupestre di Ellesija", "text": "Il tempio rupestre di Ellesija fu fatto scavare dal faraone Thutmose III ad Ellesija nel 1430 a.C. circa ed era il pi\u00f9 antico tempio rupestre della Nubia, dedicato a Horus di Miam, alla dea Satet ed allo stesso sovrano.\nDescrizione del tempio.\nNella sua relazione, Silvio Curto descrive il tempio cos\u00ec come creato, scavato nella parete dell'altopiano, con pianta a T rovesciata e con dimensioni di circa 6 m e 30 per 5 m e 50 di larghezza.\nLa facciata inclinata con l'ingresso a sinistra era abbellita da tre grandi stele ed altre iscrizioni di funzionari e privati, in segno di devozione.\nLa prima stele di Thutmose III era la donazione del tempio, venne riprodotta da Lepsius ed era datata \"Anno 51, mese 2 della stagione di Peret, giorno 14 del regno di Thutmose III\" ovvero 1450 a.C.\nDella seconda stele non vi era pi\u00f9 traccia, ma secondo l'usanza egizia si pu\u00f2 ipotizzare che vi fosse redatto l'elenco dei beni donati dal sovrano al tempio ed ai sacerdoti per l'esercizio delle sacre cerimonie.\nLa terza stele di Ramses II, relativa al restauro, raffigurava nel registro superiore il sovrano nell'atto di fare offerte al dio Amon-Ra e Horus di Miam mentre in quello inferiore vi era Setau vicer\u00e9 di Nubia, che diresse il restauro del tempio.\nL'interno era riccamente decorato con rilievi, rappresentanti numerose scene di Thutmose III con molte divinit\u00e0 egizie e nubiane, tra cui Ded\u00f9n, Sopdu, Amon, Nekhbet, Anuqet, e con Sesostri III, conquistatore della Nubia. \nDal vestibolo si accedeva a una cella rettangolare sul cui fondo vi era una tavola delle offerte in pessimo stato di conservazione e tre statue assise anch'esse deteriorate ma che consentirono di identificare Thutmose III tra Amon-Ra e Horus di Miam.\nLa statua di Amon-Ra era stata abrasa durante il Periodo amarniano ma ne furono ridefiniti i contorni nel restauro voluto da Ramses II.\nIn origine, come scritto sulla pietra di fondazione, il tempio era dedicato a Horus di Miam e Satet, sua consorte e protettrice di Assuan, ma la crescente importanza del dio Amon-Ra ne fece modificare le sembianze, cos\u00ec come riportato nella terza stele di Ramses II.\nLa particolarit\u00e0 architettonica \u00e8 rappresentata dal soffitto a botte mai realizzato nei precedenti templi rupestri, amalgamando perfettamente pareti e soffitto.\nStoria del salvataggio.\nNel 1965 il Museo Egizio di Torino provvide a salvare il tempio nubiano di Ellesija, che minacciava di essere sommerso dal lago Nasser. Nell'anno successivo il monumento fu generosamente donato dall'Egitto all'Italia e assegnato dal governo italiano al Museo Egizio di Torino.\nTra i principali sostenitori e finanziatori della costosa opera di salvataggio, iniziata nel 1965, \u00e8 da ricordare Battista Farina. \nAll'epoca Silvio Curto pubblic\u00f2 un resoconto riguardante l'operazione di salvataggio, operata grazie ai progetti ed agli scavi, in loco, dell'ingegner Celeste Rinaldi, in collaborazione con Vito Maragioglio, ai quali \u00e8 dedicata una targa commemorativa, che aveva anche lo scopo di porsi come guida per i visitatori del tempio. Negli anni novanta il restauro venne completato dalla Soprintendenza al Museo Egizio di Torino, che affid\u00f2 a Curto la nuova edizione del primo resoconto. Originariamente le statue del na\u00f2s erano illuminate in corrispondenza del solstizio d'estate, oggi, a causa dello spostamento, vengono illuminante allo stesso modo, ma con un giorno di ritardo."}
{"id": "435889", "revid": "124970237", "url": "https://it.wikipedia.org/wiki?curid=435889", "title": "Scott Bakula", "text": "Biografia.\nTalento poliedrico, inizia come cantante di musical a Broadway e poi attore in numerose serie televisive. Con la serie \"In viaggio nel tempo\" (1989-1993) ottiene un grande successo di pubblico e di critica, vincendo nel 1992 il Golden Globe per il miglior attore in una serie drammatica. In seguito Bakula si divide tra la televisione in altre miniserie, performance musicali in teatro e film, tra i quali \"American Beauty\" (Oscar al miglior film nel 2000). Nel 2001 \u00e8 chiamato dalla Paramount per interpretare il capitano Jonathan Archer in \"\", la quinta serie TV della saga di \"Star Trek\". La serie termina con la quarta stagione, il 13 maggio 2005, dopo 98 episodi.\nNel marzo del 2006 Bakula riprende il ruolo di protagonista nella commedia musicale \"Shenandoah\", ambientata durante la guerra civile americana. Lo spettacolo \u00e8 replicato fino alla fine di aprile, al Ford Theatre di Washington. Nel gennaio 2008 appare come ospite nella serie TV \"Boston Legal\", insieme a William Shatner (lo storico capitano James T. Kirk della serie originale di Star Trek). Bakula \u00e8 poi con Matt Damon nel cast del film \"The Informant!\" di Steven Soderbergh, uscito nel 2009. Interpreta il personaggio di Stephen Bartowski, padre di Chuck (Zachary Levi), nel telefilm statunitense \"Chuck\" durante le ultime quattro puntate della seconda stagione televisiva e le ultime tre della terza stagione. Dal marzo 2014 \u00e8 il protagonista di \"\", spin-off di \"NCIS\", in cui interpreta il ruolo dell'agente Dwayne Cassius Pride nei primi due episodi e da settembre nella prima stagione. La serie termina nel maggio 2021 dopo 7 stagioni e 155 episodi.\nVita privata.\n\u00c8 sposato con l'attrice statunitense Chelsea Field e ha quattro figli.\nDoppiatori italiani.\nDa doppiatore \u00e8 sostituito da:"}
{"id": "435891", "revid": "99484493", "url": "https://it.wikipedia.org/wiki?curid=435891", "title": "Gonfalone della Chiesa", "text": "Il Gonfalone o Vessillo di Santa Romana Chiesa era il simbolo della sovranit\u00e0 spirituale della Chiesa cattolica su tutto il mondo. Seguiva sempre il Pontefice nei suoi viaggi, lo accompagnava nelle maggiori solennit\u00e0 religiose e civili (processione del Corpus Domini, possessi papali, cavalcate solenni ecc.) e veniva spiegato dalle truppe in combattimento.\nDescrizione.\nIl vessillo era inizialmente costituito da un drappo rosso decorato con l'immagine di San Pietro, e talvolta anche con quella di San Paolo. Queste figure vennero sostituite, per disposizione di papa Innocenzo III, con un emblema costituito da chiavi decussate sormontate da una croce bianca.\nSotto il pontificato di papa Bonifacio VIII il gonfalone assunse la sua forma definitiva: un drappo di seta cremisi, cosparso di stelle a sei punte ricamate in oro, recante al centro le simboliche chiavi incrociate, sormontate dal conopeo o sinnicchio, terminante in due punte, ciascuna delle quali ornata da un fiocco d'oro. Il drappo era attaccato ad una lunga asta dorata, incavata al posto dell'impugnatura, e cimata di una piccola lancia metallica, da cui pendevano cordoni a fiocco d'oro.\nStoria.\nIl \"Vessillo di San Pietro\" venne usato da Papa Alessandro II durante un periodo critico della lotta per le investiture. Mentre infatti il re di Germania non riconosceva la sua autorit\u00e0, egli cerc\u00f2 di rafforzare la sua imagine con atti simbolici, come la concessione del vessillo di San Pietro ai regnanti che si offrivano come suoi vassalli in cambio della sua benedizione: Guglielmo il Conquistatore, che prese l'Inghilterra, Sancho d'Aragona, impegnato contro i mori, i re normanni impegnati nella conquista della Sicilia. Un vessillo o bandiera era dopotutto usato nelle cerimonie di investitura al livello pi\u00f9 alto, dove veniva concesso anche il potere giurisdizionale, quindi il papa divenne formalmente il padrone delle corone europee. La stessa parola \"bandiera\" derivava infatti da \"ban\", cio\u00e8 il potere giurisdizionale nel mondo germanico.\nIl vessillo fu presente sia alle crociate che alla battaglia di Lepanto."}
{"id": "435897", "revid": "767487", "url": "https://it.wikipedia.org/wiki?curid=435897", "title": "Kurumsakite", "text": "La kurumsakite \u00e8 un minerale."}
{"id": "435898", "revid": "228587", "url": "https://it.wikipedia.org/wiki?curid=435898", "title": "Cervandonite-(Ce)", "text": "La cervandonite-(Ce) \u00e8 un sorosilicato trovato in Italia ai piedi del monte Cervandone a cui deve il nome. Si trova esclusivamente nel preparco dell'alpe Devero."}
{"id": "435899", "revid": "1776051", "url": "https://it.wikipedia.org/wiki?curid=435899", "title": "Ertixiite", "text": "La ertixiite \u00e8 un minerale."}
{"id": "435900", "revid": "767487", "url": "https://it.wikipedia.org/wiki?curid=435900", "title": "Kenyaite", "text": "La kenyaite \u00e8 un minerale."}
{"id": "435901", "revid": "1442080", "url": "https://it.wikipedia.org/wiki?curid=435901", "title": "Lithosite", "text": "La lithosite \u00e8 un minerale."}
{"id": "435902", "revid": "1442080", "url": "https://it.wikipedia.org/wiki?curid=435902", "title": "Shafranovskite", "text": "La shafranovskite \u00e8 un minerale."}
{"id": "435903", "revid": "1442080", "url": "https://it.wikipedia.org/wiki?curid=435903", "title": "Tiettaite", "text": "La tiettaite \u00e8 un minerale."}
{"id": "435904", "revid": "1442080", "url": "https://it.wikipedia.org/wiki?curid=435904", "title": "Juanite", "text": "La juanite \u00e8 un minerale."}
{"id": "435905", "revid": "767487", "url": "https://it.wikipedia.org/wiki?curid=435905", "title": "Jennite", "text": "La jennite \u00e8 un minerale."}
{"id": "435906", "revid": "1442080", "url": "https://it.wikipedia.org/wiki?curid=435906", "title": "Oyelite", "text": "La oyelite \u00e8 un minerale."}
{"id": "435907", "revid": "767487", "url": "https://it.wikipedia.org/wiki?curid=435907", "title": "Wawayandaite", "text": "La wawayandaite \u00e8 un minerale."}
{"id": "435908", "revid": "1442080", "url": "https://it.wikipedia.org/wiki?curid=435908", "title": "Thornasite", "text": "La thornasite \u00e8 un minerale."}
{"id": "435909", "revid": "767487", "url": "https://it.wikipedia.org/wiki?curid=435909", "title": "Luddenite", "text": "La luddenite \u00e8 un minerale."}
{"id": "435910", "revid": "767487", "url": "https://it.wikipedia.org/wiki?curid=435910", "title": "Creaseyite", "text": "La creaseyite \u00e8 un minerale."}
{"id": "435911", "revid": "767487", "url": "https://it.wikipedia.org/wiki?curid=435911", "title": "Plumbotsumite", "text": "La plumbotsumite \u00e8 un minerale."}
{"id": "435912", "revid": "1442080", "url": "https://it.wikipedia.org/wiki?curid=435912", "title": "Iddingsite", "text": "L'iddingsite \u00e8 un minerale non approvato dall'IMA perch\u00e9 \u00e8 una miscela di minerali dell'argilla, ossidi di ferro ed idrati ferrici."}
{"id": "435913", "revid": "599013", "url": "https://it.wikipedia.org/wiki?curid=435913", "title": "Benitoite", "text": "La benitoite \u00e8 un minerale, un silicato di bario e titanio, appartenente al gruppo omonimo. La benitoite diventa fluorescente sotto ad una luce ultravioletta, apparendo di colore azzurro.\nEtimologia.\nIl nome deriva dalla localit\u00e0 di San Benito in California.\nAbito cristallino.\nL'abito pi\u00f9 comune \u00e8 quello piramidale, si possono anche trovare cristalli di benitoite tabulari di forma triangolare ma comunque non raggiungono mai grosse dimensioni (non superano i 5\u00a0cm). L'abito \u00e8 il suo marchio distintivo, infatti, essendo in qualche modo molto particolare e diverso da quelli degli altri minerali e gemme.\nOrigine e giacitura.\nLa benitoite si rinviene nelle fessure piene di natrolite all'interno del serpentino alterata parzialmente nell'anfibolo (crossite) con neptunite, joaquinite-(Ce) e jonesite, in seguito a cristallizzazione da soluzioni idrotermali particolarmente ricche di elementi particolari come il bario e il titanio (che formano poi una parte della molecola della benitoite).\nStoria.\nIl nome deriva dalla localit\u00e0 californiana San Benito dove questo minerale, nel 1906, venne rinvenuto per la prima volta da Couch. Inizialmente lo associ\u00f2 allo zaffiro ma Louderback nel 1907 lo sment\u00ec, provando che si trattava di una nuova specie di minerale.\nIl 1\u00ba ottobre del 1985 viene nominata dalla legislatura gemma ufficiale dello Stato della California.\nColore.\nIl colore che pi\u00f9 comunemente presenta questo minerale \u00e8 il blu ma possiamo trovarla anche , azzurro, rosa, violaceo ed incolore. Alcuni cristalli possono essere zonati: si diminuisce la tonalit\u00e0 dal bordo al centro (blu\u2192incolore).\nHa fluorescenza blu alle radiazioni ultraviolette e ai .\nIl minerale \u00e8 azzurro, o azzurro-violaceo pi\u00f9 o meno carico limpido, blu zaffiro, raramente incolore o roseo, spesso trasparenti, azzurro tendente al perlaceo, blu, viola, bianco, incolore, blu zaffiro, rosa.\nForma in cui si presenta in natura.\nIn cristalli a sezione triangolare, piuttosto piatti, a volte tagliabili come gemme. I cristalli, tuttavia, non superano il carato."}
{"id": "435914", "revid": "767487", "url": "https://it.wikipedia.org/wiki?curid=435914", "title": "Pabstite", "text": "La pabstite \u00e8 un minerale, un silicato di bario, stagno e titanio, appartenente al gruppo della benitoite.\nOrigine e giacitura.\nMinerale raro, si rinviene in rocce calcaree affette da metamorfismo di contatto"}
{"id": "435915", "revid": "251174", "url": "https://it.wikipedia.org/wiki?curid=435915", "title": "Bazirite", "text": "La bazirite \u00e8 un minerale appartenente al gruppo della benitoite.\nOrigine e giacitura.\nQuesto raro minerale \u00e8 presente unicamente sulla sperduta isola di Rockall, nell'Oceano Atlantico.\nLa forma in cui si presenta in natura \u00e8 solida."}
{"id": "435916", "revid": "1442080", "url": "https://it.wikipedia.org/wiki?curid=435916", "title": "Wadeite", "text": "La wadeite \u00e8 un minerale."}
{"id": "435917", "revid": "767487", "url": "https://it.wikipedia.org/wiki?curid=435917", "title": "Walstromite", "text": "La walstromite \u00e8 un minerale."}
{"id": "435918", "revid": "1442080", "url": "https://it.wikipedia.org/wiki?curid=435918", "title": "Margarosanite", "text": "La margarosanite \u00e8 un minerale."}
{"id": "435919", "revid": "1442080", "url": "https://it.wikipedia.org/wiki?curid=435919", "title": "Roeblingite", "text": "La roeblingite \u00e8 un minerale.\nChiamata cos\u00ec in onore del colonnello Roebling (1837-1926) ingegnere, costruttore di ponti, collezionista di minerali e importante associato della Mineralogical Society of America."}
{"id": "435920", "revid": "599013", "url": "https://it.wikipedia.org/wiki?curid=435920", "title": "Non", "text": ""}
{"id": "435921", "revid": "1442080", "url": "https://it.wikipedia.org/wiki?curid=435921", "title": "Mathewrogersite", "text": "La mathewrogersite \u00e8 un minerale."}
{"id": "435922", "revid": "1442080", "url": "https://it.wikipedia.org/wiki?curid=435922", "title": "Jonesite", "text": "La jonesite \u00e8 un minerale."}
{"id": "435923", "revid": "984922", "url": "https://it.wikipedia.org/wiki?curid=435923", "title": "Catapleiite", "text": "La catapleiite \u00e8 un minerale."}
{"id": "435924", "revid": "1442080", "url": "https://it.wikipedia.org/wiki?curid=435924", "title": "Gaidonnayite", "text": "La gaidonnayite \u00e8 un minerale."}
{"id": "435925", "revid": "1442080", "url": "https://it.wikipedia.org/wiki?curid=435925", "title": "Georgechaoite", "text": "La georgechaoite \u00e8 un minerale."}
{"id": "435926", "revid": "1442080", "url": "https://it.wikipedia.org/wiki?curid=435926", "title": "Komkovite", "text": "La komkovite \u00e8 un minerale appartenente al gruppo dell'hilairite."}
{"id": "435927", "revid": "1776051", "url": "https://it.wikipedia.org/wiki?curid=435927", "title": "Cappelenite-(Y)", "text": "La cappelenite-(Y) \u00e8 un minerale."}
{"id": "435928", "revid": "1776051", "url": "https://it.wikipedia.org/wiki?curid=435928", "title": "Stillwellite-(Ce)", "text": "La stillwellite-(Ce) \u00e8 un minerale."}
{"id": "435929", "revid": "365417", "url": "https://it.wikipedia.org/wiki?curid=435929", "title": "Diversilite-(Ce)", "text": "La diversilite-(Ce) \u00e8 un minerale."}
{"id": "435930", "revid": "228587", "url": "https://it.wikipedia.org/wiki?curid=435930", "title": "Axinite-(Mg)", "text": "L'axinite-(Mg) \u00e8 un minerale del gruppo dell'axinite che prende il nome dalla parola greca \"\u03b1\u03be\u03af\u03bd\u03b1\" (\"ascia\") per via della forma con cui si presentano i cristalli. Fino al 2008 era conosciuto come magnesio-axinite."}
{"id": "435931", "revid": "108538318", "url": "https://it.wikipedia.org/wiki?curid=435931", "title": "Axinite-(Fe)", "text": "L'axinite-(Fe) \u00e8 un minerale del gruppo dell'axinite. Il nome deriva dalla parola greca \"\u03b1\u03be\u03af\u03bd\u03b1\" (\"ascia\") per via della forma con cui si presentano i cristalli. Fino al 2008 era conosciuto come ferroaxinite.\nMorfologia.\nL'axinite-(Fe) si presenta in cristalli appiattiti, a forma di ascia, in forma granulare o in masse compatte."}
{"id": "435932", "revid": "1126209", "url": "https://it.wikipedia.org/wiki?curid=435932", "title": "Axinite-(Mn)", "text": "L'axinite-(Mn) \u00e8 un minerale del gruppo dell'axinite scoperto nel 1909. Il nome deriva dalla parola greca \"\u03b1\u03be\u03af\u03bd\u03b1\" (\"ascia\") per via della forma con cui si presentano i cristalli. Fino al 2008 era conosciuto come manganaxinite.\nMorfologia.\nL'axinite-(Mn) si presenta in lamelle, granuli o masse compatte.\nOrigine e giacitura.\nL'axinite-(Mn) si forma per metamorfismo di contatto o di origine idrotermale. Si trova nelle vene alpine."}
{"id": "435933", "revid": "256896", "url": "https://it.wikipedia.org/wiki?curid=435933", "title": "Tinzenite", "text": "La tinzenite \u00e8 un minerale appartenente al gruppo dell'axinite; il nome deriva dalla localit\u00e0 svizzera in cui \u00e8 stata scoperta, l'Alpe Parsettens nei pressi di Tinzen, Cantone dei Grigioni.\nMorfologia.\nLa tinzenite forma cristalli colonnari.\nOrigine e giacitura.\nLa tinzenite si trova nelle vene di quarzo nei depositi di manganese."}
{"id": "435934", "revid": "287204", "url": "https://it.wikipedia.org/wiki?curid=435934", "title": "Papagoite", "text": "La papagoite \u00e8 un minerale scoperto nel 1960.\nIl minerale prende il nome dalla trib\u00f9 indiana papago.\nAbito cristallino.\nCriptocristallino, incrostazioni\nOrigine e giacitura.\n\u00c8 un minerale secondario.\nIl minerale si trova associato all'ajoite ad Ajo nell'Arizona (USA).\nForma in cui si presenta in natura.\nIn croste o in cristalli blu cielo."}
{"id": "435935", "revid": "1442080", "url": "https://it.wikipedia.org/wiki?curid=435935", "title": "Ashburtonite", "text": "La ashburtonite \u00e8 un minerale."}
{"id": "435936", "revid": "1543377", "url": "https://it.wikipedia.org/wiki?curid=435936", "title": "Korobitsynite", "text": "La korobitsynite \u00e8 un minerale appartenente al gruppo della nenadkevichite.\nEtimologia.\nIl nome \u00e8 in onore dell'amatore e collezionista russo Mikhail Fedorovich Korobitsyn (1928-1996), che ha dato contributi significativi allo studio del deposito alcalino di Lovozero."}
{"id": "435937", "revid": "1442080", "url": "https://it.wikipedia.org/wiki?curid=435937", "title": "Nenadkevichite", "text": "La nenadkevichite \u00e8 un minerale appartenente al gruppo omonimo."}
{"id": "435938", "revid": "767487", "url": "https://it.wikipedia.org/wiki?curid=435938", "title": "Tsepinite-Na", "text": "La tsepinite-Na \u00e8 un minerale."}
{"id": "435940", "revid": "1442080", "url": "https://it.wikipedia.org/wiki?curid=435940", "title": "Strontiochevkinite", "text": "La strontiochevkinite \u00e8 un minerale appartenente al gruppo della chevkinite."}
{"id": "435941", "revid": "1442080", "url": "https://it.wikipedia.org/wiki?curid=435941", "title": "Tsepinite-K", "text": "La tsepinite-K \u00e8 un minerale."}
{"id": "435942", "revid": "1442080", "url": "https://it.wikipedia.org/wiki?curid=435942", "title": "Tsepinite-Ca", "text": "La tsepinite-Ca \u00e8 un minerale."}
{"id": "435943", "revid": "1442080", "url": "https://it.wikipedia.org/wiki?curid=435943", "title": "Paratsepinite-Ba", "text": "La paratsepinite-Ba \u00e8 un minerale."}
{"id": "435944", "revid": "1543377", "url": "https://it.wikipedia.org/wiki?curid=435944", "title": "Vuoriyarvite-K", "text": "La vuoriyarvite-K \u00e8 un minerale.\nEtimologia.\nPrende il nome dalla localit\u00e0 di scoperta: il lago Vuoriyarvi, nella penisola di Kola."}
{"id": "435945", "revid": "767487", "url": "https://it.wikipedia.org/wiki?curid=435945", "title": "Clinophosinaite", "text": "La clinophosinaite \u00e8 un minerale."}
{"id": "435946", "revid": "1442080", "url": "https://it.wikipedia.org/wiki?curid=435946", "title": "Kuzmenkoite-Zn", "text": "La kuzmenkoite-Zn \u00e8 un minerale appartenente al gruppo omonimo.\nEtimologia.\nIl nome \u00e8 in onore del geochimico e mineralogista russo Marii Vasilievne Kuzmenko (1918-1995), specialista nello studio dei minerali delle terre rare."}
{"id": "435947", "revid": "365417", "url": "https://it.wikipedia.org/wiki?curid=435947", "title": "Phosinaite-(Ce)", "text": "La phosinaite-(Ce) \u00e8 un minerale."}
{"id": "435948", "revid": "1442080", "url": "https://it.wikipedia.org/wiki?curid=435948", "title": "Kuzmenkoite-Mn", "text": "La kuzmenkoite-Mn \u00e8 un minerale appartenente al gruppo omonimo.\nEtimologia.\nIl nome \u00e8 in onore del geochimico e mineralogista russo Marii Vasilievne Kuzmenko (1918-1995), specialista nello studio dei minerali delle terre rare."}
{"id": "435949", "revid": "1442080", "url": "https://it.wikipedia.org/wiki?curid=435949", "title": "Gjerdingenite-Fe", "text": "La gjerdingenite-Fe \u00e8 un minerale appartenente al gruppo della kuzmenkoite."}
{"id": "435950", "revid": "1442080", "url": "https://it.wikipedia.org/wiki?curid=435950", "title": "Gjerdingenite-Mn", "text": "La gjerdingenite-Mn \u00e8 un minerale appartenente al gruppo della kuzmenkoite."}
{"id": "435951", "revid": "1442080", "url": "https://it.wikipedia.org/wiki?curid=435951", "title": "Karupm\u00f8llerite-Ca", "text": "La karupm\u00f8llerite-Ca \u00e8 un minerale appartenente al gruppo della kuzmenkoite."}
{"id": "435952", "revid": "1442080", "url": "https://it.wikipedia.org/wiki?curid=435952", "title": "Lemmleinite-K", "text": "La lemmleinite-K \u00e8 un minerale appartenente al gruppo della lemmleinite.\nEtimologia.\nIl nome \u00e8 in onore del mineralogista e cristallografo russo Georgii Glebovich Lemmlein (1901-1962)."}
{"id": "435953", "revid": "1442080", "url": "https://it.wikipedia.org/wiki?curid=435953", "title": "Lemmleinite-Ba", "text": "La lemmleinite-Ba \u00e8 un minerale appartenente al gruppo della lemmleinite.\nEtimologia.\nIl nome \u00e8 in onore del mineralogista e cristallografo russo Georgii Glebovich Lemmlein (1901-1962)."}
{"id": "435954", "revid": "1442080", "url": "https://it.wikipedia.org/wiki?curid=435954", "title": "Paralabuntsovite-Mg", "text": "La paralabuntsovite-Mg \u00e8 un minerale."}
{"id": "435955", "revid": "767487", "url": "https://it.wikipedia.org/wiki?curid=435955", "title": "Labuntsovite-Mg", "text": "La labuntsovite-Mg \u00e8 un minerale appartenente al gruppo della labuntsovite."}
{"id": "435956", "revid": "767487", "url": "https://it.wikipedia.org/wiki?curid=435956", "title": "Labuntsovite-Fe", "text": "La labuntsovite-Fe \u00e8 un minerale appartenente al gruppo della labuntsovite."}
{"id": "435957", "revid": "767487", "url": "https://it.wikipedia.org/wiki?curid=435957", "title": "Labuntsovite-Mn", "text": "La labuntsovite-Mn \u00e8 un minerale appartenente al gruppo della labuntsovite."}
{"id": "435958", "revid": "1442080", "url": "https://it.wikipedia.org/wiki?curid=435958", "title": "Parakuzmenkoite-Fe", "text": "La parakuzmenkoite-Fe \u00e8 un minerale."}
{"id": "435959", "revid": "767487", "url": "https://it.wikipedia.org/wiki?curid=435959", "title": "Organovaite-Zn", "text": "La organovaite-Zn \u00e8 un minerale."}
{"id": "435960", "revid": "486946", "url": "https://it.wikipedia.org/wiki?curid=435960", "title": "Sergio Ramelli(tempo)", "text": ""}
{"id": "435961", "revid": "1442080", "url": "https://it.wikipedia.org/wiki?curid=435961", "title": "Organovaite-Mn", "text": "La organovaite-Mn \u00e8 un minerale."}
{"id": "435962", "revid": "1442080", "url": "https://it.wikipedia.org/wiki?curid=435962", "title": "Gutkovaite-Mn", "text": "La gutkovaite-Mn \u00e8 un minerale appartenente al gruppo omonimo."}
{"id": "435963", "revid": "1442080", "url": "https://it.wikipedia.org/wiki?curid=435963", "title": "Neskevaaraite-Fe", "text": "La neskevaaraite-Fe \u00e8 un minerale appartenente al gruppo della gutkovaite."}
{"id": "435964", "revid": "1442080", "url": "https://it.wikipedia.org/wiki?curid=435964", "title": "Alsakharovite-Zn", "text": "La alsakharovite-Zn \u00e8 un minerale appartenente al gruppo della gutkovaite.\nEtimologia.\nIl nome \u00e8 in onore del mineralogista russo Aleksey Sergeyevich Sakharov (1910-1996), studioso delle pegmatiti dei giacimenti di Lovozero."}
{"id": "435965", "revid": "1442080", "url": "https://it.wikipedia.org/wiki?curid=435965", "title": "Lepkhenelmite-Zn", "text": "La lepkhenelmite-Zn \u00e8 un minerale appartenente al gruppo della kuzmenkoite."}
{"id": "435966", "revid": "767487", "url": "https://it.wikipedia.org/wiki?curid=435966", "title": "Verplanckite", "text": "La verplanckite \u00e8 un minerale."}
{"id": "435967", "revid": "1442080", "url": "https://it.wikipedia.org/wiki?curid=435967", "title": "Baotite", "text": "La baotite \u00e8 un minerale."}
{"id": "435968", "revid": "767487", "url": "https://it.wikipedia.org/wiki?curid=435968", "title": "Cerchiaraite-(Mn)", "text": "La cerchiaraite-(Mn) \u00e8 un minerale precedentemente conosciuto come cerchiaraite.\nEtimologia.\nIl nome deriva dalla localit\u00e0 di rinvenimento: la miniera di manganese di \"Cerchiara\", localit\u00e0 del comune ligure di Borghetto di Vara."}
{"id": "435969", "revid": "1442080", "url": "https://it.wikipedia.org/wiki?curid=435969", "title": "Titantaramellite", "text": "La titantaramellite \u00e8 un minerale."}
{"id": "435970", "revid": "125157496", "url": "https://it.wikipedia.org/wiki?curid=435970", "title": "Taramellite", "text": "La taramellite \u00e8 un minerale. Prende il nome dal geologo italiano Torquato Taramelli.\nOrigine e giacitura.\n\u00c8 localizzabile nei pressi della cava del marmo del Duomo di Milano a Candoglia (Verbano-Cusio-Ossola)."}
{"id": "435971", "revid": "1442080", "url": "https://it.wikipedia.org/wiki?curid=435971", "title": "Nagashimalite", "text": "La nagashimalite \u00e8 un minerale.\nEtimologia.\nIl nome \u00e8 in onore del collezionista amatoriale di minerali giapponese Otokichi Nagashima (1890-1969), padre del mineralogista Kozo Nagashima (1925-1985)."}
{"id": "435973", "revid": "1442080", "url": "https://it.wikipedia.org/wiki?curid=435973", "title": "Strontiojoaquinite", "text": "La strontiojoaquinite \u00e8 un minerale appartenente al gruppo della joaquinite."}
{"id": "435974", "revid": "767487", "url": "https://it.wikipedia.org/wiki?curid=435974", "title": "Strontio-orthojoaquinite", "text": "La strontio-ortojoaquinite \u00e8 un minerale appartenente al gruppo della joaquinite."}
{"id": "435975", "revid": "1442080", "url": "https://it.wikipedia.org/wiki?curid=435975", "title": "Bario-orthojoaquinite", "text": "La bario-orthojoaquinite \u00e8 un minerale appartenente al gruppo della joaquinite."}
{"id": "435976", "revid": "675761", "url": "https://it.wikipedia.org/wiki?curid=435976", "title": "Joaquinite-(Ce)", "text": "La joaquinite-(Ce) \u00e8 un minerale appartenente al gruppo omonimo.\nCollegamenti esterni.\n "}
{"id": "435977", "revid": "365417", "url": "https://it.wikipedia.org/wiki?curid=435977", "title": "Orthojoaquinite-(La)", "text": "La orthojoaquinite-(La) \u00e8 un minerale appartenente al gruppo della joaquinite."}
{"id": "435978", "revid": "365417", "url": "https://it.wikipedia.org/wiki?curid=435978", "title": "Orthojoaquinite-(Ce)", "text": "La orthojoaquinite-(Ce) \u00e8 un minerale appartenente al gruppo della joaquinite."}
{"id": "435979", "revid": "365417", "url": "https://it.wikipedia.org/wiki?curid=435979", "title": "Kainosite-(Y)", "text": "La kainosite-(Y) \u00e8 un minerale."}
{"id": "435980", "revid": "767487", "url": "https://it.wikipedia.org/wiki?curid=435980", "title": "Ekanite", "text": "La ekanite \u00e8 un minerale."}
{"id": "435981", "revid": "365417", "url": "https://it.wikipedia.org/wiki?curid=435981", "title": "Iraqite-(La)", "text": "La iraqite-(La) \u00e8 un minerale appartenente al gruppo omonimo."}
{"id": "435982", "revid": "767487", "url": "https://it.wikipedia.org/wiki?curid=435982", "title": "Steacyite", "text": "La steacyite \u00e8 un minerale appartenente al gruppo dell'iraqite."}
{"id": "435983", "revid": "1543377", "url": "https://it.wikipedia.org/wiki?curid=435983", "title": "Turkestanite", "text": "La turkestanite \u00e8 un minerale appartenente al gruppo dell'iraqite, ha la stessa struttura della steacyite.\nEtimologia.\nIl nome deriva dalla nazione di rinvenimento degli esemplari, il Turkestan, nella zona al confine col Tagikistan."}
{"id": "435984", "revid": "1442080", "url": "https://it.wikipedia.org/wiki?curid=435984", "title": "Hyalotekite", "text": "La hyalotekite \u00e8 un minerale."}
{"id": "435985", "revid": "365417", "url": "https://it.wikipedia.org/wiki?curid=435985", "title": "Kapitsaite-(Y)", "text": "La kapitsaite-(Y) \u00e8 un minerale, analogo alla hyalotekite con prevalenza di ittrio.\nEtimologia.\nIl nome \u00e8 in onore dell'accademico russo P\u00ebtr Leonidovi\u010d Kapica (1894-1984), noto per gli studi sulla fisica dello stato solido e dei fenomeni fisici alla basse temperature."}
{"id": "435986", "revid": "287204", "url": "https://it.wikipedia.org/wiki?curid=435986", "title": "Bazzite", "text": "La bazzite \u00e8 un minerale appartenente al gruppo del berillo."}
{"id": "435987", "revid": "1543377", "url": "https://it.wikipedia.org/wiki?curid=435987", "title": "Stoppaniite", "text": "La stoppaniite \u00e8 un minerale appartenente al gruppo del berillo.\nEtimologia.\nIl nome \u00e8 in onore del collezionista ed avvocato italiano Francesco Saverio Stoppani (1947- ), coautore del libro \"I minerali del Lazio\" del 1982."}
{"id": "435988", "revid": "23", "url": "https://it.wikipedia.org/wiki?curid=435988", "title": "Indialite", "text": "La indialite \u00e8 un minerale appartenente al gruppo del berillo."}
{"id": "435989", "revid": "1318658", "url": "https://it.wikipedia.org/wiki?curid=435989", "title": "Cordierite", "text": "La cordierite \u00e8 un minerale, pi\u00f9 precisamente un ciclosilicato di alluminio, ferro e magnesio. La cordierite \u00e8 stata cos\u00ec nominata in onore del geologo francese Pierre Louis Antoine Cordier (1777 - 1861).\n\u00c8 nota per l'evidentissimo pleocroismo, cio\u00e8 un cambiamento di colore a seconda della direzione da cui viene illuminata, tanto da essere denominata dicroite (\"due colori\", in greco antico). Quando si presenta in qualit\u00e0 di gemma, dal colore blu-viola, viene chiamata Iolite.\nMorfologia.\nTozzi cristalli prismatici delimitati da facce basali con spigoli frequentemente arrotondati e geminati pseudoesagonali. Si trova anche in frammenti, ciottoli e in forma massiva.\nOrigine e giacitura.\nLa cordierite \u00e8 un componente tipico di rocce originate dal metamorfismo regionale e di contatto da protoliti argillosi e pelitici.. La cordierite si trova anche in vari scisti metamorfici, in gneiss, in pegmatiti granitiche, talvolta in rocce magmatiche (noriti) e in ciottoli in giacimenti alluvionali. Sono relativamente frequenti associazioni con sillimanite, biotite, zircone, spinello (mineralogia), plagioclasio e altri minerali. Tipici giacimenti: Finlandia, Norvegia, Svezia, Urali (presso Mursinka), Spagna, America Settentrionale, Brasile e Giappone.\nOttica.\nLa cordierite non alterata pu\u00f2 essere blu-viola, grigio-blu, grigio-fumo o giallastra.\nQuando \u00e8 alterata \u00e8 in genere grigio verdastra. Dato che il minerale cristallizza nel sistema ortorombico, in effetti \u00e8 tricroico. La cordierite ha bassa birifrangenza, con segno solitamente (-) ma in alcuni casi (+) e indici di rifrazione che aumentano proporzionalmente all'incremento della concentrazione di ferro. La sua debole lucentezza vitrea si lascia migliorare dal taglio e dalla politura. I valori delle costanti ottiche variano al variare della composizione chimica, che spesso vede il ferro al posto del magnesio. In gioielleria si utilizzano pietre trasparenti blu con sfumatura viola. Il taglio viene eseguito in modo tale che sia sfruttata la tonalit\u00e0 blu evidenziata dal pleocroismo. Una particolare tonalit\u00e0 rossastra \u00e8 dovuta a minute inclusioni cristalline di ematite. Le cordieriti pi\u00f9 belle e pi\u00f9 adatte al taglio vengono estratte in Madagascar. Ciottoli trasparenti, anticamente denominati 'zaffiri d'acqua', provengono da Sri Lanka. \nVariet\u00e0 gemmologica.\nCristalli di cordierite particolarmente trasparenti o di colorazione intensa possono essere tagliati ed usati come pietre preziose, tali gemme prendono solitamente il nome di Iolite.\nLa \"pietra del sole\".\nNelle leggende medievali \u00e8 riportata una \"pietra del sole\" che sembra permettesse ai Vichinghi di orientarsi rispetto alla posizione del sole anche con la nebbia o il cielo coperto durante i loro lunghi viaggi in mare. Un archeologo danese, Thorkild Ramskou, ipotizz\u00f2 nel 1967 che poteva trattarsi di cristalli dotati di pleocroismo, in grado di evidenziare la polarizzazione della luce solare che avviene nell'atmosfera, invisibile a occhio nudo. Secondo tale ipotesi, potrebbe trattarsi appunto di cordierite, abbastanza comune sotto forma di ciottolo sulle coste norvegesi."}
{"id": "435990", "revid": "767487", "url": "https://it.wikipedia.org/wiki?curid=435990", "title": "Sekaninaite", "text": "La sekaninaite \u00e8 un minerale silicato, appartenente all'ordine dei ferri della cordierite.\nAbito cristallino.\nLa sekaninaite si presenta in un colore che va dal blu al blu violetto, \u00e8 poco conosciuto ed ha una durezza in scala 7 o 7,5. Ha una forma vitrea che varia dal trasparente al traslucente. La sua gravit\u00e0 specifica \u00e8 di 2,77.\nOrigine e giacitura.\nSi trova in Repubblica Ceca, Giappone, Irlanda e Svezia. Venne scoperto dal mineralogista ceco Josef Sekanina (1901-1986).\nForma in cui si presenta in natura.\nIn Brockley, in Irlanda, si presenta in argilla di bauxite con l'aureola di contatto entro una roccia intrusiva."}
{"id": "435991", "revid": "767487", "url": "https://it.wikipedia.org/wiki?curid=435991", "title": "Vyuntspakhkite-(Y)", "text": "La vyuntspakhkite-(Y) \u00e8 un minerale."}
{"id": "435992", "revid": "1543377", "url": "https://it.wikipedia.org/wiki?curid=435992", "title": "Gerenite-(Y)", "text": "La gerenite-(Y) \u00e8 un minerale.\nEtimologia.\nIl nome \u00e8 in onore di Richard Geren (1917-2002), vicepresidente di una compagnia mineraria canadese, che inizi\u00f2 e diresse l'esplorazione dei depositi minerari di Strange Lake."}
{"id": "435993", "revid": "1776051", "url": "https://it.wikipedia.org/wiki?curid=435993", "title": "Baratovite", "text": "La baratovite \u00e8 un minerale."}
{"id": "435994", "revid": "767487", "url": "https://it.wikipedia.org/wiki?curid=435994", "title": "Combeite", "text": "La combeite \u00e8 un minerale, appartenente al gruppo della lovozerite, scoperto nel 1957 in campioni provenienti dal monte Shaheru, un vulcano nei pressi del monte Nyiragongo nella Repubblica Democratica del Congo (ex Zaire). Il nome \u00e8 stato attribuito in onore di A.D. Combe del servizio geologico dell'Uganda."}
{"id": "435995", "revid": "767487", "url": "https://it.wikipedia.org/wiki?curid=435995", "title": "Kostylevite", "text": "La kostylevite \u00e8 un minerale."}
{"id": "435996", "revid": "1442080", "url": "https://it.wikipedia.org/wiki?curid=435996", "title": "Imandrite", "text": "La imandrite \u00e8 un minerale appartenente al gruppo della lovozerite."}
{"id": "435997", "revid": "767487", "url": "https://it.wikipedia.org/wiki?curid=435997", "title": "Kazakovite", "text": "La kazakovite \u00e8 un minerale appartenente al gruppo della lovozerite."}
{"id": "435998", "revid": "1442080", "url": "https://it.wikipedia.org/wiki?curid=435998", "title": "Kapustinite", "text": "La kapustinite \u00e8 un minerale appartenente al gruppo della lovozerite."}
{"id": "435999", "revid": "1442080", "url": "https://it.wikipedia.org/wiki?curid=435999", "title": "Litvinskite", "text": "La litvinskite \u00e8 un minerale appartenente al gruppo della lovozerite.\nEtimologia.\nIl nome \u00e8 in onore della cristallografa russa Galina Petrovna Litvinskaya (1920-1994), specialista in cristallografia morfologica."}
{"id": "436000", "revid": "1442080", "url": "https://it.wikipedia.org/wiki?curid=436000", "title": "Lovozerite", "text": "La lovozerite \u00e8 un minerale appartenente al gruppo omonimo."}
{"id": "436001", "revid": "767487", "url": "https://it.wikipedia.org/wiki?curid=436001", "title": "Zirsinalite", "text": "La zirsinalite \u00e8 un minerale appartenente al gruppo della lovozerite."}
{"id": "436002", "revid": "1442080", "url": "https://it.wikipedia.org/wiki?curid=436002", "title": "Koashvite", "text": "La koashvite \u00e8 un minerale appartenente al gruppo della lovozerite."}
{"id": "436003", "revid": "1442080", "url": "https://it.wikipedia.org/wiki?curid=436003", "title": "Tisinalite", "text": "La tisinalite \u00e8 un minerale appartenente al gruppo della lovozerite."}
{"id": "436004", "revid": "767487", "url": "https://it.wikipedia.org/wiki?curid=436004", "title": "Petarasite", "text": "La petarasite \u00e8 un minerale."}
{"id": "436005", "revid": "228587", "url": "https://it.wikipedia.org/wiki?curid=436005", "title": "Abenakiite-(Ce)", "text": "L'abenakiite-(Ce) \u00e8 un minerale silicofosfato carbonato scoperto nella cava di Poudrette presso Mont-Saint-Hilaire, Qu\u00e9bec, Canada. Il nome \u00e8 dedicato al popolo degli Abenachi del Qu\u00e9bec.\nMorfologia.\nIl campione scoperto si presenta come un singolo cristallo trasparente di forma ellissoidale di circa 2x1mm.\nOrigine e giacitura.\nL'abenakiite-(Ce) \u00e8 stata trovata in una xenolite di sienite a sodalite nella sienite nefelinica. Si forma probabilmente in seguito ad eventi metasomatici durante la messa in posto della sienite nefelinica. Si presenta associata con l'egirina, l'eudialite, la manganoneptunite, la polylithionite, la s\u00e9randite e la steenstrupina-(Ce).\nCaratteristiche fisiche ed ottiche.\nL'abenakiite-(Ce) presenta una debole effervescenza in acido cloridrico. Otticamente non presenta fluorescenza e non \u00e8 pleocroica."}
{"id": "436006", "revid": "365417", "url": "https://it.wikipedia.org/wiki?curid=436006", "title": "Steenstrupina-(Ce)", "text": "La steenstrupina-(Ce) \u00e8 un minerale."}
{"id": "436007", "revid": "466539", "url": "https://it.wikipedia.org/wiki?curid=436007", "title": "David Nalbandian", "text": "In carriera ha raggiunto la semifinale in tutti e quattro i tornei del Grande Slam, oltre ad essersi aggiudicato l'edizione della Tennis Masters Cup del 2005. In totale ha disputato 24 finali a livello ATP, con 11 vittorie.\nDopo aver appeso la racchetta al chiodo, si \u00e8 dedicato alle corse di rally.\nDal febbraio del 2021 \u00e8 l'allenatore di Miomir Kecmanovic.\nCarriera.\nJuniores.\nDebutt\u00f2 nel circuito juniores nel settembre 1997 a 15 anni. Nel febbraio 1998, al terzo tentativo, conquist\u00f2 il primo torneo in un G2 cileno, due settimane dopo vinse anche il suo primo torneo di doppio. In marzo raggiunse la finale dell'Asuncion Bowl, torneo di categoria G1, e soprattutto nel GA Banana Bowl. Tra agosto e settembre si aggiudic\u00f2 il G1 di Quebec e successivamente l'US Open di categoria sconfiggendo in finale Roger Federer. Chiuse il suo primo e fondamentalmente unico anno da juniores al terzo posto della classifica mondiale. Nel 1999 partecip\u00f2 solamente a cinque tornei del circuito, tra cui quello del Roland Garros in cui fu sconfitto in finale da Guillermo Coria.\n1999-2001: gli esordi.\nCominci\u00f2 a frequentare con stabilit\u00e0 il circuito dei futures a partire dall'aprile 1999. Vinse il suo primo torneo da professionista nel giugno successivo a Torino, due mesi dopo fu sconfitto in finale a Kansas City e chiuse la stagione alla 532\u00aa posizione del ranking.\nNel marzo 2000 sconfisse J\u00e1n Kro\u0161l\u00e1k e Antony Dupuis qualificandosi per il tabellone principale dell'Ericsson Open di Miami, dove riusc\u00ec a strappare un set a Jim Courier. In luglio raggiunse la prima semifinale challenger a Belo Horizonte, bissa il risultato a novembre nel torneo di Buenos Aires.\nApre il 2001 superando le qualificazioni e raggiungendo i quarti del Cerveza Club Colombia Open di Bogot\u00e0, concedendo solo due game all'ottava testa di serie Fernando Meligeni nel sua primo incontro vittorioso in un torneo dell'ATP Tour. Coglie lo stesso risultato pochi giorni dopo a Vi\u00f1a del Mar. A marzo vince il challenger di Salinas battendo in finale lo statunitense Ronald Ag\u00e9nor, tra maggio e luglio colleziona sette semifinali di cui cinque in tornei challenger e due nei tornei del circuito maggiore di Umago e Sopot riuscendo ad entrare per la prima volta nelle prime cento posizioni del ranking. Ad agosto partecip\u00f2 agli US Open, il suo primo torneo del Grande Slam, uscendo al terzo turno per mano del russo numero sette del mondo Evgenij Kafel'nikov, al quale riesce a strappare il primo set. Un mese dopo raggiunge la prima finale ATP a Palermo, ma venne sconfitto dallo spagnolo F\u00e9lix Mantilla in due set. Con la vittoria di inizio novembre nella finale del challenger di Montevideo entra nelle prime cinquanta posizioni del ranking, chiude la stagione la settimana successiva con la sconfitta in finale a Buenos Aires contro Agust\u00edn Calleri.\nGli inizi e gli anni d'oro: il Master 2005 e la fine del 2007.\nSi \u00e8 fatto notare per aver vinto il Master Series di Shanghai nel finale del 2005 contro Roger Federer, interrompendone cos\u00ec la striscia di vittorie consecutive nelle finali dei tornei raggiunte dallo svizzero di Basilea. Epica la rimonta sul campionissimo svizzero, avanti di due set e rimontato sino al definitivo 6-7 6-7 6-2 6-1 7-6 in favore dell'argentino.\nNegli Internazionali d'Italia 2006 ha raggiunto le semifinali, sconfitto da Federer che ha avuto ragione di lui al tie-break del terzo set, prendendosi una piccola rivincita. Uno tra i migliori talenti del tennis mondiale, ottimo ribattitore e completo nel gioco da fondo campo, Nalbandian vanta anche una finale al Torneo di Wimbledon 2002 dove perse con Lleyton Hewitt. Si \u00e8 aggiudicato a sorpresa l'ATP Masters Series di Madrid 2007 proprio contro Roger Federer, compiendo peraltro l'impresa di vincere nell'arco dello stesso torneo contro il numero 3 (il serbo \u0110okovi\u0107), il numero 2 (lo spagnolo Nadal) ed il numero 1 (lo svizzero Federer appunto) del ranking mondiale, exploit riuscito solo ad altri due tennisti negli ultimi diciotto anni (Becker e Djokovi\u0107), impresa quasi ripetuta nel torneo successivo (l'ATP Masters Series di Parigi Bercy) dove, dopo aver battuto Federer, ha avuto ragione in finale con il punteggio 6-4 6-0 di Rafael Nadal, mettendo a segno colpi spettacolari.\nStagione 2008.\nFuori al terzo turno dell'Australian Open, battuto in tre set da Ferrero, vince il torneo di Buenos Aires, in finale contro il connazionale Jos\u00e9 Acasuso (3-6 7-6(5) 6-4); nel match dei quarti, l'avversario \u00e8 Potito Starace. Diego Armando Maradona, grande amico di Nalbandian, inizia ad offendere il tennista italiano, al momento in vantaggio, tanto che l'arbitro chiede pi\u00f9 volte a Starace stesso se dovesse far intervenire qualcuno per placare Maradona. Nei tornei seguenti molti alti e bassi, con la finale ad Acapulco, persa con Almagro, come picco. A Montecarlo Nalbandian arriva nei quarti, battuto in rimonta da Roger Federer.\nDa qui \u00e8 un lento calare, con l'apice della crisi nella sconfitta al secondo turno del Roland Garros, contro J\u00e9r\u00e9my Chardy, dopo essere stato avanti due set. Il ritorno sull'erba britannica sembra ridargli smalto, arriva la semifinale al prestigioso torneo del Queen's, battuto da Novak \u0110okovi\u0107 per\u00f2 nettamente 1-6 0-6. Ma al primo turno di Wimbledon un'altra pesante sconfitta, contro il numero 95 Atp Frank Dancevic, che vince in tre set complice una condizione fisica precaria a causa di un infortunio. Rientra nel torneo olimpico di Pechino, ma perde al terzo turno contro Ga\u00ebl Monfils, che lo estromette, sempre al terzo turno, anche dagli Us Open. \u00c8 per\u00f2 a fine stagione, come nel 2007, che Nalbandian torna in auge: vince il torneo di Stoccolma, in finale in tre set contro Robin S\u00f6derling. A Basilea si conferma, perdendo solo in finale dal numero 1 del mondo Roger Federer. Nel Master Series di Bercy, batte nell'ordine Kiefer, Del Potro, Murray e Davydenko; in finale trova Tsonga, che lo supera dopo tre combattuti set.\nCoppa Davis\nCapitolo a parte nell'anno merita la Coppa Davis: il torneo per nazioni \u00e8 uno dei pallini di Nalbandian, che gioca in tutti i turni, contribuendo allo storico raggiungimento della finale, dopo aver battuto Gran Bretagna, Svezia e Russia. Nella finale, disputata in Argentina, l'assenza di Nadal sembra essere un vantaggio ulteriore per i sudamericani, la prima partita vede il trionfo di Nalbandian contro Ferrer; ma un Del Potro in non perfette condizioni fisiche, e il grande orgoglio degli spagnoli, portano il trofeo in Europa. Da qui nascono voci di una presunta antipatia di Nalbandian nei confronti di Juan Mart\u00edn del Potro, colpevole ai suoi occhi (secondo le indiscrezioni) di aver voluto giocare per forza nonostante non fosse in condizione.\nStagione 2009.\nLa stagione 2009 sembra poter essere quella del definitivo riscatto, sulla scia della buona chiusura del 2008; vince il torneo di Sydney, in finale contro Nieminen. Ma le settimane seguenti lo vedono con molti alti e bassi, con alcune clamorose sconfitte al primo turno. Bisogna attendere Indian Wells per ritrovarlo ad alti livelli: perde al terzo turno contro il numero 1 Rafael Nadal, dopo una gara sontuosa per quasi due set; nel primo vince 6-3, nel secondo \u00e8 avanti di un break, serve per il match e spreca diversi match point. La forza dello spagnolo esce per\u00f2 fuori e, dopo un tie break vinto 7-5, nel terzo Nalbandian scompare praticamente dal campo, non vincendo neanche un game. Nel torneo seguente di Miami per\u00f2 si conferma la discontinuit\u00e0 dell'argentino, sconfitto al primo turno da Viktor Troicki.\nLa terra europea e l'infortunio\nDopo un terzo turno a Montecarlo (battuto da Nikolaj Davydenko al terzo), ci sarebbe l'occasione della rivincita, nei quarti di finale a Barcellona, contro Rafael Nadal. Nalbandian patisce per\u00f2 un infortunio all'anca nel match di ottavi contro Almagro, e non scende in campo contro il maiorchino. Prova a rientrare a Estoril, ma perde nettamente al primo turno con un doppio 6-2 da Paul Capdeville. Decide allora di operarsi e di rientrare nel 2010.\nStagione 2010.\nDopo alcune buone partite nei tornei amichevoli nel dicembre 2009, il rientro, inizialmente programmato ad Auckland ma ancora rinviato per problemi fisici a poche ore dal debutto, avviene all'Atp 250 di Buenos Aires, contro Potito Starace. La sfortuna, dopo la facile vittoria sull'italiano, si manifesta ancora sul finire del secondo turno contro Gimeno Traver: il match causa infatti un nuovo infortunio a Nalbandian, questa volta all'adduttore destro; David lascia cos\u00ec il torneo, saltando il previsto incontro di quarti di finale contro Albert Monta\u00f1\u00e9s. Il ranking Atp risente della continua assenza dai campi, e scivola oltre la 140\u00aa posizione.\nA sorpresa la Davis e il cemento americano\nA sorpresa, dopo meno di tre settimane, Nalbandian torna in campo in Svezia, per la Coppa Davis; l'Argentina, registrate infatti le defezioni di Del Potro e Monaco, tira un sospiro di sollievo il gioved\u00ec precedente all'inizio del match valevole per gli ottavi del torneo, quando si diffonde la notizia che Nalbandian \u00e8 a Stoccolma. David scende in campo sabato, nel doppio in coppia con Horacio Zeballos, sconfiggendo a sorpresa la pi\u00f9 collaudata coppia scandinava composta da Robin S\u00f6derling e Robert Lindstedt per 6-2 7-6 7-6, e portando la contesa sul 2-1 in favore dei sudamericani. La domenica, dopo la vittoria in singolare di S\u00f6derling, nel match decisivo per il passaggio del turno contro Vinciguerra scende ancora in campo Nalbandian, che trionfa 7-5 6-3 4-6 6-4 e regala il punto decisivo alla sua nazionale per conquistare i quarti di finale della competizione. David Nalbandian partecipa al Master 1000 di Indian Wells, grazie a una wild card offerta dagli organizzatori. Al primo turno supera l'austriaco Koubek, per 6-2 7-6, ma poi capitola contro Melzer nel secondo, per 6-4 6-1, dichiarando di essere ancora al 50% della forma.\nGli organizzatori offrono a David una wild card per entrare direttamente nel main draw del Master 1000 di Miami. Nel primo turno, Nalbandian prevale in due set sul polacco Kubot; nel match successivo, ben pi\u00f9 faticosa, dopo tre set, \u00e8 la vittoria sul serbo Troicki, che spalanca al tennista un affascinante terzo turno contro Rafa Nadal. Dopo un gran primo set, vinto in un palpitante tie brek, Nalbandian cala fisicamente e, sciupate due palle break sul 2-2, non riesce pi\u00f9 ad arginare il tennis del campione maiorchino, che dilaga con due break per set: 6-7 6-2 6-2 il finale.\nMontecarlo\nAmmesso al torneo tramite ranking protetto, nel primo turno supera senza troppi patemi il tedesco Andreas Beck per 6-3 6-1; due giorni dopo, nel secondo turno trova il russo Ju\u017enyj, con cui d\u00e0 vita a una vera e propria battaglia di circa tre ore. Vicino al baratro (Ju\u017enyj avanti un set e un break), Nalbandian compie la rimonta, vincendo 6-3 e portando la partita al terzo set; qui succede un po' di tutto: nel primo gioco il russo non ottiene il break da 0-40, dopo Nalbandian si porta avanti 4-2 e servizio, infine sul 5-5 \u00e8 Ju\u017enyj a strappare il servizio e a servire per il match. Ma l'argentino ottiene il controbreak e porta la contesa a un decisivo tie break, dove prima si porta avanti di due minibreak (5-2), poi sciupa due servizi (5-4), e infine riesce a chiudere: 4-6 6-3 7-6(5) il finale.\nDopo poche ore, David Nalbandian scende di nuovo in campo, per il terzo turno, contro Tommy Robredo: partita equilibrata, che dura per\u00f2 molto meno della precedente, e che vede Nalbandian vincere per 6-3 6-4. Nei quarti di finale avversario \u00e8 il serbo Novak \u0110okovi\u0107, vittorioso abbastanza nettamente per 6-2 6-3. Ancor pi\u00f9 grave, ennesimo infortunio per Nalbandian, che per un problema alla gamba sinistra \u00e8 costretto a saltare i tornei di Barcellona e Roma. Si iscrive al torneo Master 1000 di Madrid, e viene sorteggiato nel primo turno contro Berdych, ma si ritira poche ore prima di scendere in campo, per il riacutizzarsi del problema. Costretto a saltare anche l'Roland Garros, il possibile rientro a Wimbledon viene annullato pochi giorni prima dell'inizio del torneo.\nLa campagna di Russia\nLa stagione di Nalbandian riparte da Mosca, per i quarti della Coppa Davis; nella prima giornata, il 9 luglio 2010, si trova di fronte Nikolaj Davydenko, anche lui al rientro da infortunio. La partita scorre via a favore dell'argentino, che sulla superficie sintetica dell'impianto moscovita si impone 6-4 7-6 7-6, con sprazzi di buon tennis. Nella seconda giornata prevale, nella scelta dei doppi, la tattica: i due capitani capiscono che la partita decisiva dell'incontro sar\u00e0 la quinta, e risparmiano i due protagonisti, Nalbandian e Ju\u017enyj. La previsione si rivela giusta, e domenica sul 2-2 la qualificazione alle semifinali \u00e8 nelle loro mani, nel remake della bella sfida monegasca di aprile. Ed \u00e8 ancora l'argentino ad imporsi, in tre set (7-6 6-4 6-3), regalando alla sua nazionale un importante match con la Francia a settembre.\nL'estate americana\nRicevuta una wild card a Washington (Atp 500), Nalbandian parte subito bene: Ram viene battuto 6-4 6-0 all'esordio; la testa di serie numero 7, Stan Wawrinka, nel secondo turno, mette assieme solo 4 games, e perde 6-1 6-3. Lo svizzero Chiudinelli nel terzo step del tabellone riesce a conquistare un solo gioco (6-1 6-0). Maggiormente impegnativo il quarto di finale, contro il francese Gilles Simon: un primo set combattuto, vinto dal transalpino per 6-3, e un break in apertura di secondo parziale, sembrano segnare il match, ma Nalbandian viene fuori alla grande, e con un parziale di 12 giochi a 4, in circa 3 ore totali gioco, supera le difficolt\u00e0. Avversario della semifinale \u00e8 Marin \u010cili\u0107: una partenza lenta non ferma l'argentino, che lascia al croato solo 4 giochi complessivi (6-2 6-2), dando l'impressione per larghissimi tratti di essere padrone assoluto del campo. La finale viene disputata domenica 8 agosto 2010, contro il cipriota Marcos Baghdatis, e nel primo set ricalca le partite passate: 6-2 per Nalbandian; il secondo parziale \u00e8 molto combattuto, e si risolve solo al tie break, con la vittoria argentina per 7-4.\nUn torneo eccezionale per Nalbandian, che conquista il suo undicesimo titolo, e perde una media di soli cinque giochi a incontro; gli viene assegnata una wild card anche per i tornei Master 1000 di Toronto e Cincinnati. In terra canadese, supera nell'ordine Ferrer, Robredo e S\u00f6derling, guadagnando l'accesso ai quarti di finale; qui Nalbandian tira per\u00f2 il fiato, e contro Andy Murray racimola briciole (2-6 2-6), non dando mai l'impressione di poter competere per la vittoria. Nel seguente torneo di Cincinnati, si impone subito sul rientrante Ljubi\u010di\u0107 (7-5 6-0), beneficia poi del ritiro di Isner nel secondo turno, ma al terzo cade sotto i colpi di \u0110okovi\u0107 (1-6 6-7). Nell'ultimo Slam dell'anno, dopo aver superato il sudafricano De Voest (vittoria sofferta al quinto, dopo quasi 4 ore di gioco) ed il francese Serra, esce al terzo turno per mano di Fernando Verdasco, in quattro set.\nFine stagione\nLa semifinale di Coppa Davis in Francia vede una disfatta argentina, la Nalba gioca il secondo match, contro Monfils, riuscendo a vincere un solo set. Iniziano a circolare voci su un suo addio alla nazionale per contrasti con il capitano, ad ora per\u00f2 smentite dal giocatore stesso. A Montpellier, nella prima edizione del torneo 250, esce al secondo turno, subendo la rimonta di Gilles Simon; quarti di finale a Basilea, sconfitto con un duplice 6-4 da Andy Roddick. Nel Master 1000 di Parigi Bercy, infine, subisce la rimonta di Andy Murray, dopo aver giocato un ottimo primo parziale, vinto per 6-2; 4-6 3-6, e polemiche per il presunto infortunio al polso dello scozzese durante il secondo set, che ha richiesto la sospensione della partita per alcuni minuti.\nStagione 2011.\nI primi mesi\nNalbandian inizia alla grande l'anno, centrando la finale al torneo di Auckland, battuto per\u00f2 nettamente da David Ferrer. All'Australian Open 2011 vince un match epico contro Lleyton Hewitt al primo turno, 9-7 al quinto set ma consumando troppe energie, fisiche e mentali. Al secondo step racimola solo un gioco contro il lituano Berankis, prima di ritirarsi ad inizio terzo set su consiglio del medico. La terra sudamericana non gli regala grosse soddisfazioni, e la Nalba decide di fermarsi per recuperare a pieno dai problemi fisici che lo martellano.\nEstate flop\nQuando rientra al Queen's, le aspettative sono tante, ma vanno presto deluse. Al terzo turno contro Fernando Verdasco dura solo per il primo set. Il sorteggio a Wimbledon gli mette di fronte, al terzo turno, Roger Federer, contro il quale non sfigura ma cede in tre set. Prepara l'estate sul cemento, ma la sconfitta al secondo turno contro James Blake a Washington, dove difendeva il titolo, gli costa il crollo al numero 51 del ranking. La settimana dopo perde, sempre al primo turno, da Stanislas Wawrinka alla Rogers Cup 2011, inguaiando ancora di pi\u00f9 la sua classifica. Cincinnati gli regala la prima vittoria dopo lo slam londinese, contro Nishikori, ma gi\u00e0 nello step successivo deve arrendersi a Andy Murray. Segnali di ripresa allo US Open, quando supera i primi due turni (contro Reynolds e Ljubi\u010di\u0107), per poi uscire a testa alta contro Rafa Nadal, non sfruttando occasioni nel primo e terzo set.\nCuore d'Argentina\nLa semifinale in Davis, contro la Serbia campione in carica, regala la soddisfazione a Nalbandian e soci di centrare, dopo due anni, la finalissima nella competizione, ancora contro la Spagna, ma questa volta in Europa. David gioca il match nella prima giornata contro Viktor Troicki, consegnando un importante punto all'albiceleste. Recupera un po' di condizione nei tornei indoor di fine stagione, in vista dell'attesa sfida di Siviglia. L'insalatiera resta per\u00f2 nella penisola iberica: Nalbandian viene inspiegabilmente messo da parte nella prima giornata, vince il doppio con Eduardo Schwank, ma Nadal contro Del Potro chiude i conti sul 3-1. L'uscita di scena del capitano Vazquez secondo alcuni \u00e8 legata al cattivo rapporto di quest'ultimo proprio con Nalbandian.\nStagione 2012.\nTormentato ancora da problemi fisici, si presenta all'Australian Open 2012 Singolare Maschile come un'autentica mina vagante. Il suo torneo termina per\u00f2 prematuramente al secondo turno, contro John Isner: il match verr\u00e0 ricordato per un match point annullato con un ace dall'americano, sul quale David chiede invano la verifica del \"falco\". Plateali le sue proteste, anche a fine match, quando scaglia la racchetta in direzione dei fotografi, nonch\u00e9 negli spogliatoi, dove, a detta del medico dell'antidoping, avrebbe gettato dell'acqua contro quest'ultimo. Ci\u00f2 \u00e8 costato a Nalbandian una multa di 8.000 euro.\nAl torneo del Queen's Nalbandian batte in serie Pospisil, Bemelmans, Roger-Vasselin, Malisse e Dimitrov e approda quindi in finale, dove affronta il tennista croato \u010cili\u0107. Il primo set \u00e8 equilibrato e il tennista argentino riesce a vincerlo al tie-break con il punteggio di 7-6(3). Il secondo set comincia subito con il break di \u010cili\u0107 che successivamente riesce a tenere il proprio servizio salendo sul 2-0. Nalbandian recupera il break di svantaggio e si porta sul 3-3 salvo poi perdere nuovamente il proprio servizio a favore di \u010cili\u0107. \u00c8 in questo momento che un Nalbandian visibilmente nervoso tira un calcio ad un box pubblicitario posizionato ai piedi di uno dei giudici di linea causandogli una ferita sulla gamba e provocando la conseguente squalifica del tennista argentino. Il torneo verr\u00e0 quindi vinto dal croato \u010cili\u0107 per squalifica sul risultato di 6-7(3) 4-3 def.\nStagione 2013.\nRaggiunge una sola finale nel 2013, a San Paolo dove viene sconfitto in due set da Rafael Nadal. Buona parte della stagione \u00e8 stata condizionata da un infortunio all'anca e a causa del difficile recupero annuncia il suo ritiro dall'attivit\u00e0 agonistica il 1\u00ba ottobre."}
{"id": "436008", "revid": "767487", "url": "https://it.wikipedia.org/wiki?curid=436008", "title": "Thorosteenstrupina", "text": "La thorosteenstrupina \u00e8 un minerale."}
{"id": "436009", "revid": "1543377", "url": "https://it.wikipedia.org/wiki?curid=436009", "title": "Rossmanite", "text": "La rossmanite \u00e8 un minerale.\nEtimologia.\nIl nome \u00e8 in onore del mineralogista statunitense George Rossman (1945- ), noto per i suoi contributi all'applicazione delle tecniche spettroscopiche ai minerali."}
{"id": "436010", "revid": "287204", "url": "https://it.wikipedia.org/wiki?curid=436010", "title": "Elbaite", "text": "Lelbaite \u00e8 un minerale del gruppo delle tormaline.\nIl minerale prende il nome dall'isola d'Elba.\nAbito cristallino.\nPrismatico, striato.\nOrigine e giacitura.\nPegmatiti granitiche caratterizzate da una sostituzione idrotermale, ma anche nelle pegmatiti ove si trova associata a vari minerali tra cui berillo, lepidolite, quarzo, feldspato, topazio e spessartina.\nForme in cui si presenta in natura.\nIn cristalli aventi forme di prismi sottili."}
{"id": "436011", "revid": "767487", "url": "https://it.wikipedia.org/wiki?curid=436011", "title": "Magnesio-foitite", "text": "La magnesio-foitite \u00e8 un minerale appartenente al supergruppo della tormalina. Fino al 2011 il minerale era conosciuto come magnesiofoitite.\nEtimologia.\nIl nome deriva dalla composizione chimica: \u00e8 una foitite ricca di magnesio"}
{"id": "436012", "revid": "15756", "url": "https://it.wikipedia.org/wiki?curid=436012", "title": "Dravite", "text": "La dravite \u00e8 un minerale appartenente al supergruppo della tormalina.\nAbito cristallino.\nSistema cristallino esagonale. I cristalli hanno una forma prismatica con un prisma triangolare predominate e un prisma esagonale subordinato. I cristalli hanno un colore bruno e una lucentezza vitrea. \nOrigine e giacitura.\nLa sua genesi \u00e8 legata a metamorfismo da contatto in rocce incassanti, a pegmatiti granitiche e come minerale accessorio in magmatica e metamorfica. Spesso questa tormalina bruna contenente magnesio pu\u00f2 essere ritrovata nel Marmo. Giacimenti d'interesse di tormaline brune sono localizzati a New York."}
{"id": "436013", "revid": "767487", "url": "https://it.wikipedia.org/wiki?curid=436013", "title": "Chromium-dravite", "text": "La cromodravite \u00e8 un minerale."}
{"id": "436014", "revid": "1543377", "url": "https://it.wikipedia.org/wiki?curid=436014", "title": "Oxy-vanadium-dravite", "text": "L'oxy-vanadium-dravite \u00e8 un minerale del supergruppo della tormalina. Fino al novembre 2011 il minerale era conosciuto come vanadium-dravite ma \u00e8 stato cambiato dall'IMA perch\u00e9 il minerale appartiene al sottogruppo 3 del gruppo degli alcali."}
{"id": "436015", "revid": "23", "url": "https://it.wikipedia.org/wiki?curid=436015", "title": "Schorl", "text": ""}
{"id": "436017", "revid": "767487", "url": "https://it.wikipedia.org/wiki?curid=436017", "title": "Foitite", "text": " \nLa foitite \u00e8 un minerale del Gruppo delle Tormaline.\nDeriva il suo nome da Franklin F. Foit Jr. (nato nel 1942), mineralogista statunitense e insegnante alla Washington State University, che l'ha scoperto e catalogato.\nSi tratta di un minerale raro, reperito negli Stati Uniti in tre siti (California, Wisconsin e Maine ed in poche altre localit\u00e0. In Italia, \u00e8 presente nelle pegmatiti del granito del Monte Capanne (San Piero in Campo) all'isola d'Elba (LI)."}
{"id": "436018", "revid": "1442080", "url": "https://it.wikipedia.org/wiki?curid=436018", "title": "Olenite", "text": "La olenite \u00e8 un minerale."}
{"id": "436019", "revid": "729019", "url": "https://it.wikipedia.org/wiki?curid=436019", "title": "Fluor-buergerite", "text": "La fluor-buergerite \u00e8 un minerale appartenente al supergruppo della tormalina. Fu scoperto nel 1966 e dedicato al mineralogista e cristallografo statunitense Martin J. Buerger.\nOrigine e giacitura.\nProbabilmente l'origine di questo minerale \u00e8 pneumatolitica, formandosi nelle cavit\u00e0 della riolite."}
{"id": "436020", "revid": "767487", "url": "https://it.wikipedia.org/wiki?curid=436020", "title": "Povondraite", "text": "La povondraite \u00e8 un minerale."}
{"id": "436021", "revid": "1442080", "url": "https://it.wikipedia.org/wiki?curid=436021", "title": "Fluor-liddicoatite", "text": "La fluor-liddicoatite \u00e8 un minerale precedentemente denominato liddicoatite."}
{"id": "436022", "revid": "1442080", "url": "https://it.wikipedia.org/wiki?curid=436022", "title": "Uvite", "text": "La uvite \u00e8 un minerale."}
{"id": "436023", "revid": "122813090", "url": "https://it.wikipedia.org/wiki?curid=436023", "title": "Vecchio Mondo", "text": "Con il termine Vecchio Mondo o Continente Antico ci si riferisce a quelle parti della Terra note agli europei prima dei viaggi di Cristoforo Colombo; esse includono Europa, Africa e Asia (collettivamente chiamate anche Eurafrasia), e le isole circostanti. Il termine viene usato in contrapposizione con \"Nuovo Mondo\", con cui si indicano le Americhe.\nAnche se le parti interne di Asia e Africa non erano ben note agli europei dell'epoca, la loro esistenza era nota, fino al Giappone e al Sudafrica, sono quindi considerate Vecchio Mondo. Oceania e Antartide non sono definite n\u00e9 come Vecchio Mondo n\u00e9 come Nuovo Mondo, poich\u00e9 questi termini sono anteriori alla loro scoperta da parte degli europei. Talvolta per l'Oceania si usa il termine \"Nuovissimo Mondo\" o \"Continente Nuovissimo\".\nAttualmente la contrapposizione Vecchio Mondo-Nuovo Mondo \u00e8 usata soprattutto in biologia, in quanto la prolungata separazione geografica fra i due ha fortemente influenzato l'evoluzione delle specie viventi (ad esempio avvoltoi del Vecchio Mondo contro avvoltoi del Nuovo Mondo, o scimmie del Vecchio Mondo contro scimmie del Nuovo Mondo)."}
{"id": "436024", "revid": "9", "url": "https://it.wikipedia.org/wiki?curid=436024", "title": "Nuovo mondo", "text": ""}
{"id": "436028", "revid": "9", "url": "https://it.wikipedia.org/wiki?curid=436028", "title": "Vecchio mondo", "text": ""}
{"id": "436035", "revid": "3831", "url": "https://it.wikipedia.org/wiki?curid=436035", "title": "Philon", "text": ""}
{"id": "436042", "revid": "63078", "url": "https://it.wikipedia.org/wiki?curid=436042", "title": "Warcraft 2", "text": ""}
{"id": "436050", "revid": "1197512", "url": "https://it.wikipedia.org/wiki?curid=436050", "title": "Imtech Arena", "text": ""}
{"id": "436051", "revid": "116617511", "url": "https://it.wikipedia.org/wiki?curid=436051", "title": "Volksparkstadion", "text": "Il Volksparkstadion (in italiano \"Stadio Parco del Popolo\") \u00e8 il principale stadio di Amburgo; sorge nella parte nord-ovest della citt\u00e0. Capace di contenere 57.000 spettatori, ospita le partite casalinghe dell'Amburgo. Dal 2001 al 2015 ha avuto lo stadio da sponsor contratti nomi diversi: AOL Arena (2001-2007), HSH Nordbank Arena (2007-2010) e Imtech Arena (2010-2015).\nL'apertura dell'attuale impianto risale all'agosto 2000, mentre in precedenza la stessa superficie era occupata dal vecchio \"Volksparkstadion\". Questo, sorto a sua volta nel 1953, \u00e8 stato demolito a partire dal 1998 e il nuovo stadio \u00e8 stato ricostruito ruotato di novanta gradi rispetto al precedente.\nHa mantenuto il nome di \"Volksparkstadion\" fino al 2001, quando la AOL Time Warner ne acquist\u00f2 i diritti sul nome. L'impianto si \u00e8 chiamato dunque \"AOL Arena\" fino al 2007 e \"HSH Nordbank Arena\" fino a luglio 2010; a questo punto, dalla sponsorizzazione con Royal Imtech N.V. il nome diventa \"Imtech Arena\". Dal 1\u00ba luglio 2015 lo stadio torna per\u00f2 a chiamarsi \"Volksparkstadion\".. Alcune regole dell'UEFA sulle sponsorizzazioni degli stadi, per\u00f2, facevano s\u00ec che nelle competizioni europee venisse semplicemente indicato come \"Hamburg Arena\".\nQuesto stadio era nel novero dei dodici stadi che hanno ospitato le partite dei mondiali del 2006: sono stati qui giocati quattro incontri dei gironi eliminatori, oltre al quarto di finale tra Italia e Ucraina; si \u00e8 giocata qui anche la finale dell'UEFA Europa League 2009-2010 che ha visto opposti l'Atl\u00e9tico Madrid e Fulham. Nel vecchio stadio si erano invece giocate partite di tutte le manifestazioni che si sono svolte nel tempo in Germania Ovest: i mondiali del 1974 e gli europei del 1988.\nStoria.\nL'Amburgo non ha niente a che fare con le origini dello stadio, anche se \u00e8 l'attuale proprietario dell'impianto. Prima di spostarsi nello stadio attuale l'Amburgo giocava alla Sportplatz am Rothenbaum. Il Bahrenfelder Stadion fu il primo stadio costruito sul luogo dove sorge l'AOL Arena. Venne inaugurato il 13 settembre 1925 con un incontro tra l'Altona e l'Amburgo. Davanti ad un pubblico di persone l'Amburgo perse per 2-3. All'epoca lo stadio era noto anche come Altonaer Stadion non era comunque lo stadio di casa dell'Altona (che era l'Adolf-J\u00e4ger-Kampfbahn).\nTra il 1951 e il 1953 lo stadio venne ricostruito, e il 12 luglio venne riaperto con il nuovo nome di Volksparkstadion. Gran parte dei materiali di costruzione provenivano dalle macerie di Elmsb\u00fcttel, un quartiere di Amburgo distrutto dai bombardamenti Alleati della seconda guerra mondiale. Il nuovo stadio poteva contenere fino a spettatori e venne usato per diversi eventi sportivi cittadini. Nel 1963 l'Amburgo si qualific\u00f2 per l'appena creata Bundesliga e contestualmente si trasfer\u00ec nel Volksparkstadion, pi\u00f9 grande e moderno del Sportplatz am Rothenbaum. A quell'epoca l'Altona rest\u00f2 fuori dalla massima divisione e da allora lotta nelle serie minori. L'Amburgo inizi\u00f2 a vedere alcuni successi nella Bundesliga e riusc\u00ec a mantenere il suo status negli anni seguenti. L'Amburgo vinse il campionato nel 1978-1979, 1981-1982, e 1982-1983.\nNel maggio 1998 l'Amburgo decise di rimpiazzare l'impopolare Volksparkstadion con uno stadio nuovo di zecca. Questo non solo per aiutare la Germania ad essere pronta per il mondiale, ma anche perch\u00e9 diventava sempre pi\u00f9 difficile andare incontro ai requisiti di sicurezza con il vecchio stadio. Questo venne completamente demolito e il nuovo stadio venne girato di 90\u00b0 per fornire la stessa qualit\u00e0 di visione del campo a tutti gli spettatori sfruttando l'esposizione alla luce solare. I costi previsti per il nuovo stadio erano attorno ai 90-100 milioni di euro. Il nuovo stadio serve sia da campo di calcio che da arena per concerti. La capienza dello stadio durante le partite di club e di posti e di per gli incontri internazionali, quando i posti in piedi della tribuna nord vengono convertiti in posti a sedere. I permessi di costruzione del nuovo stadio vennero concessi il 30 aprile 1998. Il nuovo stadio rinunci\u00f2 alla pista di atletica leggera, che aumenta la distanza tra campo e tribune. Lo stadio \u00e8 stato inaugurato nel 2000, quando la Germania gioc\u00f2 contro la Grecia vincendo per 2-0. Nel nuovo stadio l'Amburgo \u00e8 riuscito ad avere un pubblico medio di persone. Al suo interno nel 2004 \u00e8 stato aperto un museo dedicato alla storia dell'Amburgo. Nel 2001 la AOL Time Warner acquist\u00f2 i diritti sul nome del Volksparkstadion per 30 milioni di marchi (15,3 milioni di euro). Alla scadenza del contratto con questo marchio, nel luglio 2007, la HSH Nordbank ha acquistato i diritti dello stadio e il nuovo nome divenne dunque HSH Nordbank Arena. Dal 2010, la HSH Nordbank \u00e8 stata rimpiazzata dalla Imtech, che fino al 1\u00ba luglio 2015 ha dato il nome allo stadio: Imtech Arena.\nIncontri internazionali.\nMondiale 1974.\nI mondiali del 1974 si svolsero nella Germania Ovest e il Volksparkstadion fu uno degli stadi usati per il torneo. In combinazione con lo Stadio Olimpico ospit\u00f2 tutti gli incontri del gruppo A della prima fase. Tre di questi si disputarono al Volksparkstadion. Il primo incontro fu quello tra Germania Est e Australia, dove il pubblico fu di sole persone. L'evento successivo vide persone assistere all'incontro tra Germania Ovest e Australia. Il pubblico sal\u00ec a il 22 giugno, quando i padroni di casa giocarono contro la Germania Est, che vinse per 1-0 con un gol al 77\u00ba minuto di J\u00fcrgen Sparwasser, centravanti del Magdeburg.\nRecord di spettatori.\nIl record di spettatori si \u00e8 avuto il 9 aprile 2006 in una vittoria dell'Amburgo contro il Borussia M\u00f6nchengladbach (2-0) con persone.\nRiconoscimenti.\nIl Volksparkstadion \u00e8 uno degli stadi a 5 stelle dell'UEFA, il che gli permette di poter ospitare le finali di Europa League e di Champions League.\nGalleria d'immagini.\nQueste sono varie foto dell'interno dello stadio."}
{"id": "436054", "revid": "1226", "url": "https://it.wikipedia.org/wiki?curid=436054", "title": "De laude novae militiae", "text": ""}
{"id": "436057", "revid": "131358", "url": "https://it.wikipedia.org/wiki?curid=436057", "title": "Borussia Moenchengladbach", "text": ""}
{"id": "436059", "revid": "62244", "url": "https://it.wikipedia.org/wiki?curid=436059", "title": "Olympiastadion", "text": ""}
{"id": "436062", "revid": "924361", "url": "https://it.wikipedia.org/wiki?curid=436062", "title": "Jacques Rivi\u00e8re", "text": "Biografia.\nFiglio di un medico di Bordeaux, in giovent\u00f9 divenne amico di Alain-Fournier; i due giovani frequentarono il \"Liceo Lakanal\" a Sceaux (Hauts-de-Seine) e studiarono insieme per il concorso di ammissione all'\u00c9cole Normale Sup\u00e9rieure, che tuttavia non riuscirono a superare. Il 24 agosto 1908 Jacques Rivi\u00e8re spos\u00f2 Isabelle Fournier, sorella minore dell'amico. Nel 1913 si avvicin\u00f2 al Cattolicesimo. Nel saggio \"Le Roman d'aventure\" contesta il romanzo tradizionale, auspicando una rottura della linearit\u00e0 cronologica per una dimensione \"dell'avventura\". Le sue idee vengono recepite dagli autori del genere del \"r\u00e9cit po\u00e9tique\", cui romanzo inaugurale \u00e8 \"Il grande Meaulnes\" del cognato Alain-Foulnier. La vita di Rivi\u00e8re fu priva di eventi drammatici se si esclude la prigionia in Germania durante la prima guerra mondiale: catturato il 24 agosto 1914 fu trasferito in un campo nei pressi di K\u00f6nigsbr\u00fcck (Sassonia) e venne liberato solo nel 1918.\nRedattore prima e poi direttore della \"Nouvelle Revue Fran\u00e7aise\" dal 1\u00ba giugno 1919 fino alla sua morte, ebbe un ruolo centrale nella critica letteraria francese del primo Novecento. Fu chiamato \"le timonier\", il timoniere, in quanto svolse la funzione di guida escludendo l'avanguardia pi\u00f9 radicale in favore di un classicismo arricchito da tutte le scoperte contemporanee. Rivi\u00e8re fu uno dei primi a riconoscere il valore di Charles Baudelaire e di Marcel Proust. Si deve a lui l'affermazione in Francia di autori come Fran\u00e7ois Mauriac, Louis Aragon, Jean Giraudoux, Paul Val\u00e9ry, Antonin Artaud e Saint-John Perse.\n\u00c8 rimasto famoso per il suo libro \"Etudes\", miscellanea di scritti, fra cui notevole quello su Baudelaire, in cui offre, con affabile intrattenimento, una lettura impressionistica degli autori analizzati. \nDopo la morte di Proust, Rivi\u00e8re cur\u00f2 (assieme al fratello di Marcel, Robert Proust) la pubblicazione delle parti incompiute della \"Ricerca del tempo perduto\". Rivi\u00e8re scrisse su Marcel Proust un saggio dal titolo \"Quelques progr\u00e8s dans l'\u00e9tude d'un coeur humain\", nel quale stabilisce un parallelo con Sigmund Freud, saggio che venne pubblicato postumo nel 1927.\nInfluenza artistica.\nJacques Rivi\u00e8re, con il suo scambio di lettere con Alain-Fournier, ha ispirato lo scultore francese di Albens, Jean-Louis Berthod, il quale ha realizzato nel 2014 una bassorilievo in tiglio (130 cm x 140 cm), \"Il grande Meaulnes\". Il personaggio principale della scultura nasce in una lettera di Alain-Fournier al suo amico Jacques Rivi\u00e8re: \"\"Sono tornato nel mio paese, quello che si vede solamente scostando i rami...\".\""}
{"id": "436063", "revid": "123734781", "url": "https://it.wikipedia.org/wiki?curid=436063", "title": "Fronte d'onda", "text": "Data un'onda che si propaga nello spazio, si definisce fronte d'onda l'insieme dei punti che oscillano concordemente, in modo tale che la fase formula_1 dell'onda passante per quei punti sia la medesima e sono definiti, per questo motivo, \"piani di eguale fase\". Questo significa ad esempio che una sorgente di onde sferiche produrr\u00e0 fronti d'onda sferici (il fronte d'onda corrisponde alla superficie sferica, in questo caso); analogamente, una sorgente di onde piane avr\u00e0 piani come fronti d'onda. \nNon bisogna confondere i fronti con i \"piani di eguale ampiezza\", cio\u00e8 il luogo dei punti in cui il vettore spostamento dell'onda assume lo stesso valore, perch\u00e9 in generale questi due piani non coincidono. Si parla rispettivamente di onda omogenea e disomogenea per riferirsi a perturbazioni in cui i suddetti piani, rispettivamente, coincidono o non coincidono.\nEsempi.\nSi consideri l'onda generata da una pietrina gettata nell'acqua: essa \u00e8 un'onda circolare che si propaga lungo un piano (orizzontale), generata da una sorgente puntiforme di onde circolari. Per semplicit\u00e0 si prende quest'onda in modo che non sia dispersiva. La sua equazione \u00e8:\nformula_2\nDove con formula_3 si intende l'altezza dell'acqua a causa dell'onda, con formula_4 la distanza dalla sorgente, formula_5 il tempo trascorso dal momento in cui \u00e8 stata generata l'onda, con formula_6 l'ampiezza dell'onda (detta anche elongazione), con formula_7 la pulsazione, con formula_8 il numero d'onda moltiplicato per formula_9 e con formula_10 una costante di fase, mentre formula_11 \u00e8 solamente l'altezza dell'acqua calma.\nDa questa equazione si nota chiaramente che alla distanza tra le due \u00e8 formula_12 fissata, e ad un certo istante formula_13, tutti i punti dell'onda circolare formano una circonferenza, i cui punti hanno tutti la stessa fase:\u03c6\u03c6\nformula_14\nInoltre, poich\u00e9 l'altezza dipende solamente dalla distanza e dal tempo, una volta fissate queste ultime, l'altezza \u00e8 costante.\nSe si prendesse in considerazione una distanza precisa e quindi una circonferenza, si vedrebbe un susseguirsi nel tempo di fronti d'onda concentrici massimi e minimi che attraversano la circonferenza (se la sorgente produce pi\u00f9 di un'onda).\nAnalogamente, \u00e8 possibile invece pensare di fermare la propagazione dell'onda (o delle onde) in un dato istante: in tal modo, allontanandosi e avvicinandosi dalla sorgente, si noterebbe che i vari fronti d'onda sono circolari."}
{"id": "436075", "revid": "125354656", "url": "https://it.wikipedia.org/wiki?curid=436075", "title": "PROUT", "text": "PROUT \u00e8 l'acronimo per PROgressive Utilization Theory o Socialismo Progressista. \u00c8 una teoria economica proposta dal filosofo indiano Prabhat Ranjan Sarkar.\nL'economia proutista \u00e8 una forma di economia decentrata e cooperativa, che guarda al benessere collettivo pi\u00f9 che al profitto individuale, basata sulla cooperazione ma senza trascurare l'incentivazione dei meriti degli individui.\n\u00c8 una economia non basata sul profitto immediato: al contrario sostiene di poter costruire il futuro collettivo.\nSostiene la massima utilizzazione delle risorse contro gli sprechi di ogni tipo, la valorizzazione dell'intelligenza umana, l'opposizione al consumismo, l'utilizzo di forme di energia e di sviluppi industriali che riducano i costi sociali presenti e futuri, e il diritto degli individui di decidere in campo economico, contro ogni monopolio economico e capitalismo di stato.\nDalla applicazione dei principi economici del PROUT e in particolare dei \"Principi Fondamentali del PROUT\" derivano i concetti di Democrazia economica e la politica economica esposta in seguito nei suoi punti fondamentali.\nPrincipi fondamentali.\nI seguenti sono i princ\u00ecpi fondamentali del PROUT, proposti da Prabhat Ranjan Sarkar nel 1959.\nFurono dati originariamente dall'autore in inglese, senza spiegazione, il 5 giugno 1959 nel discorso \"La Fratellanza Cosmica\", e pubblicati in \"Idea ed Ideologia\".\nL'autore chiam\u00f2 questi principi i \"Cinque Principi Fondamentali del PROUT\". Successivamente, nel 1961, l'autore diede altri undici principi sotto forma di aforismi sanscriti e li diede in maniera tale che corrispondessero ai Cinque Principi Fondamentali.\nTutti e sedici gli aforismi, intenzionalmente, furono pubblicati come quinto capitolo di \"A'nanda Su'tram\". Il presente capitolo include la versione dall'inglese originale dei Cinque Principi Fondamentali.\nPrimo principio.\nL'universo \u00e8 propriet\u00e0 collettiva di tutti. Tutti hanno diritti usufruttuari ma nessuno ha il diritto di fare un uso sbagliato di questa propriet\u00e0 collettiva.\nSe una persona acquisisce e accumula una ricchezza eccessiva, limita in modo diretto la felicit\u00e0 e l'agio di altri nella societ\u00e0. Un tale comportamento \u00e8 manifestamente antisociale.\nPerci\u00f2 a nessuno si dovrebbe concedere di accumulare ricchezze senza il permesso della societ\u00e0.\nSecondo principio.\nLa ricchezza e i mezzi disponibili nel mondo materiale, sottile e causale dovrebbero essere sviluppati per il benessere di tutti. Tutte le risorse nascoste nel mondo dei cinque elementi (solido, liquido, luminoso, gassoso ed etereo) dovrebbero essere completamente utilizzate, e lo sforzo per compiere questo assicurer\u00e0 il massimo sviluppo dell'universo.\nSi dovranno seriamente esplorare terra, mare e spazio per scoprire, estrarre e lavorare le materie prime necessarie per i bisogni umani.\nLa ricchezza accumulata dall'umanit\u00e0 dovrebbe essere distribuita razionalmente. In altre parole, a tutti deve essere garantito il fabbisogno minimo. In aggiunta a ci\u00f2, i bisogni dei meritevoli, e in certi casi di quanti hanno bisogni particolari, dovranno essere tenuti in debito conto.\nTerzo principio.\nLa societ\u00e0 deve assicurare il massimo sviluppo del corpo collettivo, della mente collettiva e dello spirito collettivo. Non si deve dimenticare che il bene collettivo sta negli individui e il bene individuale sta nella collettivit\u00e0.\nSenza assicurare il benessere individuale attraverso la giusta fornitura di cibo, luce, aria, alloggio e cure mediche il benessere della collettivit\u00e0 non pu\u00f2 essere mai raggiunto.\nSi dovr\u00e0 promuovere il benessere individuale spronati dallo spirito di incentivazione del benessere collettivo. Lo sviluppo della mente collettiva \u00e8 impossibile senza lo sviluppo di un'adeguata coscienza sociale, lo sprone allo spirito di servizio sociale e il risveglio del sapere in ciascun individuo.\nCos\u00ec, ispirato dal pensiero del bene della mente collettiva, ciascuno deve promuovere il benessere della mente individuale. L'assenza di moralit\u00e0 spirituale e della spiritualit\u00e0 stessa negli individui spezzer\u00e0 la spina dorsale della collettivit\u00e0.\nCos\u00ec, per amore del bene comune si dovr\u00e0 risvegliare la spiritualit\u00e0 negli individui. La semplice presenza di una manciata di individui forti e coraggiosi, di un piccolo numero di studiosi o di pochi spiritualisti non indica il progresso dell'intera societ\u00e0.\nIl potenziale per un infinito sviluppo fisico, mentale e spirituale \u00e8 insito in ogni essere umano. Questa potenzialit\u00e0 deve essere sfruttata e portata a piena realizzazione.\nQuarto principio.\nContemporaneamente alla promozione del bene individuale e di quello collettivo ci dovrebbe essere un'adeguata regolazione tra le sfere fisiche, mentali e spirituali da un lato e il mondo materiale, sottile e causale dall'altro.\nPer esempio, la societ\u00e0 ha la responsabilit\u00e0 di soddisfare il fabbisogno minimo di ogni individuo, ma se provvede al cibo e costruisce una casa a ciascuno sotto l'impulso di questa responsabilit\u00e0, l'iniziativa individuale sar\u00e0 inibita. La gente gradualmente diventer\u00e0 apatica.\nPerci\u00f2 la societ\u00e0 deve organizzarsi in modo tale da rendere possibile che le persone, in cambio del lavoro che compiono, ciascuno secondo le proprie capacit\u00e0, possano guadagnare il denaro di cui hanno bisogno per soddisfare le loro esigenze di base.\nPer innalzare il livello del fabbisogno minimo, la migliore politica \u00e8 incrementare il potere d'acquisto. \"Giusta regolazione\" significa anche che la societ\u00e0, mentre si avvale dei servigi di una persona che \u00e8 fisicamente, mentalmente e spiritualmente dotata, dovrebbe seguire una politica equilibrata.\nLa societ\u00e0 si avvarr\u00e0 del servizio fisico, intellettuale o mentale di una persona a seconda di quale di queste capacit\u00e0 \u00e8 predominante in quella persona. La societ\u00e0, seguendo una politica equilibrata, utilizzer\u00e0 coloro che sono sufficientemente dotati sia a livello fisico che intellettuale, pi\u00f9 per il servizio intellettuale e meno per quello fisico, perch\u00e9 il potere intellettuale \u00e8, in confronto, sottile e raro.\nLa societ\u00e0, poi, si avvarr\u00e0 maggiormente del servizio spirituale, meno di quello intellettuale e ancor meno di quello fisico di coloro che sono dotati in tutti e tre i campi.\nPer quanto riguarda invece il bene sociale, quanti sono dotati di forza spirituale possono rendere il servizio pi\u00f9 grande, seguiti da quelli dotati di capacit\u00e0 intellettuale. Quanti hanno potenza fisica, sebbene questa non sia trascurabile, non possono fare niente da soli. Qualunque cosa facciano, la fanno seguendo le istruzioni di quanti hanno forza intellettuale e spirituale.\nNe segue che la responsabilit\u00e0 di controllare la societ\u00e0 non dovrebbe essere appannaggio di coloro che sono dotati solo di forza fisica, o di chi ha solamente coraggio, o nelle mani di quanti sono dotati solo intellettualmente, o hanno solo conoscenza mondana. Il controllo sociale dovr\u00e0 stare nelle mani di coloro che sono spiritualmente nobili, intelligenti e coraggiosi allo stesso tempo.\nQuinto principio.\nL'uso corretto di ogni oggetto varia secondo i cambiamenti nel tempo, nello spazio e nelle persone. Quanti non riescono a capire questo semplice principio vogliono aggrapparsi a schemi del passato, e come risultato sono rifiutati dalla societ\u00e0.\nSentimenti basati sul nazionalismo ristretto, sul regionalismo, sull'orgoglio ancestrale, ecc., tendono a tenere le persone lontane da questo principio fondamentale, cosicch\u00e9 non possono accettarlo incondizionatamente come una semplice verit\u00e0.\nConseguentemente, dopo aver arrecato un danno indescrivibile al loro Paese, ai loro concittadini e a s\u00e9 stessi, sono obbligati a scivolare sullo sfondo.\nIl metodo di utilizzazione di ogni oggetto cambia secondo il tempo, lo spazio e le persone. Si deve accettarlo, e dopo il riconoscimento di questo fatto, la gente dovr\u00e0 progressivamente utilizzare ogni oggetto e ogni idea.\nPer esempio, l'energia che una persona vigorosa utilizza per adoperare un grosso martello dovrebbe essere utilizzata attraverso la ricerca scientifica per adoperare pi\u00f9 di un martello alla volta, invece di sprecare l'energia per adoperarne solo uno.\nIn altre parole, la ricerca scientifica, guidata da idee progressive dovrebbe ricavare un servizio sempre maggiore dallo stesso potenziale umano. Non \u00e8 un segno di progresso usare una tecnologia antiquata in un'epoca di scienza all'avanguardia.\nLa societ\u00e0 dovr\u00e0 coraggiosamente confrontarsi con diversi tipi di ostacoli, grandi o piccoli, che probabilmente sorgeranno a causa dell'uso di varie risorse e materiali creati da idee progressive e da una tecnologia sviluppata. Attraverso la lotta, la societ\u00e0 dovr\u00e0 procedere verso la vittoria lungo la via della completa realizzazione nella vita.\nAltri principi economici.\nDiversit\u00e0, non identit\u00e0, \u00e8 la caratteristica intrinseca del \"Supremo Principio Operativo\" (\"Prakrti\"). Non esistono nell'universo due oggetti, o due corpi, o due menti o molecole, o atomi identici. Questa diversit\u00e0 \u00e8 la tendenza intrinseca nel Supremo Principio Operativo.\nColoro che vogliono rendere tutto uguale sicuramente falliranno perch\u00e9 stanno andando contro la caratteristica intrinseca del Supremo Principio Operativo. Tutte le cose sono uguali solo allo stato non manifesto di tale Principio.\nQuanti pensano di rendere tutte le cose uguali inevitabilmente pensano la distruzione di tutto.\nLa \"Coscienza Suprema\" (\"Purus'a\") \u00e8 mio padre, il Supremo Principio Operativo (Prakrti) \u00e8 mia madre e i tre mondi sono la mia patria.\nL'intera ricchezza dell'universo \u00e8 patrimonio comune di tutti, sebbene non esistano nell'universo due entit\u00e0 assolutamente identiche. Cos\u00ec il fabbisogno minimo vitale dovrebbe essere alla portata di ciascuno. In altre parole, cibo, vestiario, cure mediche, casa ed istruzione devono essere forniti a tutti.\nTale fabbisogno tuttavia, cambia secondo i cambiamenti che si hanno nelle varie epoche. Per esempio, come mezzo di trasporto la necessit\u00e0 base pu\u00f2 essere una bicicletta in una determinata epoca ed un aeroplano in un'altra. Il fabbisogno minimo deve essere fornito a tutti in base all'epoca in cui si vive.\nDopo aver soddisfatto le minime necessit\u00e0 di tutti in qualsiasi epoca, la ricchezza in eccedenza dovr\u00e0 essere distribuita tra i meritevoli secondo il grado del merito.\nIn un'epoca nella quale una bicicletta costituisce il fabbisogno minimo per la gente comune, un mezzo di trasporto a motore diventa necessario per un medico.\nA riconoscimento del merito delle persone, e per fornire ai meritevoli maggiori opportunit\u00e0 di servire la societ\u00e0, costoro devono essere provvisti di veicoli a motore.\nIl detto \"dai in base alle tue capacit\u00e0 e prendi secondo le tue necessit\u00e0\" suona bene, ma non produce nessun risultato sul duro suolo della terra.\nIl 13 ottobre 1989, Prabhat Ranjan Sarkar tenne il discorso \"Minime necessit\u00e0 e Massime Amenit\u00e0\" e diede disposizioni affinch\u00e9 le idee essenziali contenute in esso andassero ad aggiungersi al presente capitolo.\nIl termine \"Amenit\u00e0\" \u00e8 stato definito nel discorso stesso come \"Amenit\u00e0 significa desideri fisici e psichici. Qualunque cosa soddisfer\u00e0 i desideri fisici e psichici della gente costituir\u00e0 le amenit\u00e0 del periodo\".\nQueste idee furono riassunte dall'autore nel modo seguente:\nI meritevoli dovrebbero ricevere pi\u00f9 della somma necessaria a soddisfare il fabbisogno minimo che \u00e8 assegnata alla gente in generale, e sforzi continui dovrebbero essere compiuti per elevare il tenore di vita minimo.\nPer esempio oggi la gente comune ha bisogno delle biciclette mentre i meritevoli necessitano dei veicoli a motore, ma un adeguato sforzo dovrebbe essere fatto per fornire la gente comune di veicoli motorizzati.\nDopo che tutti li avranno ottenuti potr\u00e0 essere necessario fornire alle persone meritevoli un aeroplano. Dopo che ogni persona meritevole avr\u00e0 un aeroplano, ci si dovr\u00e0 sforzare di fornire ogni persona comune di un aeroplano, innalzando lo standard di vita minimo.\nIn questo modo gli sforzi per aumentare il tenore minimo dovranno continuare senza interruzione, e da questo sforzo dipender\u00e0 lo sviluppo del mondo e la prosperit\u00e0 degli esseri umani.\nDemocrazia economica.\nLa democrazia economica \u00e8 per il PROUT il controllo reale delle risorse economiche pi\u00f9 che il diritto a partecipare a consigli di amministrazione. Non si tratta di votare su questioni economiche, ma di fare in modo che il possesso delle risorse necessarie a vivere sia diffuso e non concentrato nelle mani di pochi. Secondo il PROUT il controllo diretto di queste risorse non pu\u00f2 essere delegato ad un gruppo ristretto di individui.\nPer realizzarla \u00e8 indispensabile che siano soddisfatti almeno i quattro diritti che seguono:\nPolitica economica.\nQui sono riportati i punti fondamentali della politica economica che il PROUT vorrebbe applicare, e i vantaggi che, sempre secondo il parere del PROUT, ne potrebbero conseguire.\nMinime necessit\u00e0 garantite.\nLa garanzia del fabbisogno minimo vitale ad ogni persona ha, oltre alle motivazioni etiche, lo scopo di evitare la stagnazione, assicurando che ci sia in ogni momento la massima circolazione monetaria.\nDopo aver garantito le minime necessit\u00e0, \u00e8 lecito lasciare che coloro che hanno particolari qualit\u00e0 e abilit\u00e0 usufruiscano di una retribuzione proporzionale al loro contributo sociale. Questo garantisce l'incentivo al miglioramento che \u00e8 una componente essenziale per lo sviluppo economico. Il quantum del fabbisogno minimo deve aumentare progressivamente per migliorare anche il tenore di vita della gente comune.\nIl PROUT rifiuta il concetto di equa distribuzione in favore della massima utilizzazione e distribuzione razionale delle risorse.\nAumento del potere d'acquisto.\nIl parametro di controllo pi\u00f9 importante dell'economia \u00e8 per il PROUT l'aumento del potere d'acquisto degli individui. Secondo il PROUT l'economia mondiale \u00e8 in crisi, e una delle cause principali \u00e8 il non tenere conto di questo fattore.\nL'economia gira con me, diceva lo slogan di una campagna pubblicitaria per incentivare i consumi, ma come si pu\u00f2 fare girare l'economia se le persone comuni non hanno abbastanza denaro da spendere? Il PROUT ritiene che la recente diffusione del credito al consumo, incentivata da campagne pubblicitarie e dibattiti televisivi che ne esaltano i pregi, \u00e8 un tentativo di spremere risorse da chi non ne ha, ipotecando i guadagni futuri.\nLa cosa pi\u00f9 importante da farsi per incrementare il potere d'acquisto \u00e8 di fare crescere la produzione di prodotti primari, invece che beni di lusso. Questo ristabilisce l'equilibrio fra produzione e consumo, assicurando a tutti il fabbisogno minimo.\nSistema cooperativo.\nSecondo il PROUT, il miglior sistema per la produzione e la distribuzione di beni \u00e8 il sistema cooperativo. I rapporti diretti fra cooperative di consumo e cooperative di produzione possono evitare lo sfruttamento di intermediari.\nIl sistema cooperativo si sviluppa solo in comunit\u00e0 che abbiano un ambiente economico integrato, bisogni economici comuni e mercato per i beni prodotti in cooperazione.\nPer avere successo le imprese cooperative dipendono dai principi etici, da una valida amministrazione e dalla sentita accettazione del sistema cooperativo da parte della gente. In caso contrario \u00e8 molto difficile che ci sia uno sviluppo del sistema cooperativo. Costruire cooperative modello potrebbe aiutare la diffusione di questo tipo di imprese. Le cooperative dovrebbero essere tecnologicamente all'avanguardia, sia nella distribuzione che nella produzione.\nPer le cooperative agricole il PROUT consiglia, nella fase iniziale, un reddito determinato al 50% dall'ammontare di terre donate alla cooperativa e per il 50% in base alla quantit\u00e0 di lavoro produttivo.\nGli amministratori dovrebbero essere sempre scelti fra i membri della cooperativa e gli abitanti del luogo dovrebbero avere la priorit\u00e0 nella partecipazione alle imprese cooperative.\nTutte le regioni dovrebbero avere una crescita paritaria, considerando le materie prime, le altre risorse e le potenzialit\u00e0 locali.\nSviluppo industriale.\nPer avere la massima efficienza del sistema produttivo, la pertinenza delle aziende in un sistema economico PROUT bilanciato dovrebbe essere cos\u00ec ripartita:\nIl PROUT sostiene la massima modernizzazione nell'industria e nell'agricoltura attraverso l'introduzione della tecnologia scientifica pi\u00f9 appropriata, tuttavia il processo di modernizzazione e di razionalizzazione non dovrebbe condurre ad un aumento della disoccupazione. La piena occupazione dovr\u00e0 essere mantenuta riducendo progressivamente le ore di lavoro mano a mano che l'introduzione di un'appropriata tecnologia scientifica aumenter\u00e0 la produzione. \nDecentramento.\nPer realizzare il decentramento dell'economia il Prout sostiene la formazione, in tutto il mondo, di \"unit\u00e0 socioeconomiche\". Le unit\u00e0 socioeconomiche dovrebbero essere formate su fattori come problemi economici comuni, uniformit\u00e0 di potenzialit\u00e0 economiche, analogie etniche, caratteristiche geografiche comuni e il retaggio sentimentale che proviene da legami socioculturali come la lingua e l'espressione culturale.\nLe unit\u00e0 socioeconomiche devono essere libere di delineare il proprio piano economico ed i metodi di implementazione dello stesso. I Proutisti hanno individuato all'interno dell'Italia una sola zona socioeconomica, con l'eventuale sviluppo di due altre zone in Sardegna e Sicilia, status che attraverso le loro gi\u00e0 acquisite autonomie hanno gi\u00e0 parzialmente realizzato.\nL'Italia dovrebbe aver garanzia di poter fruire di una completa libert\u00e0 per raggiungere l'autosufficienza economica attraverso l'applicazione dei propri piani e delle proprie politiche economiche.\nSentimenti universali e di lotta allo sfruttamento dovrebbero guidare il cambiamento economico, per evitare che ci siano degenerazioni negli obiettivi.\nIl problema della disoccupazione dovrebbe essere affrontato tenendo in considerazione i sentimenti della gente del posto e sviluppando le industrie agricole, le industrie agrarie e tutte le industrie necessarie per soddisfare il consumo locale.\nRealizzando un decentramento diffuso delle industrie si potranno evitare problemi ambientali e di squilibrio economico, causa di flussi migratori. Pi\u00f9 ciascuna zona sviluppa il proprio potenziale economico, pi\u00f9 la disparit\u00e0 di reddito procapite fra zone diverse diminuisce; secondo il PROUT, quando ogni zona sar\u00e0 economicamente autosufficiente, l'intero Paese si svilupper\u00e0 e tutti potranno godere della prosperit\u00e0 economica.\nPiani di sviluppo.\nPer una massima e razionale utilizzazione del territorio e delle sue risorse, la pianificazione garantirebbe maggiore stabilit\u00e0 dei prezzi ed eviterebbe un inutile accumulo di eccedenze di prodotto che causano l'esposizione dello stato con interventi di cassa.\nLa pianificazione come il PROUT la intende \u00e8 un contratto tra le parti sociali: produttori, lavoratori, enti locali.\nLa pianificazione economica dovrebbe essere basata su quattro fattori fondamentali: il costo di produzione, la produttivit\u00e0, il potere d'acquisto e la necessit\u00e0 collettiva. Oltre a questi fattori si dovrebbero considerare le risorse naturali, le caratteristiche geografiche, il clima, il sistema fluviale, il trasporto, le potenzialit\u00e0 industriali, il retaggio culturale e le condizioni sociali.\nLa nazionalizzazione di industrie in fallimento, allo scopo di mantenere i posti di lavoro per far s\u00ec che i consumi non calino \u00e8 un errore. Si dovrebbero invece sviluppare le industrie e le produzioni che possano avere un mercato locale immediato, perch\u00e9 le manovre economiche che hanno il solo scopo di incrementare il consumo, dando sovvenzioni perch\u00e9 questo avvenga, sono sprechi che molto presto vengono pagati collettivamente. Dovrebbe essere sempre seguito il principio di massima utilizzazione delle risorse e delle potenzialit\u00e0, evitando di retribuire lavori che non siano una reale risposta alla domanda di consumo. Il surplus di produzione dovrebbe essere esportato solo dopo che si sono soddisfatti i consumi locali.\nLa pianificazione economica dovrebbe essere effettuata solo dai \"cittadini economici\" di una zona, senza imposizioni e interferenze dall'esterno.\nSulla base della programmazione a livello provinciale, si dovrebbe sviluppare un piano coordinato a livello nazionale. Secondo il PROUT la programmazione centrale \u00e8 stata un fallimento totale in tutti i Paesi del mondo; questo tipo di approccio dal basso verso l'alto potrebbe essere la soluzione al problema, perch\u00e9 distrugge la radice dell'accentramento economico.\nCittadinanza economica.\nSecondo il Prout si considera cittadino di una determinata zona socioeconomica, con il diritto di possedere i mezzi di produzione e di prendere decisioni riguardanti i piani di sviluppo di quella zona, chiunque abbia fuso i suoi interessi sociali ed economici con quelli di quella zona.\nQuesto implica che chiunque abbia i suoi interessi economici al di fuori della zona dove vive non dovrebbe aver diritto ad influenzare l'economia della zona dove abita.\nAllo stesso modo chi vive in una zona per un periodo transitorio, per motivi di lavoro, e non intende stabilirsi durevolmente in quella zona, non dovrebbe avere diritto di decisioni che influenzino l'economia della zona.\nScambio e commercio.\nIl PROUT propone che la distribuzione dei prodotti essenziali sia effettuata interamente attraverso cooperative di consumo e non attraverso vari livelli di mediatori o il governo.\nQuesto non lascerebbe spazio alla speculazione. La base di scambio fra unit\u00e0 socioeconomiche autosufficienti dovrebbe essere, per quanto possibile, effettuato con accordi di scambio di prodotti e materie prime, per evitare lo sfruttamento basato sul cambio monetario.\nI prodotti essenziali dovrebbero essere esenti da imposte. Le imposte dovrebbero essere raccolte nella fase della produzione piuttosto che sui redditi, troppo facilmente occultabili.\nAnche il sistema bancario dovrebbe essere gestito da cooperative, tranne la banca centrale o federale controllata dal governo locale o federale.\nIl principio base dell'economia produttiva dovrebbe essere: \"per prima cosa incrementare il potere d'acquisto della gente comune\"."}
{"id": "436081", "revid": "19330", "url": "https://it.wikipedia.org/wiki?curid=436081", "title": "Ni\u017enyj Novgorod", "text": ""}
{"id": "436084", "revid": "33689", "url": "https://it.wikipedia.org/wiki?curid=436084", "title": "Principi economici del Prout", "text": ""}
{"id": "436092", "revid": "33689", "url": "https://it.wikipedia.org/wiki?curid=436092", "title": "Principi fondamentali del Prout", "text": ""}
{"id": "436094", "revid": "1305772", "url": "https://it.wikipedia.org/wiki?curid=436094", "title": "SOR", "text": ""}
{"id": "436096", "revid": "1226", "url": "https://it.wikipedia.org/wiki?curid=436096", "title": "Democrazia economica", "text": ""}
{"id": "436098", "revid": "547992", "url": "https://it.wikipedia.org/wiki?curid=436098", "title": "Siface", "text": "Biografia.\nFu re dei Massesili, gli abitanti della parte occidentale della Numidia (la cui capitale, a detta di Plinio, era Siga, l'odierna A\u00efn T\u00e9mouchent in Algeria). \u00c8 ignota la sua data di nascita, mentre si sa che mor\u00ec a \"Tibur\" (Tivoli) intorno al 201 a.C..\nLa politica dei due Stati numidi all'epoca era molto condizionata dal rapporto con il potente vicino cartaginese. All'inizio del suo regno Siface era alleato con Cartagine, con cui invece il regno Massili (Numidia orientale) era in lotta. Col tempo, per\u00f2, il re massilo Gala si riavvicin\u00f2 a Cartagine, e parallelamente Siface prese un atteggiamento sempre meno compiacente con quest'ultima, arrivando ad impadronirsi di alcune piazzeforti puniche sulla costa della Numidia. Durante la seconda guerra punica, dapprincipio egli si schier\u00f2 dalla parte dei Romani, al contrario di Gala e di suo figlio Massinissa, alleati di Cartagine.\nAlleanza con Roma contro Cartagine.\nNel 213 a.C., dopo che i due Scipioni, Publio e Gneo, ora che la situazione volgeva a loro favore in Spagna, dopo che erano stati recuperati molti tra vecchi e nuovi alleati, estesero le loro speranze anche all'Africa, il re di Numidia, Siface, da amico si era trasformato in nemico dei Cartaginesi. Gli Scipioni inviarono a lui tre centurioni come ambasciatori con l'incarico di stringere con lui un'alleanza, invitandolo a continuare la sua guerra contro Cartagine e promettendogli importanti compensi. Le proposte romane furono accolte con benevolenza dal re e accortosi di quanto egli fosse ignorante nella disciplina militare, chiese ad uno dei tre centurioni, Statorio, di rimanere come istruttore per le sue truppe, come buono e fedele alleato. Egli sosteneva che i Numidi fossero abili come cavalieri ma scarsi come fanteria.\nCome segno poi di amicizia verso i Romani, invi\u00f2 loro alcuni suoi ambasciatori, insieme ai due centurioni, per siglare un patto di alleanza con i due Scipioni. Spinse quindi alla defezione quei Numidi che, come ausiliari, erano di servizio in alcune guarnigioni cartaginesi. Contemporaneamente Statorio inizi\u00f2 l'arruolamento di molti giovani come soldati di fanteria e, dopo averli organizzati in modo analogo ai Romani, li sottopose a manovre ed istruzioni militari come quella di seguire le insegne. In breve tempo il re si trov\u00f2 a poter fare affidamento sulla nuova fanteria tanto quanto sulla sua cavalleria, sentendosi pronto ad affrontare i Cartaginesi in una battaglia campale. L'arrivo degli ambasciatori numidi in Spagna fece s\u00ec che si moltiplicassero le defezioni. Quando i Cartaginesi vennero a sapere dell'alleanza tra Siface e i Romani, inviarono subito a Gala, che regnava sull'altra parte della Numidia tra i Massili, dei loro ambasciatori per stabilirvi una nuova alleanza.\nGala aveva un figlio di ventisette anni, Massinissa, di una tale indole che gi\u00e0 da allora appariva che avrebbe ampliato i domini del regno di suo padre. I Cartaginesi informarono Gala del fatto che i Romani e Siface avrebbero potuto, ora che erano alleati, combattere insieme sia in Spagna, sia in Africa, con grave danno per tutte le altre genti africane. Era necessario, pertanto, contrastare questa crescente potenza su entrambi i fronti. Fu facile persuadere Gala a inviare un esercito, poich\u00e9 il figlio Massinissa insisteva a chiedere quella guerra. Poco dopo, infatti, Siface fu sconfitto in una grande battaglia in Africa, dai Cartaginesi e dalle truppe guidate dal giovane Massinissa. Si dice che caddero ben 30.000 uomini. Siface allora con pochi cavalieri si rifugi\u00f2 presso i Numidi Maurusi, che abitano le estreme regioni dell'Africa, vicino alle spiagge dell'oceano, di fronte a \"Gades\". Qui egli riusc\u00ec a radunare nuovamente un grosso esercito e pass\u00f2 con essi in Spagna. Contemporaneamente Massinissa, giunse anch'egli nella penisola iberica, pronto a contrastare Siface senza l'aiuto dei Cartaginesi.\nNell'estate del 210 a.C., Siface invi\u00f2 dei suoi ambasciatori a Roma per comunicare l'esito favorevole delle battaglie che il re aveva combattuto contro i Cartaginesi. Essi assicuravano al Senato riunito che il loro re era totalmente avverso nei confronti di Cartagine, mentre a Roma riconosceva la sua amicizia. Ricordavano che in passato Siface aveva mandato ambasciatori in Spagna ai generali romani Gneo e Publio Cornelio, e che ora pi\u00f9 che mai desiderasse ottenere l'amicizia del popolo romano rivolgendosi al Senato stesso. Il senato non solo accett\u00f2 la richiesta del re numida, ma invi\u00f2 allo stesso come ambasciatori Lucio Genucio, Publio Petelio e Publio Popilio affinch\u00e9 gli portassero dei doni, tra cui una toga ed una tunica purpurea, una sedia curule d'avorio ed una coppa d'oro di cinque libbre. Gli ambasciatori del senato ebbero anche l'ordine di recarsi, subito dopo, dagli altri re africani, portando loro in dono, toghe preteste e coppe d'oro del peso di tre libbre ciascuna.\nContro Roma, dalla parte di Cartagine.\nIl 206 a.C. fu un anno decisivo per le sorti della guerra. Con la vittoria in Spagna Roma diventava minacciosamente troppo vicina, e Siface tornava a guardare a Cartagine come ad un alleato. Il matrimonio con la bellissima Sofonisba, figlia del generale cartaginese Asdrubale Giscone, e un appoggio esplicito di Cartagine a Siface, che approfittando della morte di Gala cercava di estendere i propri domini a spese del regno di Massinissa, provocarono un ribaltamento delle alleanze: Siface si alle\u00f2 con Cartagine e Massinissa con Roma.\nNel 203 a.C. le forze unite di Siface e di Annibale di Gisco si scontrarono con quelle romane guidate da Gaio Lelio, braccio destro di Scipione Africano, e dei loro alleati guidati da Massinissa nella Battaglia dei Campi Magni. La vittoria arrise a questi ultimi. Siface venne catturato quando il suo cavallo fu abbattuto mentre egli cercava di fermare la fuga dei suoi. Venne quindi condotto in catene sotto le mura di Cirta, che alla vista del re prigioniero si arrese ai Romani. Massinissa, ormai padrone di tutta la Numidia, spos\u00f2 il giorno stesso Sofonisba cercando di sottrarla alla vendetta dei Romani (che per\u00f2 la fecero uccidere col veleno il giorno stesso), mentre Siface, sconfitto, veniva trasferito in esilio in Italia, dove mor\u00ec, a Tivoli, un anno o due dopo.\nSiface nella cultura moderna.\nSi dice che la citt\u00e0 tunisina di Sfax abbia preso il suo nome da Siface.\nLe vicende di Siface hanno ispirato numerose opere liriche. In particolare una serie di melodrammi musicati da svariati compositori su libretto di Metastasio:\nAltre opere sono:\nNon va poi dimenticato il personaggio di Siface nell'opera \"Scipione l'Africano\" di Francesco Cavalli, ruolo in cui eccelse il sopranista Giovanni Francesco Grossi (1653 - 1697), che per questo acquis\u00ec il nomignolo di \"Siface\", che rimase il suo nome d'arte."}
{"id": "436100", "revid": "819238", "url": "https://it.wikipedia.org/wiki?curid=436100", "title": "Museo Nazionale Trasporti", "text": "Il Museo Nazionale dei Trasporti ha sede a La Spezia in via Fossitermi e sede distaccata presso la nuova stazione di Taggia.\n\u00c8 un'associazione costituita per raccogliere e conservare mezzi di trasporto storici, strumenti e documentazione relativa all'argomento.\n&lt;br&gt;La sua fondazione risale al 1986 per iniziativa di vari soggetti, sia privati che pubblici. Tra gli enti promotori sono state aziende di trasporto pubblico, banche e industrie del settore dei mezzi di trasporto.\n&lt;br&gt;Il museo \u00e8 situato negli edifici dell'ex \"Squadra Rialzo\" nelle immediate adiacenze della stazione ferroviaria La Spezia Centrale, in \"via Fossitermi\", nel quartiere della \"Scorza\".\nNel 2017 \u00e8 stato firmato un documento di intesa e collaborazione con il Dopolavoro Ferroviario di Ventimiglia che ha permesso l\u2019apertura - il 6 gennaio 2018 - di una nuova sede staccata nel Ponente Ligure, nella nuova stazione ferroviaria di Taggia/Arma.\nLa sezione trasporto su gomma.\nLa specializzazione iniziale del museo era dedicata a materiale della storica rete tramviaria e ai mezzi pubblici su gomma, autobus ed in particolare filobus, di cui era stato iniziato il restauro e la conservazione e che avevano raggiunto la considerevole cifra di venti diversi esemplari, facendo dell'ipotizzato museo il pi\u00f9 grande centro per la memoria per questo tipo di veicoli. \nQuesta sezione al momento non figura nell\u2019area espositiva di via Fossitermi.\nLa sezione ferroviaria.\nLa parte museale dedicata al trasporto su rotaia \u00e8 stata inaugurata nel 2003, anche se di fatto risale al 1991. \nNella sede di via Fossitermi \u00e8 collocata un'ampia raccolta di vario materiale ferroviario, di locomotive a vapore e di locomotori elettrici e diesel, di carrozze, carri ferroviari, dei sistemi di controllo. \nIn particolare la sezione comprende all'aperto la locomotiva elettrica E.626.089 (1936), e all'interno la locomotiva a vapore 743.301 (T1951), la locomotiva a vapore 940.050 (1922) e la locomotiva a vapore 835.053 (1908), tutte perfettamente restaurate. \nIn un'apposita sezione del museo sono ricomposti gli arredi, bandiere e materiali di segnalazione, biglietterie ed interni di antiche stazioni italiane. \nModelli, foto storiche e biblioteca.\nNella sede di via Fossitermi il museo espone inoltre un'importante raccolta di modelli di locomotive e locomotori in varie scale e materiali, oltre ad alcuni plastici ferroviari elettrici.\n&lt;br&gt;Dispone inoltre di un'ampia raccolta di documentazione storica dedicata al tema delle antiche stazioni liguri, dei mezzi di trasporto e del viaggiare, di filmati, fotografie d'epoca e alcuni dipinti."}
{"id": "436127", "revid": "33689", "url": "https://it.wikipedia.org/wiki?curid=436127", "title": "Cittadinanza economica", "text": ""}
{"id": "436131", "revid": "767487", "url": "https://it.wikipedia.org/wiki?curid=436131", "title": "Kurt Sethe", "text": "Allievo di Adolf Erman, svolse importanti studi nel campo della filologia egizia. Il suo contributo fu determinante per la prosecuzione degli studi sulla grammatica egizia.\nPubblic\u00f2 diversi saggi, tra cui \"Preistoria e protoreligione degli egizi\" (\"Urgeschichte und \u00e4lteste Religion der \u00c4gypter\", 1930).\nCur\u00f2 l'edizione e il commento dei Testi delle piramidi. \nUn suo ritrovamento di un papiro, nel 1928, ha dimostrato come, mille anni prima della nascita della tragedia greca, il teatro fosse praticato nell'antico Egitto sotto forma del culto dei \"Misteri di Osiride\"."}
{"id": "436132", "revid": "124472807", "url": "https://it.wikipedia.org/wiki?curid=436132", "title": "Stazioni della metropolitana di Mosca", "text": "La metropolitana di Mosca si estende per circa 365 km, suddivisi tra 15 linee, servite da 214 stazioni."}
{"id": "436133", "revid": "122570344", "url": "https://it.wikipedia.org/wiki?curid=436133", "title": "K\u00e1roly Ker\u00e9nyi", "text": "Biografia.\nNato nell\u2019allora Ungheria a Temesv\u00e1r, l'odierna citt\u00e0 romena di Timi\u0219oara, \u00e8 considerato uno dei massimi eruditi e filologi del Novecento. Studi\u00f2 all'Universit\u00e0 Lor\u00e1nd E\u00f6tv\u00f6s di Budapest filologia classica, con un dottorato di ricerca su Platone, Longino e l'estetica nell'antichit\u00e0. Negli anni seguenti insegn\u00f2 in Ungheria, comp\u00ec numerosi viaggi in Grecia e in Italia e tenne corsi a Greifswald, Heidelberg e all'universit\u00e0 di Berlino. Nel 1929 incontr\u00f2 Walter Friedrich Otto, che lo influenz\u00f2 a combinare gli studi comparati sulle religioni e sulla storia antica. Il suo primo libro \"Die griechisch-orientalische Romanliteratur in religionsgeschichtlicher Beleuchtung\" (\"Il romanzo greco alla luce della storia delle religioni\"), dedicato a Franz Boll, fu pubblicato nel 1927 e gli procur\u00f2 una nomina a Privatdozent a Budapest. Divenuto professore di storia antica e filologia classica a P\u00e9cs nel 1934, poi visiting professor all'universit\u00e0 di Budapest nel 1941, dal 1943 visse in Svizzera esiliato. Sergej Averincev rifer\u00ec che K\u00e1roly Ker\u00e9nyi in un'occasione disse \"lo spirito dell'astrazione ha aperto porte per il nazionalsocialismo quando gli ebrei come persone furono sostituiti dalla categoria impersonale della \"Judentum\" (tedesco per: etnia ebraica), eliminare gli ebrei suona male; liquidare l'ebraismo richiama invece la descrizione di una sorta di operazione logica.\" Inimicatosi poi M\u00e1ty\u00e1s R\u00e1kosi, non torn\u00f2 pi\u00f9 in Ungheria e rimase per il resto della sua vita in Svizzera, dove tra il 1970 e il 1973 partecip\u00f2 ai corsi dell'Istituto Ticinese di Alti Studi a Lugano. Ai margini del mondo accademico, intrattenne famose corrispondenze con Thomas Mann ed Hermann Hesse, pubblicate postume dalla moglie Magda. Conserv\u00f2 anche una salda amicizia con Carl Gustav Jung, che dal 1940 lo invit\u00f2 costantemente ai Colloqui di Eranos e con cui pubblic\u00f2 \"Prolegomeni allo studio scientifico della mitologia\".\nMassone, fu iniziato il 9 maggio 1943 a Zurigo nella Loggia \"Modestia cum Libertate\", appartenente alla Gran Loggia Svizzera Alpina.\nOpere.\nK\u00e1roly Ker\u00e9nyi studi\u00f2 il [[mito]] come modalit\u00e0 di conoscenza, anche confrontandosi con le teorie di [[Carl Gustav Jung]]. La costruzione di una \"scienza del mito\" \u00e8 il filo conduttore delle sue opere principali: Ker\u00e9nyi, infatti, applic\u00f2 alla mitologia greca l'[[ermeneutica]], ossia l'interpretazione del testo, in modo da chiarirne le intenzioni e i significati consci o inconsci. In questo senso, scrisse molti saggi sugli [[archetipi]] della mitologia greca:\nAltre opere.\nAltre opere in italiano sono state pubblicate come raccolte di scritti di varia provenienza:\nOrigine del [[romanzo greco]].\nNel suo primo libro \"Die griechisch-orientalische Romanliteratur in religionsgeschichtlicher Beleuchtung\" Ker\u00e9nyi espone la sua ipotesi sull'origine del romanzo ellenistico. Secondo il filologo, esso nasce da una reinterpretazione in chiave laica del mito di [[Iside]] e [[Osiride]] dal quale proverrebbero gli elementi caratteristici del romanzo ellenistico: il tema del viaggio e il ricongiungimento finale dei due amanti.\nCollegamenti esterni.\n[[Categoria:Massoni]]\n[[Categoria:Studenti dell'Universit\u00e0 Lor\u00e1nd E\u00f6tv\u00f6s]]\n[[Categoria:Professori dell'Universit\u00e0 di P\u00e9cs]]\n[[Categoria:Professori dell'Universit\u00e0 Humboldt di Berlino]]"}
{"id": "436137", "revid": "287204", "url": "https://it.wikipedia.org/wiki?curid=436137", "title": "Cratere Clark (Luna)", "text": "Clark \u00e8 un cratere lunare di 52,11 km situato nella parte sud-occidentale della faccia nascosta della Luna, a sud del grande cratere Van der Waals e a nord del cratere Pizzetti di dimensioni analoghe.\nClark ha delle pendici interne ripide e di ridotto spessore, ed un conseguente pi\u00f9 ampio pianoro interno. Il bordo \u00e8 circolare, ma in alcuni punti \u00e8 eroso. Un piccolo cratere giace sul margine meridionale, ed una coppia di crateri pi\u00f9 piccoli su quello nordorientale. Vi \u00e8 un ingrossamento nel bordo a ovest-sud-ovest. Il pianoro interno mostra i segni di numerosi piccoli impatti, ma non presenta un picco centrale.\nIl cratere \u00e8 dedicato agli astronomi e costruttori di telescopi statunitensi Alvan Clark e Alvan Graham Clark (rispettivamente padre e figlio).\nCrateri correlati.\nAlcuni crateri minori situati in prossimit\u00e0 di Clark sono convenzionalmente identificati, sulle mappe lunari, attraverso una lettera associata al nome."}
{"id": "436146", "revid": "1318658", "url": "https://it.wikipedia.org/wiki?curid=436146", "title": "Cratere Clausius", "text": "Clausius \u00e8 un cratere lunare di 24,2\u00a0km situato nella parte sud-occidentale della faccia visibile della Luna, nel mezzo di Lacus Excellentiae, completamente circondato dalla colata basaltica, su cui spicca, a nord il cratere satellite Clausius A.\nIl bordo di Clausius \u00e8 basso ed affilato, e la forma \u00e8 leggermente ovale, con l'asse maggiore in direzione nord-sud. Il pianoro interno \u00e8 invaso da lava basaltica, \u00e8 pianeggiante e povero di caratteristiche ed ha una bassa albedo, risultando pi\u00f9 scuro, analogamente al terreno circostante.\nIl cratere \u00e8 dedicato al fisico e matematico tedesco Rudolf Clausius.\nCrateri correlati.\nAlcuni crateri minori situati in prossimit\u00e0 di Clausius sono convenzionalmente identificati, sulle mappe lunari, attraverso una lettera associata al nome."}
{"id": "436147", "revid": "1543377", "url": "https://it.wikipedia.org/wiki?curid=436147", "title": "Gerren", "text": "Biografia.\nEra, forse, figlio di Dungarth I. Durante il suo regno, la Dumnonia sembra aver spesso combattuto contro gli anglosassoni. Gerren \u00e8 l'ultimo sovrano di una Dumnonia unita che la storia ricordi e viene chiamato \"re dei gallesi\" dalla \"Cronaca anglosassone\": i re successivi regnarono infatti su un territorio sempre pi\u00f9 ridotto e che alla fine era limitato solo a una parte della Cornovaglia. \nRicev\u00e9 una lettera molto acrimoniosa da san Aldhelm dopo il sinodo di Whitby, attorno al 700/705 sul problema della Pasqua e su quello della forma della tonsura. Da questa lettera si capisce che tra VII e VIII secolo i britanni della Cornovaglia e del Devon continuavano a celebrare la Pasqua in base alle date calcolate dalla Chiesa celtica e non a quelle della Chiesa cattolica di Roma. Alla fine Gerren si trov\u00f2 d'accordo con Aldhelm di aderire alla tradizione cattolica romana. \nSecondo Florence di Worcester, Gerren fu ucciso nel 710, dopo una serie di battaglie che culminarono con una vittoria dei sassoni del Wessex e del Sussex guidati da re Ine del Wessex in 710. Fu probabilmente in questo periodo che il Devon fu conquistato dal Wessex. Dopo la morte di Gerren, Ine non riusc\u00ec comunque a imporre la sua autorit\u00e0 sulla Cornovaglia. Nel 722, secondo gli \"Annales Cambriae\", i sassoni del Wessex furono sconfitti dagli eserciti della Cornovaglia nelle tre battaglie di Helil, Gartmailauc e Pencon.\nWilliam Forbes Skene e altri studiosi suggeriscono che Gerren di Dumnonia vada identificato col guerriero elogiato nel poema la \"Battaglia di Llongborth\", tradizionalmente attribuito a Llywarch Hen. Altri studiosi associano l'uomo ucciso con Geraint ab Erbin, un re che sarebbe vissuto nel V secolo e che \u00e8 legato alle leggende arturiane e la cui storicit\u00e0 \u00e8 molto dubbia. Skene identifica la battaglia di Llongborth con quella combattuta nel 710 Gerren e Ine, ipotizzando che questa localit\u00e0 vada identificata con Langport (Somerset). "}
{"id": "436148", "revid": "1543377", "url": "https://it.wikipedia.org/wiki?curid=436148", "title": "Dungarth II", "text": "Secondo la tradizione la sua corte era a Lis-Cerruyt (Liskeard). Anneg\u00f2 durante una battuta di caccia nell'876."}
{"id": "436149", "revid": "1971044", "url": "https://it.wikipedia.org/wiki?curid=436149", "title": "Georg Wilhelm Pabst", "text": "Biografia.\nFiglio di un dipendente delle ferrovie, nasce nella Boemia austro-ungarica, oggi territorio della Repubblica Ceca, e inizi\u00f2 la carriera artistica come attore di teatro.\nGi\u00e0 il suo primo film \"Il tesoro\" (1923), si stacc\u00f2 dai temi abituali del tempo per estremo naturalismo. Si rivel\u00f2 con \"La via senza gioia\" (1925), con Greta Garbo fra i protagonisti, in cui denunciava la miseria del dopoguerra in Germania.\nFecero seguito \"Il giglio nelle tenebre\" (1927), \"Il vaso di Pandora\" (1929), e \"Diario di una donna perduta\" (1929). Gli ultimi due film furono interpretati da Louise Brooks, che immortaler\u00e0 il personaggio di Lul\u00f9). In questa fase, contrariamente alle sue affermazioni antiromantiche, si ritrovano molti accenni del romanticismo tradizionale.\nNel 1931 realizz\u00f2 \"L'opera da tre soldi\", dall'omonimo lavoro teatrale di Bertolt Brecht: anche se il tono satirico fu meno incisivo dell'originale, la polemica sociale restava violenta. Seguirono \"La tragedia della miniera\" (1931) e \"Don Chisciotte\" (1933), che resta forse la migliore riproduzione del poema di Cervantes.\nDopo questo \"periodo d'oro\" (1925-1933), che vide il passaggio dal cinema muto al sonoro, Pabst diresse ancora parecchi film, ma lontano dal suo Paese (aveva lasciato la Germania nazista), e accett\u00f2 molti compromessi commerciali a scapito della sua migliore ispirazione.\nNel 1939 accett\u00f2 di tornare a lavorare in Germania e con il film \"I commedianti\" (1941) vinse il premio alla regia alla Mostra del cinema di Venezia nell'edizione del 1941, che insieme alla precedente e alla successiva furono poi sconfessate. Dopo la seconda guerra mondiale realizz\u00f2 in Austria \"Il processo\" (1948), tratto dal romanzo \"Prozess auf Leben und Tod\" di Rudolf Brunngraber.\nMor\u00ec nel 1967 a Vienna, pressoch\u00e9 dimenticato."}
{"id": "436150", "revid": "1632387", "url": "https://it.wikipedia.org/wiki?curid=436150", "title": "Rudolf Otto", "text": "Pastore luterano, insegn\u00f2 teologia a Gottinga (1897), Breslavia (1914) e Marburgo (1929), e fu deputato dal 1913 al 1921. La sua opera fondamentale, \"Il sacro\" (1917), fu tradotta in italiano dal sacerdote modernista Ernesto Buonaiuti.\nInizialmente interessato all'opera di Albert Ritschl (1822-1889) e al pietismo religioso, Rudolf Otto incontra, nel 1900, lo storico delle religioni svedese Nathan S\u00f6derblom (1866-1931) e con esso avvia una ricerca sull'esperienza religiosa espressa dall'umanit\u00e0 nel corso della sua storia.\nIl confronto con la severa critica alla religione espressa dal filosofo tedesco Ludwig Feuerbach (1804-1872), lo conduce verso una soluzione neokantiana del tema religioso dove ritiene di scorgere un \u00abfondamento razionale nell'intuizione religiosa\u00bb.\nNel 1911, dopo un soggiorno in India, la ricerca di Otto volge verso lo studio comparato delle religioni. Nel 1917 pubblica la sua opera pi\u00f9 importante, \"Das Heilige. \u00dcber das Irrationale in der Idee des G\u00f6ttlichen und sein Verh\u00e4ltnis zum Rationalen\" (\"Il sacro. L'irrazionale nell'idea del divino e la sua relazione col razionale\"), dove distingue gli elementi razionali e morali del sacro (tipici della religione moderna e del cristianesimo in particolare), da quelli irrazionali. Gli elementi irrazionali del sacro sono riassunti dal concetto di \u201c\"numinoso\"\u201d, che comprende tre aspetti:\nTale sentimento religioso, secondo l\u2019autore, \u00e8 a priori, ossia non dipende dall\u2019esperienza ma \u00e8 una predisposizione presente in ogni uomo.\nConvinto che in ogni esperienza religiosa ci fosse una base comune, studi\u00f2 a lungo anche le religioni orientali. A lui si deve in gran parte l'interesse crescente della teologia cattolica verso la tradizione luterana, ed alcune sue formulazioni hanno riscosso eco anche nel Concilio ecumenico."}
{"id": "436151", "revid": "1543377", "url": "https://it.wikipedia.org/wiki?curid=436151", "title": "Dungarth I", "text": "Il suo nome \u00e8 una variante di quello dell'antenato Donaut. Fu probabilmente durante il suo regno (682) che i sassoni del Wessex spinsero i britanni fino al mare, forse attorno a Bideford.\nQuesto sovrano \u00e8 generalmente considerato leggendario."}
{"id": "436152", "revid": "1347902", "url": "https://it.wikipedia.org/wiki?curid=436152", "title": "Rodion Jakovlevi\u010d Malinovskij", "text": "Dopo aver partecipato con valore come sottufficiale dell'Esercito imperiale russo alla Prima guerra mondiale, prese parte alle Rivoluzione bolscevica e alla Guerra civile russa, arruolandosi dell'Armata Rossa. Ufficiale energico e preparato, partecip\u00f2 alla Guerra civile spagnola e nella Seconda guerra mondiale si dimostr\u00f2 uno dei pi\u00f9 abili e aggressivi generali sovietici, specialista soprattutto delle truppe corazzate, raggiungendo il grado di maresciallo e contribuendo alla vittoria sulla Germania nazista con l'avanzata delle sue forze fino a Bucarest, Budapest e Praga. Malinovskij prese parte anche alla rapida e brillante vittoria sul Giappone in Manciuria nell'agosto 1945.\nDopo la guerra continu\u00f2 la carriera militare divenendo il principale consigliere militare e il ministro della difesa durante il periodo di potere di Nikita Sergeevi\u010d Chru\u0161\u010d\u0451v, divenendo un simbolo della potenza militare sovietica e mostrando sempre posizioni di rigida contrapposizione verso gli Stati Uniti; il maresciallo svolse un ruolo importante anche durante la Crisi dei missili di Cuba.\nBiografia.\nMalinovskij, nato ad Odessa, trascorse gran parte della giovinezza in campagna. Ebbe la prima esperienza militare durante la Grande Guerra quando combatt\u00e9 a soli 15 anni d'et\u00e0 come volontario sul fronte orientale. Nel 1916 fu inviato in Francia come membro del Corpo di spedizione russo sul Fronte occidentale. Malinovski oper\u00f2 a Fort Brion ove fu promosso per valore al grado di sergente. Ferito gravemente ad un braccio ricevette una decorazione militare da parte del governo francese. Con lo scoppio della rivoluzione russa del 1917 la Francia espulse le unit\u00e0 russe ma offr\u00ec ad alcuni volontari l'opportunit\u00e0 di servire nella Legione straniera francese.\nMalinovski opt\u00f2 per quest'ultima soluzione combattendo contro i tedeschi fino alla fine della guerra meritandosi la croce di guerra francese e la promozione a sottufficiale. Rimpatriato nel 1918 guadagn\u00f2 i \"galloni\" combattendo in difesa della giovane Repubblica del Soviet minacciata dagli eserciti stranieri. Solo pi\u00f9 tardi entr\u00f2 all'Accademia Militare Frunze, diplomandosi nel 1930. Fu inviato in Spagna, per portare aiuto alla Repubblica contro i reparti falangisti di Francisco Franco. L'attacco hitleriano all'URSS trov\u00f2 Rodion Malinovskij comandante di un'armata del fronte meridionale.\nFu costretto alla dolorosa ritirata del 1941 ma fu poi tra i protagonisti della controffensiva di Stalingrado, al comando di un raggruppamento di armate con le quali liber\u00f2 il bacino carbonifero e siderurgico del Don tenuto dalle truppe tedesche del Feldmaresciallo von Manstein. La sua azione liber\u00f2 dai nazisti tutto il sud dell'Ucraina. Le truppe sovietiche entrarono, liberatrici, nella citt\u00e0 natale di Malinovskij, Odessa.\nIn collaborazione con il generale Tolbuchin, sferr\u00f2 poi l'attacco decisivo dirigendo l'Offensiva Ia\u0219i-Chi\u0219in\u0103u, aprendosi la via per la Romania e l'Ungheria. Trasferito in Estremo Oriente, Malinovskij sferr\u00f2 l'offensiva contro le truppe giapponesi in Manciuria e nella penisola del Kuantung. Nel 1956 gli fu affidato il comando centrale di tutte le forze di terra dell'URSS, in sostituzione di Konev. Nell'ottobre del 1957 divenne ministro della Difesa, dopo l'allontanamento del maresciallo \u017dukov. Sotto la sua direzione l'esercito sovietico si arricch\u00ec delle pi\u00f9 moderne attrezzature belliche, dai missili di ogni tipo ai sommergibili a propulsione nucleare."}
{"id": "436155", "revid": "1543377", "url": "https://it.wikipedia.org/wiki?curid=436155", "title": "Henry Robinson Luce", "text": "Biografia.\nLuce nacque a Penglai, Cina, il 3 aprile 1898, figlio di Elizabeth Middleton e Henry Winters Luce, un missionario presbiteriano. Studi\u00f2 cinese e inglese presso le China Inland Mission Chefoo School.\nAll'et\u00e0 di 15 anni, and\u00f2 negli USA presso la Hotchkiss School nel Connecticut, dove pubblic\u00f2 \"Hotchkiss Literary Monthly\". Fu qui che incontr\u00f2 Briton Hadden, che divenne suo amico per tutta la vita. A quel tempo, Hadden era il capo editore del giornale della scuola, e Luce un suo assistente. Entrambi andarono all'Universit\u00e0 Yale, dove Hadden fu presidente e Luce managing editor del \"The Yale Daily News\".\nLuce fu membro della Alpha Delta Phi e Skull and Bones. Dopo il voto \"most brilliant\" della sua classe e la laurea nel 1920, and\u00f2 con Hadden all'Universit\u00e0 di Oxford, dove studi\u00f2 storia, e poi divenne \"cab reporter\" del \"Chicago Daily News\". Nel dicembre 1921 Luce si riun\u00ec a Hadden lavorando per il \"The Baltimore News\".\nRiviste.\nLuce ha dato alla stampa periodica un'autorevolezza e una diffusione impensabili prima di lui, e ha rinnovato la tecnica giornalistica in ogni settore dell'informazione. Le sue idee fondamentali erano gi\u00e0 evidenti nei primi numeri di \"Time,\" periodico che ha fondato assieme a Briton Hadden nel 1923. Il carattere narrativo, tutto fatti, degli articoli; la ricchezza di aneddoti e di particolari coloriti; i brevi ritratti psicologici dei personaggi; le didascalie rapide e provocanti sotto le illustrazioni; sono tecniche usate per la prima vota da \"Time\", ed entrate da allora nell'uso comune dei periodici, dei quotidiani, delle agenzie di stampa.\nLuce adott\u00f2 per la prima volta con \"Time\" anche una tecnica organizzativa, il giornalismo di gruppo, per dare il massimo di informazione nel minimo di spazio. Corrispondenti ed inviati facevano monumentali ricerche e mandavano lunghi \"reportage\" per veder pubblicate 50 o 100 righe riscritte, anzi distillate, dai loro colleghi in sede. Un metodo a cui era penoso abituarsi, ma che diede risultati straordinari. Lo stile di \"Time\", soprattutto quello dei primi tempi, suscit\u00f2 un enorme scalpore e le critiche indignate dei puristi, ma stimol\u00f2 il piacere di leggere, incurios\u00ec e divert\u00ec il pubblico. Era uno stile pieno di neologismi, che con \"snob\" univa lo \"slang\" col pi\u00f9 improbabile linguaggio letterario, e faceva uso di una sintassi classicheggiante, eterodossa e volutamente impropria.\nA \"Time\" seguirono nel 1930 \"Fortune\", mensile di economia e finanza, nel 1936 \"Life\", che fondava il suo richiamo sui grandi servizi fotografici e che \u00e8 stata un modello per tutte le riviste analoghe nel mondo; e, dopo la seconda guerra mondiale, \"Sports Illustrated\".\nTutte queste pubblicazioni hanno tirature milionarie e molte riviste in giro per il mondo ne hanno adottato lo stile.\nPoliticamente, Luce si definiva repubblicano, protestante e fautore dell'iniziativa privata e, come giornalista ed editore, ha difeso queste posizioni per tutta la vita."}
{"id": "436156", "revid": "2373", "url": "https://it.wikipedia.org/wiki?curid=436156", "title": "Therizinosauridae", "text": "I Therizinosauridae (il cui nome significa 'lucertole falce') sono una famiglia estinta di dinosauri teropodi therizinosauroidi vissuti nel Cretaceo superiore, circa 96-66 milioni di anni fa (Cenomaniano-Maastrichtiano), i cui resti fossili sono stati ritrovati in Asia e in Nord America, sebbene si ritiene che la loro distribuzione coprisse gran parte del supercontinente Laurasia, sulla base di diverse impronte e resti isolati in Europa e in Africa.\nTherizinosauridae venne nominata nel 1954 da Evgeny Maleev in riferimento ai grandi unguali (ossa degli artigli) della specie tipo, \"Therizinosaurus cheloniformis\". I terizinosauridi erano generalmente animali di grandi dimensioni, dalla struttura robusta comparabile con quella dei grandi bradipi terricoli. I generi pi\u00f9 grandi del gruppo sono \"Therizinosaurus\" e \"Segnosaurus\", con una lunghezza, rispettivamente, di circa 10 metri e 7 metri. La fisiologia dei terizinosauridi include un ventre ampio e arrotondato supportato da un bacino ampio e robusto con spessi arti posteriori sorreto da un piede a quattro dita, braccia lunghe e robuste, mani dotate di una maggiore flessibilit\u00e0 rispetto a quelle degli altri teropodi, artigli allungati e un altamente derivati, ed un orecchio interno quasi aviario. Altri tratti che li distinguevano dagli altri teropodi, erano i lunghi colli, un becco cheratinoso prominente ed una dentatura simile a quella dei prosauropodi che differisce da quella di qualsiasi altro teropode. Inoltre, si stima che i terizinosauridi avessero piume pi\u00f9 avanzate rispetto ai terizinosauri primitivi, come \"Beipiaosaurus\" o \"Jianchangosaurus\".\nLe caratteristiche uniche e bizzarre di questo gruppo hanno incoraggiato la ricerca sulla paleobiologia e la paleoecologia su questa famiglia. Una buona parte della ricerca moderna si \u00e8 concentrata sui come questi dinosauri si nutrissero, essendo tra teropodi meglio adattati ad una dieta erbivora. Mentre altri gruppi di teropodi erano completamente carnivori, i membri di Therizinosauridae si scostarono da quest'ultimi, adottando uno stile di vita erbivoro e forse onnivoro. Ci\u00f2 \u00e8 supportato dalla loro insolita morfologia. Come indicato dalla morfologia dei loro piedi e da diverse impronte provenienti da Asia, Africa ed Europa, questi dinosauri erano, probabilmente, camminatori plantigradi, sebbene ci\u00f2 sia ancora sotto dibattito. I terizinosauridi erano ovipari e nidificavano in colonie, come indicato dal ritrovamento di diversi nidi posti gli uni vicino agli altri. In effetti, le uova di terizinosauro sono particolarmente comuni nelle formazioni del Cretaceo superiore, principalmente in Asia. La oofamiglia Dendroolithidae \u00e8 spesso attribuita a dinosauri di grado terizinosauride. Alcune delle prime uova di dendroolitidi furono trovate nelle Formazioni Bayan Shireh e Nanchao.\nA causa delle loro caratteristiche cos\u00ec insolite, i paleontologi, inizialmente, non avevano idea di come risolvere la tassonomia di questi animali. Nel corso degli anni vennero proposte diverse classificazioni alternative (come la denominazione di Segnosauridae, nel 1979) fino a quando non sono stati descritti esemplari pi\u00f9 completi e altri taxa negli anni '90, che li hanno confermati come teropodi. Molte delle caratteristiche condivise all'interno del gruppo hanno anche dimostrato che Segnosauridae era un sinonimo junior della famiglia Therizinosauridae, essendo stata nominata prima. L'attuale consenso filogenetico \u00e8 che i terizinosauridi si siano evoluti da piccoli dinosauri maniraptori simili ad uccelli, rientrando cos\u00ec nel clade coelurosauriano chiamato Maniraptora. Inoltre, la maggior parte dei tratti dei terizinosauridi (come la struttura dell'orecchio interno) vennero ereditati da antenati pi\u00f9 piccoli, agili e carnivori. Ampie analisi filogenetiche hanno concluso che all'interno di Maniraptora, i terizinosauri sono stati i primi di cinque gruppi principali a divergere dal ramo principale."}
{"id": "436157", "revid": "22356", "url": "https://it.wikipedia.org/wiki?curid=436157", "title": "Therizinosauroidea", "text": ""}
{"id": "436158", "revid": "22356", "url": "https://it.wikipedia.org/wiki?curid=436158", "title": "Terizinosauridi", "text": ""}
{"id": "436159", "revid": "1441837", "url": "https://it.wikipedia.org/wiki?curid=436159", "title": "Trib\u00f9 (tassonomia)", "text": "Trib\u00f9 \u00e8, negli studi di classificazione scientifica delle forme viventi, una categoria tassonomica intermedia tra sottofamiglia e genere. Secondo i criteri sistematici, le trib\u00f9 riuniscono quindi i generi che condividono una storia evolutiva simile all'interno di una famiglia o di una sottofamiglia.\nRappresentando una categoria intermedia fra famiglia e genere, le trib\u00f9 vengono utilizzate da parte dei biologi principalmente in quelle famiglie che presentano particolare variabilit\u00e0 all'interno.\nLe trib\u00f9 hanno generalmente la desinenza \"-ini\" mentre le sottofamiglie hanno generalmente la desinenza \"-inae\". Ad esempio nella sottofamiglia Homininae si riconoscono le trib\u00f9 Gorillini e Hominini che comprendono rispettivamente il gorilla e l'uomo."}
{"id": "436162", "revid": "125235552", "url": "https://it.wikipedia.org/wiki?curid=436162", "title": "Oryctolagus cuniculus", "text": "Il coniglio selvatico europeo (Oryctolagus cuniculus ) \u00e8 un mammifero lagomorfo della famiglia dei Leporidi, diffuso in Europa. Si tratta dell'unica specie vivente appartenente al genere Oryctolagus (Lilljeborg, 1873).\nDistribuzione e habitat.\nInizialmente diffuso in tutta Europa, dopo l'ultima glaciazione l'areale del coniglio selvatico era limitato all'area mediterranea della Francia, alla Spagna ed ai Monti dell'Atlante (dove, tuttavia, era stato introdotto dai Fenici): gli antichi romani provvidero ad introdurlo in Europa centrale ed in numerose isole (Baleari, Creta, Cipro, Sardegna, Corsica, Azzorre, Madera etc.). Con sei sottospecie (\"O. cuniculus algirus\", \"O. cuniculus brachyotus\", \"O. cuniculus cnossius\", \"O. cuniculus cuniculus\", \"O. cuniculus habetensis\", \"O. cuniculus huxleyi\"), il coniglio \u00e8 diffuso allo stato selvatico pressoch\u00e9 in tutta Europa (dal Portogallo sino alla Polonia, in Gran Bretagna ed in alcuni territori di Norvegia, Svezia e Ucraina) e nel Nordafrica. I conigli selvatici sono stati inoltre introdotti con successo in Australia, Nuova Zelanda, Cile ed in numerose isole.\nIn Italia la sottospecie \"huxleyi\" \u00e8 diffusa in tutte le isole (Sardegna, Sicilia, Corsica, Elba e isole minori), oltre che con popolazioni frammentarie in tutto il territorio peninsulare; a pi\u00f9 riprese \u00e8 stata importata e liberata sul territorio nazionale anche la sottospecie nominale.\nPredilige ambienti aperti, con clima secco e mite, ad altitudine non troppo elevata: il suolo dev'essere soffice o sabbioso, in modo da permettere all'animale di scavarsi la tana. Un tempo i conigli selvatici si spostavano nelle aree rurali, dove il suolo appena arato poteva essere agevolmente colonizzato; tuttavia, con l'avvento delle moderne tecniche di aratura meccanica, molto pi\u00f9 invasive, ci\u00f2 non \u00e8 pi\u00f9 conveniente per l'animale.\nDescrizione.\nDimensioni.\nMisura fino a 45\u00a0cm di lunghezza, per un peso che raggiunge i 2,5\u00a0kg: i maschi sono generalmente pi\u00f9 grossi e robusti delle femmine.\nAspetto.\nHa lunghe orecchie e grandi occhi neri situati sui lati della testa, che nelle femmine \u00e8 pi\u00f9 lunga e affusolata rispetto ai maschi. La vista \u00e8 buona (gli occhi sono posti lateralmente, come di consueto in animali predati, e permettono una visione a tutto tondo, sacrificando, tuttavia, la visione tridimensionale e creando un punto cieco davanti al muso) ed il tatto \u00e8 molto importante; le vibrisse poste sul muso aiutano il coniglio ad orientarsi nel buio. L'olfatto \u00e8 un senso sviluppatissimo: i conigli possiedono circa 100 milioni di cellule olfattive (gli umani 30). Le zampe posteriori sono robuste e pi\u00f9 lunghe di quelle anteriori e mettono il coniglio in condizione di scattare e correre rapidamente. Invece di avere dei cuscinetti a protezione della pianta dei piedi, il coniglio ha una fitta copertura di peli che gli permette di non scivolare sia sulla roccia che sulla neve. Le zampe sono inoltre palmate per impedire alle dita di separarsi troppo mentre l'animale salta o scarta di lato, provocando cos\u00ec cadute. La coda, molto corta e rivolta all'ins\u00f9, \u00e8 ricoperta sul lato inferiore di pelo bianco, che le d\u00e0 un aspetto ovattato.\nLa pelle \u00e8 piuttosto scura e lucida nella parte superiore del corpo, mentre \u00e8 grigio-biancastra nelle parti pi\u00f9 basse. La pelliccia ha tre strati:\nIl rivestimento si infittisce durante la stagione invernale in un processo di ecdisi, che si ripete, ma perdendo pelo, in estate. Il pelo \u00e8 solitamente bruno uniforme nella zona dorsale, con sfumature grigie sul quarto posteriore e color ruggine sulle spalle, mentre il ventre, la gola, la coda e la parte interna delle zampe sono bianche. Tutta l'area dorsale \u00e8 brizzolata di nero: non sono rari anche gli esemplari completamente neri.\nSotto il mento del coniglio vi sono delle ghiandole, pi\u00f9 grandi nel maschio che nella femmina, che producono una secrezione di feromoni usata per segnare il territorio. I conigli hanno l'abitudine di fregarsi a vicenda il mento, specialmente tra coppie e con i neonati, e si presume che ci\u00f2 permetta loro di riconoscersi e di marchiare l'individuo come parte della colonia.\nBiologia.\nSi tratta di animali principalmente notturni e fortemente gregari, che possono vivere in colonie di grandezza direttamente proporzionale alla disponibilit\u00e0 di cibo: in caso di abbondanti fonti trofiche, gruppi di conigli possono unirsi addirittura in vaste colonie di centinaia di animali occupando un territorio di molti ettari. Una colonia tipo \u00e8 composta da una decina di individui, senza distinzione di sesso: in ogni caso all'interno di ciascuna colonia (in particolare fra i maschi) vige un rigido schema gerarchico (pi\u00f9 rigido nella stagione riproduttiva, meno al di fuori di essa), che si traduce nella facilit\u00e0 di accesso all'accoppiamento o al cibo. Ciascuna colonia vive in un territorio che solitamente si estende per circa quattro ettari e nei maschi ha dimensioni maggiori, in modo tale da sovrapporsi con quelli di pi\u00f9 femmine.\nNonostante l'idea di animale placido che l'opinione pubblica ha dei conigli, questi animali possono rivelarsi particolarmente aggressivi fra loro: in particolare i maschi, pur mostrando rituali aggressivi come lo spruzzare la propria urina sui contendenti, generalmente rispondono a eventuali sfide attaccando immediatamente e ferendosi anche gravemente con morsi, graffi e calci.\nPer il \"grooming\" (pulizia del proprio corpo) i conigli usano i denti, la lingua e le zampe e sono molto attenti a quest'aspetto, anche se, data la forte predazione, tendono ad interrompere ogni attivit\u00e0 per controllare l'ambiente circostante alla ricerca di pericoli.\nAlimentazione.\nSi tratta di animali erbivori obbligati, che si nutrono di una vasta gamma di materiali di origine vegetale, dall'erba alle foglie alle radici. Il fieno costituisce una fonte di cibo imprescindibile e maggioritaria nella dieta, utile anche alla limatura dei denti. L'acqua necessaria \u00e8 principalmente assunta attraverso l'erba fresca.\nPer ricavare il massimo quantitativo di nutrimento disponibile dal cibo (non normalmente possibile a causa di un assorbimento solo parziale di amminoacidi, acidi grassi volatili e vitamine che si formano nel cieco), i conigli sono soliti reingerire parte delle proprie feci (cosiddetti \"ciecotrofi\") per rielaborarne il contenuto (nel frattempo degradato dalla flora batterica) e ottenere alcuni nutrienti essenziali: nel momento in cui il ciecotrofo viene espulso, un impulso nervoso ingenera nel coniglio il bisogno di assumerlo.\nRiproduzione.\nI conigli sono universalmente famosi per la propria capacit\u00e0 riproduttiva: la femmina va infatti in estro ogni 21 giorni (anche se l'ovulazione \u00e8 indotta dall'accoppiamento, perci\u00f2 ogni accoppiamento sortisce una gravidanza) e tende a riprodursi durante i primi mesi dell'anno, anche se in condizioni favorevoli pu\u00f2 allevare i piccoli durante tutto l'anno al ritmo di una cucciolata al mese. In condizioni naturali il periodo riproduttivo coincide con il clima pi\u00f9 favorevole, quello che offre anche una maggiore fonte di cibo: la stagione \u00e8 altamente dipendente dalle condizioni ambientali e in genere il tasso di ovulazione \u00e8 pi\u00f9 basso in autunno. Tuttavia, in condizioni di stress la coniglia pu\u00f2 abortire spontaneamente o riassorbire gli embrioni.\nLe modalit\u00e0 di corteggiamento del coniglio selvatico sono tuttavia state poco studiate: pare che i maschi di rango pi\u00f9 alto abbiano degli \"harem\" (poliginia) capaci di arrivare a decine di femmine, mentre quelli di rango inferiore tendano a formare delle coppie stabili (monogamia).\nLa gestazione dura un mese, al termine del quale vengono dati alla luce dai 3 ai 14 cuccioli: prima di partorire la femmina tende a scavarsi un cunicolo a fondo cieco nella tana, che ricopre con il proprio pelo e con erbe secche, oppure, se si tratta del primo parto, scava un cunicolo nel terreno \"ex novo\", che poi verr\u00e0 ampliato negli anni successivi; invece il maschio si occupa tendenzialmente solo della difesa territoriale. I cuccioli nascono nudi e ciechi e la femmina li visita per una manciata di minuti al giorno per allattarli; sono tuttavia estremamente precoci e gi\u00e0 a tre settimane possono essere svezzati. L'indipendenza dalla madre viene raggiunta ad un mese di vita, ma la maturit\u00e0 sessuale non sopravviene prima dell'ottavo.\nLa speranza di vita di questi animali \u00e8 di circa 8-9 anni (fino a un massimo di 12 in cattivit\u00e0), anche se in generale il 90% degli esemplari muore prima di raggiungere l'anno d'et\u00e0 a causa della forte pressione predatoria e venatoria alla quale l'animale \u00e8 sottoposto e per malattie endemiche come la mixomatosi.\nPredazione.\nIl coniglio selvatico europeo \u00e8 la preda principale di una larga schiera di predatori: volpi, aquile reali, aquile imperiali spagnole, aquile del Bonelli, gufi reali, gatti selvatici, allocchi, vipere, poiane, sciacalli dorati, puzzole, linci comuni e pardine, astori e molti altri. Rappresentano una parte importante nella dieta anche di grandi carnivori come lupi e orsi. Persino i cinghiali, animali principalmente erbivori, se ne nutrono. \nLo sterminio dei conigli selvatici, avvenuto in Europa a seguito di un'epidemia di mixomatosi, ha diminuito drasticamente il numero di alcuni carnivori specializzati nella loro caccia, come la lince pardina e le aquile del Bonelli ed imperiale spagnola. Ora che i conigli stanno ricomparendo, anche il numero dei predatori sta di nuovo aumentando.\nTassonomia.\nOriginariamente assegnato al genere \"Lepus\", il coniglio europeo venne assegnato ad un proprio genere nel 1874 per via di alcune caratteristiche che lo differenziavano dalle specie del genere \"Lepus\", come i suoi cuccioli altriciali (ossia nidicoli e sottosviluppati al momento della nascita), le sue abitudini scavatorie (assenti nelle lepri) e le numerose caratteristiche uniche dello scheletro. Il coniglio europeo \u00e8 superficialmente simile ai conigli americani (\"Sylvilagus\") condividendo alcune caratteristiche, come i loro cuccioli che nascono ciechi e privi di pelo, hanno carne bianca e uno scarso dimorfismo sessuale. Tuttavia, differiscono per alcune caratteristiche del cranio e le specie americane non costruiscono abitualmente le proprie tane come fa il coniglio europeo. Studi molecolari confermano che la somiglianza tra i due \u00e8 dovuta ad un'evoluzione convergente, e che i parenti pi\u00f9 stretti del coniglio europeo sono il coniglio ispido, il coniglio di fiume e il coniglio di Amami. I pi\u00f9 antichi fossili conosciuti attribuiti alla moderna specie di coniglio europea risalgono a circa 0,5 milioni di anni fa (Pleistocene medio).\nIl seguente cladogramma \u00e8 tratto dagli studi di Matthee \"et al.\" (2004), basato sull'analisi genica nucleare e mitocondriale:\nSottospecie.\nA partire dal 2005, la MSW3 ha riconosciuto sei sottospecie del coniglio europeo. Gli studi genetici intrapresi nel 2008, tuttavia, indicherebbero l'esistenza di solo due sottospecie, \"O. c. algirus\" e \"O. c. cuniculus\", con una zona ibrida che collega le due popolazioni nell'Iberia centrale.\nRapporti con l'uomo.\nI rapporti tra uomo e coniglio europeo risalgono ai tempi dei Fenici, prima del 1000 a.C., quando il popolo di navigatori defin\u00ec la penisola iberica con il termine \"i-shephan-im\" (che letteralmente vuol dire \"terra degli iraci\", infatti la parola \"shephan\" in fenicio vuol dire sia \"coniglio\" che \"irace\", anzi in alcune traduzioni in lingue moderne della Bibbia dall'ebraico - dove invece si allude all'irace - \u00e8 stata mutata in \"coniglio\"), che i Romani successivamente convertirono nella forma latina \"Hispania\" (da qui il moderno Spagna). Il coniglio europeo \u00e8 la sola specie di coniglio ad essere stata addomesticata, anche se i rapporti tra questa specie e l'uomo si sono evoluti in modi diversi: i conigli, infatti, sono un esempio di animali trattati come cibo, animali da compagnia o flagelli nella stessa cultura.\nUltimamente si \u00e8 diffuso molto come animale da compagnia nella versione \"ridotta\" del coniglio nano. Per distinguere un coniglio normale da uno nano \u00e8 necessario guardare le orecchie che nella seconda specie sono piuttosto piccole e se dritte, quasi ridicolmente minute. \nIl coniglio nano \u00e8 un animale domestico capace di dare molto affetto, \u00e8 vivace e pulito in quanto impara con facilit\u00e0 ad usare la lettiera per i bisogni.\nIl coniglio europeo come specie invasiva.\nIl coniglio europeo \u00e8 stato introdotto a partire dal XVIII secolo in numerose parti del mondo: Cile, Nuova Zelanda, oltre che in numerosissime isole tutt'intorno al globo e soprattutto in Australia.\nIn quest'ultimo paese, la specie ha proliferato a tal punto da risultare estremamente dannosa. Il coniglio, infatti, \u00e8 pi\u00f9 di molti altri animali introdotti nell'isola-continente il responsabile dell'estinzione di numerose specie endemiche di animali e piante australiani. L'abitudine di scavare cunicoli e la grande voracit\u00e0 di questi animali hanno fatto s\u00ec che il terreno, non pi\u00f9 trattenuto dalle radici delle piante, divenisse molto pi\u00f9 cedevole e soggetto all'erosione, devastando intere aree che richiederanno secoli per tornare allo stato iniziale.\nIl coniglio venne introdotto in Australia per la prima volta nel 1788 dalla Prima Flotta, senza tuttavia danneggiare il territorio pi\u00f9 di tanto: la popolazione attuale discende infatti quasi interamente dai 24 esemplari liberati da Thomas Austin nella sua propriet\u00e0, situata nello Stato del Victoria, nell'ottobre 1859 a fini venatori.\nI conigli si trovarono davanti immensi spazi aperti con scarse aree cespugliose, nei quali vi erano scarsissimi predatori: cominciarono pertanto a moltiplicarsi velocemente (agevolati dal fatto che, in condizioni climatiche come quelle australiane, ossia con inverni miti, essi possono riprodursi durante tutto l'anno), al punto che a dieci anni di distanza dalla prima introduzione potevano essere uccisi pi\u00f9 di due milioni di conigli senza intaccare minimamente la popolazione totale.\nNel 1901 una regia commissione accert\u00f2 la gravit\u00e0 del problema e si mise al lavoro per trovare una soluzione: le operazioni di distruzione delle tane e di avvelenamento non si dimostrarono molto producenti. Perci\u00f2, nel 1907 venne costruita in Australia Occidentale la Rabbit-proof-fence, un reticolato alto e piantato in profondit\u00e0 nel suolo che taglia in due da nord a sud il Paese, al fine di impedire un'espansione della popolazione di conigli verso ovest.\nA partire dagli anni cinquanta, per limitare la popolazione di conigli australiani, venne deliberatamente introdotta la mixomatosi, malattia che solitamente colpisce le specie del genere \"Sylvilagus\" (senza peraltro arrecare particolari danni), ma che sul coniglio europeo ha effetti molto maggiori, arrivando a causare tassi di mortalit\u00e0 del 99,9% nelle sue forme pi\u00f9 virulente. Grazie a tale drastico metodo, la popolazione di conigli croll\u00f2 dai 600 milioni stimati prima del trattamento a meno di 100 milioni. Con il passare del tempo, tuttavia, i conigli australiani hanno sviluppato una resistenza genetica alla malattia, divenendone meno soggetti: il loro numero \u00e8 perci\u00f2 nuovamente salito a circa 250 milioni (stime del 1991). I ricercatori si affidarono perci\u00f2 al calicivirus RHD (\"Rabbit Hemorrhagic Disease\", \"malattia emorragica del coniglio\"), che venne accidentalmente rilasciato nel 1996: il virus pareva tuttavia colpire con successo solo gli esemplari delle aree calde secche, mentre i conigli delle aree umide ne erano in massima parte immuni. Si scopr\u00ec in seguito che nelle aree umide dell'isola era diffuso un altro calicivirus meno virulento che, tuttavia, immunizzava i conigli all'altra forma.\nI conigli vivono nelle aree centrali e meridionali dell'Australia, oltre che con popolazioni sparse in alcune zone a nord; il governo australiano rifiuta di legalizzare un vaccino contro la mixomatosi, per paura che eventuali conigli vaccinati fuggano e trasmettano la resistenza alla malattia alle popolazioni selvatiche. Il vaccino contro la RHD \u00e8 invece disponibile.\n\u00c8 inserita nell'elenco delle 100 tra le specie invasive pi\u00f9 dannose al mondo."}
{"id": "436165", "revid": "819238", "url": "https://it.wikipedia.org/wiki?curid=436165", "title": "Porto Marghera", "text": "Porto Marghera (sigla internazionale UN/LOCODE: IT GHE) \u00e8 un\u2019infrastruttura marittima italiana sull'Adriatico, ricompresa nel comune di Venezia.\nSi estende su una superficie complessiva di oltre 2.000 ettari dei quali circa 1.400 occupati da attivit\u00e0 industriali, commerciali e terziarie, circa 350 occupati da canali navigabili e bacini, 130 riservati al porto commerciale e il restante suolo occupato da infrastrutture stradali e ferroviarie. \nSito di Interesse Nazionale in base alla legge 426/1998 che ne riconosce l\u2019alto rischio ambientale e la necessit\u00e0 di bonifica e messa in sicurezza.\nStoria.\nA partire dal 1917 la Societ\u00e0 Porto Industriale realizz\u00f2 la grande zona industriale di Porto Marghera, bonificando i terreni lagunari e costruendo ferrovie, canali artificiali navigabili e strade. In particolare, ogni azienda della zona venne collegata alla rete ferroviaria nazionale attraverso due rami ferroviari (oggi denominati Linea Petroli e Linea Enichem).\nIl 17 maggio 1922 fu inaugurato il Canale Vittorio Emanuele, che collegava la Stazione Marittima a Marghera, e nel 1925 si apr\u00ec ufficialmente il traffico. \nNel giro di pochi anni, tra il 1920 e il 1928, si erano insediati a Marghera ben 51 stabilimenti attivi nel settore metallurgico, chimico, meccanico, cantieristico, petrolifero, elettrico.\nDurante la seconda guerra mondiale la rete ferroviaria di Porto Marghera venne pesantemente bombardata dagli alleati, ma fu rapidamente ricostruita ed ampliata, con la realizzazione dei parchi ferroviari Breda e Nuovo.\nNel 2012 viene inaugurato un nuovo parco ferroviario nei pressi del porto per ristrutturare e rafforzare l\u2019infrastruttura ferroviario-portuale.\nRealizzato con un intervento da 12,2 milioni di euro, cofinanziati dall'Unione europea per 900.000 euro attraverso il programma TEN-T.\nNel 2018, ENI e NextChen, controllata del gruppo Technimont, hanno avviato lo studio di fattibilit\u00e0 tecnico-economica per la riconversione industriale dell'ex raffineria in un impianto a basso impatto ambientale, che dovrebbe produrre energia, idrogeno e bioetanolo a partire da rifiuti solidi urbani e plastiche non riciclabili.\nLa legge finanziaria per l'anno 2020 ha istituito una zona logistica semplificata nel porto di Marghera, che beneficia di semplificazioni burocratiche e di sgravi fiscali, risultando compatibile con la normativa europea in tema di aiuti di Stato.\nEntro il 2025 \u00e8 prevista la realizzazione sull'ex area Montefibre, di una nuova stazione terminal per il trasporto dei container."}
{"id": "436167", "revid": "490388", "url": "https://it.wikipedia.org/wiki?curid=436167", "title": "Antigene prostatico specifico", "text": "La semenogelasi o antigene prostatico specifico (\"Prostate Specific Antigen\", PSA) \u00e8 un enzima appartenente alla classe delle idrolasi, che viene prodotto dalla prostata. Specificamente, \u00e8 una proteasi simile alla callicreina da cui il nome callicreina 3 (KLK3). \u00c8 una glicoproteina codificata dal gene KLK3. La sua funzione fisiologica \u00e8 quella di mantenere fluido il seme dopo l'eiaculazione, permettendo agli spermatozoi di muoversi pi\u00f9 facilmente attraverso la cervice uterina. Catalizza il taglio proteolitico con specificit\u00e0 per l'amminoacido Tyr.\nNel siero il PSA \u00e8 presente in piccole quantit\u00e0 e aumenta solo in casi patologici, come nel caso di una prostata ingrossata (iperplasia prostatica benigna) o nel caso di un tumore prostatico.\nMeccanismo d'azione.\nLa funzione fisiologica della semenogelasi, o PSA, \u00e8 la dissoluzione del coagulo, la gelatina che serve a intrappolare gli spermatozoi e che \u00e8 composta di semenogelline e di fibronectina. Il PSA catalizza la proteolisi di queste due proteine e favorisce la liquefazione del coagulo, lasciando che gli spermatozoi siano liberati. Nella prostata \u00e8 presente nella forma inattiva Pro-PSA che viene attivata attraverso l'azione della callicreina prostatica KLK2. L'altra modalit\u00e0 di controllo \u00e8 attraverso l'inibizione dovuta alla concentrazione dello ione zinco. Nella prostata, le concentrazioni di ioni di zinco sono dieci volte superiori rispetto ad altri fluidi corporei. Gli ioni di zinco hanno un forte effetto inibitorio sull'attivit\u00e0 di PSA e su quello della KLK2, di conseguenza PSA \u00e8 totalmente inattivo nella prostata e nell'eiaculato. Ma attraverso variazioni di pH l'inibizione dovuta agli ioni di zinco si affievolisce. Anche se la sua attivit\u00e0 \u00e8 pi\u00f9 elevata a pH alcalini, anche l'effetto inibitorio dello zinco aumenta a questi pH. Nel liquido seminale, il pH \u00e8 leggermente alcalino e le concentrazioni di zinco sono elevate, mantenendo il PSA inattivo. Dopo l'eiaculazione, quando lo sperma diventa esposto al pH acido della vagina, dovuto alla presenza di acido lattico, il pH scende, l'inibizione cessa, e il PSA diventa attivo, incominciando a rilasciare gli spermatozoi. Nelle coppie fertili, il pH vaginale finale dopo il coito si trova tra 6 e 7, un pH che coincide anche con l'inibizione ridotta da parte dello zinco. Questo \u00e8 probabilmente un meccanismo per rilasciare lentamente gli spermatozoi in modo ben regolato.\nValori.\nIl dosaggio del PSA misura il livello ematico dell'enzima. Livelli di PSA sotto 4\u00a0ng/mL (nanogrammi per millilitro) sono generalmente considerati normali, mentre livelli sopra i 4\u00a0ng/mL sono considerati anormali (sebbene negli uomini oltre i 65 anni livelli fino a 6,5\u00a0ng/mL possono essere accettabili, in dipendenza dai parametri di riferimento di ciascun laboratorio). Livelli di PSA tra 4 e 10\u00a0ng/mL indicano un rischio di tumore pi\u00f9 alto del normale, ma il rischio stesso non sembra direttamente proporzionale al livello. Quando il PSA \u00e8 sopra i 10\u00a0ng/mL, l'associazione col tumore diventa pi\u00f9 forte, tuttavia quello del PSA non \u00e8 un test perfetto.\nUn articolo dello scopritore del PSA sostiene alcuni limiti del test: non permette di distinguere fra un tumore prostatico a crescita lentissima e uno aggressivo a crescita violenta, i livelli normali di riferimento sono variabili per ogni individuo, alti livelli di PSA potrebbero anche indicare una infezione post-operatoria benigna alla prostata. In linea con tale parere, \u00e8 la Raccomandazione dell\"'U.S. Preventive Task Force\" che sconsiglia uno \"screening\" di massa degli uomini over-50 col test del PSA, senza riferimento all'uso del test in presenza di precedente diagnosi o trattamento del cancro alla prostata.\nAlterazioni del PSA.\nI livelli ematici di PSA possono variare per molteplici ragioni diverse dal tumore.\nDue cause comuni di incremento dei livelli di PSA sono l'ingrossamento della prostata ([[iperplasia prostatica benigna]]) e le infezioni ([[prostatite]]).\nI livelli di PSA si abbassano anche del 50% e oltre in uomini che assumono farmaci ([[finasteride]] e [[dutasteride]]) per trattare l'iperplasia prostatica benigna o la [[calvizie]].\nMetodi di misurazione.\nIn ambito clinico il valore grezzo del PSA frequentemente viene correlato con altri parametri. Sono stati messi a punto diversi sistemi di valutazione dei livelli di PSA per risolvere i limiti insiti in un singolo esame di \"screening\". L'uso di limiti correlati all'et\u00e0 migliora la [[sensibilit\u00e0 (statistica)|sensibilit\u00e0]] e la [[specificit\u00e0]] del test.\nNel breve futuro \u00e8 probabile che questi metodi di valutazione rivestano sempre pi\u00f9 importanza.\nAltri progetti.\n[[Categoria:EC 3.4.21]]"}
{"id": "436169", "revid": "438678", "url": "https://it.wikipedia.org/wiki?curid=436169", "title": "Lupo solitario (film)", "text": "Lupo solitario (\"The Indian Runner\") \u00e8 un film del 1991 diretto da Sean Penn, al suo debutto nella regia.\nIl film \u00e8 caratterizzato dal fatto che la trama \u00e8 completamente ispirata da una sola canzone di Bruce Springsteen, \"Highway Patrolman\", dell'album \"Nebraska\" del 1982. I personaggi, le ambientazioni e lo stile narrativo sono una trasposizione fedele della canzone, di cui il film diventa omaggio ed estensione. Il produttore esecutivo fu Steve Bannon.\nTrama.\nIl film \u00e8 basato sul rapporto e il conflitto di due fratelli, Joe e Frank Roberts.\nJoe \u00e8 lo sceriffo di una piccola cittadina agricola del Nebraska, Plattsmouth, Frank \u00e8 un soldato dell'esercito degli Stati Uniti. Lo sceriffo Joe Roberts conduce una vita tranquilla ed \u00e8 sposato con Maria, una giovane donna messicana per cui ha dovuto lottare con i pregiudizi razzisti del padre.\nLa vita dei due fratelli separati \u00e8 scossa dalla morte della madre prima e poi dal suicidio del padre\nL'indole e la solitudine di Frank Roberts non riesce comunque a cambiare: uccide Caesar, il gestore dell'unico bar del paese. Il fratello sceriffo \u00e8 quindi messo in conflitto tra l'amore che prova verso il fratello e la sua integrit\u00e0 di poliziotto: lo insegue fino al confine e decide di accostare lasciando il fratello libero di scappare.\nIl film si chiude con una citazione di Tagore:\nDistribuzione.\nPur avendo ingaggiato attori di prim'ordine e utilizzando una sceneggiatura particolare, la pellicola per gli argomenti trattati \u00e8 stata distribuita prevalentemente nel circuito dei film indipendenti e non \u00e8 mai diventata un successo commerciale su larga scala. Infatti utilizza scene di forte impatto, registicamente ineccepibili ma che possono disturbare qualche spettatore, fra cui nudi maschili ed un parto ripreso con molti dettagli.\nDedicato alla memoria di Hal Ashby, Frank Bianco e John Cassavetes, il film \u00e8 stato presentato nella Quinzaine des R\u00e9alisateurs al 44\u00ba Festival di Cannes."}
{"id": "436172", "revid": "1480390", "url": "https://it.wikipedia.org/wiki?curid=436172", "title": "Mossel Bay", "text": "Mossel Bay (af. Mosselbaai) \u00e8 una citt\u00e0 del Sudafrica, nella provincia del Capo Occidentale.\nCentro portuale, si affaccia sull'oceano Indiano in una baia a est del capo di Buona Speranza e a ovest di Humansdorp.\nIl nome proviene dal neerlandese antico \"Mosselbaai\", in italiano \"Baia dei mitili\", per via dell'abbondanza di tali frutti di mare sulle rocce sottomarine della baia; l'area era stata scoperta in precedenza dall'esploratore portoghese Bartolomeu Dias che, ivi sbarcato il 3 febbraio 1488, nel tentativo di trovare una via d'acqua tra Europa e India, battezz\u00f2 la baia \"Aguada de S\u00e0o Bras\".\nClima e ambiente.\nMossel Bay si trova a met\u00e0 strada fra Citt\u00e0 del Capo e Port Elizabeth. \u00c8 considerata la citt\u00e0 pi\u00f9 importante della Garden Route, la strada che costeggia la costa meridionale del Sudafrica. Il Guinness dei Primati la cita come il luogo con il clima pi\u00f9 mite del mondo dopo le Hawaii.\nLa costa della zona di Mossel Bay rappresenta una delle zone pi\u00f9 adatte del Sudafrica (e del mondo) per paraticare l'osservazione dei cetacei; balene di diverse specie si avvicinano alla costa per allattare i piccoli da giugno a novembre. Molte altre specie marine sono osservabili nei pressi della baia; fra le altre, alcune specie di otarie, delfini, squali e pinguini.\nLa baia si trova nel regno floreale del Capo, una ecoregione floristica dove si trovano una grande quantit\u00e0 di specie vegetali endemiche. Il tipo di vegetazione pi\u00f9 diffusa \u00e8 quella che viene detta \"fynbos\".\nStoria.\nIn alcune caverne nei pressi del promontorio di Pinnacle Point sono stati rinvenuti vari reperti risalenti a quelli che forse furono nostri progenitori, ospitati durante il lungo periodo glaciale detto \"MIS6\" (\"Marine Isotope Stage\" 6, in italiano: Stadio isotopico marino 6) tra 165\u00a0000 e 35\u00a0000 anni fa.\nI primi abitanti della baia in epoca storica furono nomadi Khoisan. Alcuni resti di un loro insediamento si possono ancora osservare in una caverna a nord della citt\u00e0, prima tappa del percorso verso Dana Bay, nei pressi della quale si trova anche un \"villaggio culturale\" Khoisan meta di diversi percorsi turistici. Un'altra trib\u00f9 che fu certamente presente nella zona \u00e8 quella dei Goriqua.\nNel 1488 Dias sbarc\u00f2 sulla spiaggia di Santos (oggi chiamata Madiba in onore di Nelson Mandela). Questo primo contatto fra gli europei e le popolazioni locali fu pacifico.\nA partire dal 1497 i portoghesi iniziarono a commerciare con i Khoisan (il primo fu Vasco de Gama), e la baia divenne una tappa consueta per le navi portoghesi, che vi si fermavano per rifornirsi di cibo e acqua.\nIn quest'epoca, un albero della baia venne scelto dai portoghesi come luogo in cui lasciare lettere che le successive navi avrebbero raccolto (il primo fu Pedro de Ataide, che nel 1500 lasci\u00f2 una lettera in una scarpa sotto l'albero). Quell'albero, divenuto un monumento nazionale e un'attrazione turistica, oggi viene chiamato \"Post Office Tree\"; la scarpa di Ataide viene ricordata con una piccola scultura posizionata davanti all'albero. Le lettere imbucate presso l'ufficio postale locale vengono timbrate con la dicitura \"Post Office Tree\".\nNel 1500 (o 1501) Jo\u00e3o da Nova eresse la \"Pietra di Mossel Bay\", una piccola cappella che rappresenta il primo luogo di culto cristiano del Sudafrica. La pietra oggi si trova al National Cultural History Museum of South Africa.\nIl primo insediamento europeo stabile di Mossel Bay fu stabilito nel 1729, 77 anni dopo la colonizzazione della non lontana Citt\u00e0 del Capo.\nEconomia.\nTurismo.\nLa principale attrazione turistica di Mossel Bay \u00e8 il \"Bartolomeu Dias Museum Complex\", situato in pieno centro, a Market Street. \u00c8 un complesso che include tre musei (il \"Cultural Museum\", il \"Maritime Museum\" e lo \"Shell Museum\"), un acquario, e il Post Office Tree. Il \"Cultural Museum\" \u00e8 situato nell'antico granaio della VOC, e raccoglie diverse collezioni di oggetti antichi (principalmente del XIX secolo) donati dalla popolazione della citt\u00e0. Il \"Maritime (Dias) Museum\" \u00e8 invece dedicato all'epoca dello sbarco di Dias e alla navigazione portoghese e olandese dei decenni successivi; comprende una ricostruzione della caravella di Dias. Lo \"Shell Museum\" esibisce alcune conchiglie ed \u00e8 situato accanto al piccolo acquario."}
{"id": "436179", "revid": "14691", "url": "https://it.wikipedia.org/wiki?curid=436179", "title": "Mosselbaai", "text": ""}
{"id": "436182", "revid": "2519", "url": "https://it.wikipedia.org/wiki?curid=436182", "title": "Andr\u00e9s Marcos Burriel", "text": ""}
{"id": "436186", "revid": "2166030", "url": "https://it.wikipedia.org/wiki?curid=436186", "title": "Opsikion", "text": "Opsikion fu uno dei themata dell'Impero Bizantino.\nL'estensione del \"thema\" di Opsikion.\nOriginariamente il suo territorio si estendeva a partire dagli attuali confini della Turchia, in Europa, fino in Asia, comprendendo Nicea ed una grossa fetta del territorio dell'Asia minore posseduto dai Bizantini. \nAll'epoca, dunque, il \"thema\" dell'Opsikion era quello pi\u00f9 importante nell'Impero Bizantino; comprendeva Adrianopoli, Arcadianopoli, Costantinopoli, Brussa, Nicea e Dorylaeum, le citt\u00e0 pi\u00f9 importanti di questa regione. \nSuccessivamente l'estensione del \"thema\" fu molto ridotta e perdette i confini europei; gli venne lasciata la sola zona vicino a Nicea. Anche la sua importanza diminu\u00ec: dal primo posto che occupava pass\u00f2 al quarto; Nicea e Dorylaeon rimasero le sole citt\u00e0 di una certa importanza.\nKomes.\nIl comandante di questa regione non veniva chiamato strategos ma komes. Prima dell'instaurazione dei themata, l'Imperatore Costante II (641-648) ordin\u00f2 al grosso della sua guardia Imperiale di andare in Asia minore, in aiuto dell'esercito regolare, per contenere l'avanzata degli Arabi. \nDopo l'attacco di questi a Costantinopoli i Bizantini riuscirono a riprendersi ed a sconfiggerli ripetutamente. I soldati che erano rimasti al fronte (fra cui le guardie imperiali) riconquistarono tutta l'Asia minore fondando tre grandi themi: Anatolikon, Armeniakon ed, appunto, Opsikion. \nRiassumendo il komes, prima della met\u00e0 del VII secolo, era il capo delle guardie imperiali; in seguito lo strategos del thema di Opsikon. Le guardie imperiali furono sostituite dalle guardie Variaghe. Il komes, durante il X secolo, percepiva trenta libbre d'oro all'anno.\nSoldati.\nQuesta regione forniva unit\u00e0 di cavalleria leggera, e arcieri."}
{"id": "436187", "revid": "729019", "url": "https://it.wikipedia.org/wiki?curid=436187", "title": "Sojuz T-8", "text": "Sojuz T-8 \u00e8 la denominazione di una missione della navicella spaziale Sojuz T verso la stazione spaziale sovietica Saljut 7 (DOS 6). Si tratt\u00f2 del quarantaseiesimo volo equipaggiato di questo velivolo spaziale, del sessantottesimo volo nell'ambito del programma Sojuz sovietico nonch\u00e9 del quarto volo equipaggiato verso la predetta stazione spaziale. Dato che l'aggancio alla stazione spaziale non riusc\u00ec, si dovette interrompere la missione, senza che l'equipaggio potesse soggiornare all'interno della Saljut 7.\nMissione.\nIl programmato aggancio tra la navicella spaziale ed il complesso orbitale Saljut 7/Cosmos 1443 non riusc\u00ec a causa di problemi con il sistema automatico d'aggancio.\nFu il primo aggancio non riuscito con una stazione spaziale dall'insuccesso del 1979 (Sojuz 33). Infatti, quando venne staccata l'apposita protezione, si stacc\u00f2 pure la strumentazione con l'antenna per il sistema automatico d'aggancio \"Igla\". L'equipaggio invece pens\u00f2, che lo stesso fosse rimasto agganciato alla navicella spaziale e semplicemente non stato estratto in maniera corretta. Per questo motivo tentarono di posizionare lo stesso mediante manovre e movimenti bruschi della navicella spaziale Sojuz T. Impegnarono per tali movimenti i congegni propulsori di controllo di assetto. Di conseguenza fu consumata un'enorme quantit\u00e0 di carburante durante questi tentativi d'aggancio non riusciti. Per garantire comunque che le riserve di carburante fossero sufficienti per la fase di rientro ed atterraggio, i cosmonauti furono costretti a spegnere il pilotaggio d'altitudine per portare la navicella spaziale in un modo di volo stabile per ci\u00f2 che riguardava l'autorotazione dello stesso. Tale prassi di volo era solita per le prime missioni del programma Sojuz nei primi anni settanta ma ormai totalmente in disuso. In pratica furono costretti a ritornare alle origini di questo programma. Quando fu chiaro che la manovra d'aggancio non pot\u00e9 essere eseguita, la missione venne immediatamente interrotta ed i cosmonauti avviarono la procedura di rientro ed atterraggio. Questo riusc\u00ec perfettamente e senza incontrare particolari problemi.\nUlteriori dati di volo.\nI parametri sopra elencati indicato i dati pubblicati immediatamente dopo il termine della fase di lancio. Le continue variazioni ed i cambi di traiettoria d'orbita sono dovute alle manovre di aggancio. Pertanto eventuali altre indicazioni risultanti da fonti diverse sono probabili ed attendibili in considerazione di quanto descritto."}
{"id": "436192", "revid": "1543377", "url": "https://it.wikipedia.org/wiki?curid=436192", "title": "Culmin", "text": "Fu probabilmente durante il suo regno che i dumnoni attaccarono il Wessex (658), ma furono sconfitti nella battaglia di Peonna (Penselwood, nel Wilts). Cos\u00ec, i confini dumnoni si attestarono sul fiume Parrett.\nCenwalh, re del Wessex, decise allora di spingersi oltre e nel 661 sconfisse i dumnoni nella battaglia di Posentesburh (Posbury, nel Devon) e conquist\u00f2 la parte orientale della Dumnonia, insediandovi dei coloni sassoni.\nGeneralmente, comunque, \u00e8 considerato una figura leggendaria."}
{"id": "436195", "revid": "287204", "url": "https://it.wikipedia.org/wiki?curid=436195", "title": "Club Nacional de Futbol", "text": ""}
{"id": "436197", "revid": "123779310", "url": "https://it.wikipedia.org/wiki?curid=436197", "title": "Sidro", "text": "Il sidro \u00e8 una bevanda alcolica ottenuta dalla fermentazione alcolica dei frutti delle mele e talvolta delle pere, i frutti di due piante coltivate delle rosacee. La sua origine in Francia e in Normandia risale al Medioevo, ma la sua invenzione \u00e8 antecedente. Pi\u00f9 del 95% della produzione mondiale di sidro \u00e8 realizzata con le mele.\nQuesta bevanda \u00e8 molto diffusa nel Regno Unito, maggior consumatore e produttore al mondo, in Francia (specie in Bretagna e Normandia), Spagna (dove la produzione \u00e8 particolarmente concentrata nelle Asturie), Germania, Irlanda, Paesi Bassi, Finlandia e Svizzera. In Italia \u00e8 meno popolare ma la si pu\u00f2 trovare nei \"pub\" di stile anglosassone e in numerosi supermercati.\nLa gradazione alcolica varia da 2 a 7%; il sapore acidulo \u00e8 conferito dalla presenza di acido malico.\nEtimologia.\nLa parola \"sidro\" per indicare il succo di mele fermentato nasce nella lingua d'o\u00efl attorno al 1130-1140, ma precedentemente veniva chiamato \"auppegard, \u00e9p\u00e9gard, y\u00e9bleron,\" \"sistr\" oppure \"sagarnoa o sagardoa\" per i marinai del Paese Basco (in basco, letteralmente \"vino di mela\"). In Grecia il sidro era conosciuto con i nomi semitici di \u03c3\u03b9\u03ba\u03b5\u03c1\u03af\u03c4\u03b7\u03c2 \"siker\u00edt\u0113s\" o \u03c3\u03af\u03ba\u03b5\u03c1\u03b1 \"s\u00edkera\", dall'ebraico \u05e9\u05b5\u05c1\u05db\u05b8\u05e8 \"\u0161\u0113k\u0101r\", passato poi al latino \"s\u012bcera\", da cui deriva la parola moderna \"sidro\".\nStoria.\nLa documentazione archeologica ha evidenziato il pi\u00f9 antico sidro sinora noto in Spagna, nella Valle Ambrona della regione di Soria, con datazione alla met\u00e0 del III millennio a.C.; l'analisi del residuo di un coccio di ceramica \u00e8 corrisposto a quello di un sidro di pera selvatica. Sembra che le civilt\u00e0 di Egitto e Bisanzio, poi anche quelle greche e romane amassero bere il sidro, tant'\u00e8 che le prime notizie sulle piantagioni di melo risalgono al XIII secolo a.C., epoca in cui era certamente coltivato in Egitto e in Asia Minore. Il sidro fu menzionato da Plinio al suo ingresso in Austria, quando testimoni\u00f2 che era tipico del luogo, utilizzato per fini curativi. Anche l'aceto di sidro di mele veniva utilizzato dai romani per dissetare e dagli Egizi per curare. Furono gli arabi che, mediante avanzati sistemi agricoli, ampliarono le variet\u00e0 di mele e le tecniche per produrne in tutto il continente.\nIn Austria la produzione di sidro s'intensific\u00f2 durante i secoli XII, XIII e XVIII, periodo dopo il quale l'aumentato consumo della bevanda impose l'aumento della superficie coltivata ad alberi di mele a scapito delle coltivazioni di cereali. Le mele e le pere erano usate in Gallia per la preparazione di bevande diverse, ma solo nel XIV secolo il sidro sostitu\u00ec la cervogia in Normandia. L'origine del sidro nella Normandia meridionale risale al Medioevo, quando dalla zona di Biscaglia (Spagna) nel VI secolo da naviganti della zona di Dieppe, nel dipartimento francese della Senna Marittima. Nel XV secolo divenne bevanda comune in Francia e nei paesi dell'Europa centrosettentrionale.\nQuesto prodotto viene documentato nei trattati tecnico-medici del 1588 del medico normanno Julien Le Paulmier, studioso dell'universit\u00e0 di Caen e medico personale di Carlo IX e di Enrico III, dove vengono esaltate le propriet\u00e0 terapeutiche, digestive, diuretiche e antinfluenzali del sidro.\nFu introdotto in Inghilterra nel 1066 da Guglielmo il Conquistatore e i primi documenti noti scrivono di produzione di sidro nelle campagne dello Herefordshire.\nProduzione.\nIl sidro commerciale viene prodotto dov'\u00e8 possibile trovare in grande quantit\u00e0 le mele adatte alla produzione di questa bevanda e in particolare:\nIn Italia il sidro era un tempo ampiamente prodotto nelle regioni melicole del nord Italia, con un marcato declino durante il dominio fascista, a causa dell'introduzione di una legge che vietava la produzione industriale di bevande alcoliche derivate da frutti di grado inferiore al 7% vol., che aveva lo scopo di proteggere i produttori di vino. Le leggi e i regolamenti attuali sono favorevoli ai produttori di sidro, ma la produzione \u00e8 sopravvissuta solo in poche localit\u00e0 alpine, soprattutto nelle regioni del Trentino, Valle d'Aosta, Piemonte e Friuli.\nPreparazione casalinga.\nPer la preparazione casalinga del sidro esistono svariate ricette.\nOltre al classico metodo basato sulla fermentazione naturale partendo dalla spremitura di mele o pere \u00e8 possibile semplificare il processo partendo dal succo di mela preconfezionato. Si parte mettendo in una piccola damigiana da 5 litri circa 4 litri di succo di mela non zuccherato, succo di limone per correggere l'acidit\u00e0, lievito di birra (in bustina o in panetto).\nLa fermentazione deve durare circa due settimane, a una temperatura attorno ai 20\u00a0\u00b0C. Ove la temperatura fosse pi\u00f9 alta, come capita normalmente nell'Europa meridionale al termine del periodo di maturazione delle mele o delle pere, il periodo di fermentazione dovr\u00e0 essere un po' pi\u00f9 breve, essendo le reazioni biochimiche coinvolte nel processo pi\u00f9 veloci. Per permettere lo sfogo del biossido di carbonio e impedire l'ingresso dell'ossigeno, il quale potrebbe stimolare l'acetificazione dell'alcol prodotto dalla fermentazione, \u00e8 necessario apporre o un tappo colmatore (gorgogliatore), o \u2013 in mancanza \u2013 ingegnarsi con un doppio cappuccio di stagnola avendo avuto l'accortezza di traforarne quello inferiore.In alternativa alle mele si possono usare le pere: la bevanda cos\u00ec ottenuta nei paesi anglosassoni prende il nome di \"perry\" e di \"poir\u00e9\" in quelli francofoni. Viene prodotto questo tipo di sidro anche in alcune valli friulane, dove prende il nome di \"piru\u00e7ade\" (o \"klotz\", dal nome della variet\u00e0 di pera pi\u00f9 diffusa in queste aree).\nInfluenze in letteratura.\n\"Il sidro\" (\"The Cyder\", 1709) \u00e8 il titolo di un poemetto in due canti del poeta inglese John Philips, ispirato alle \"Georgiche\" di Virgilio, nel quale si descrivono le tecniche e le strategie necessarie per produrre il sidro.\nNel celebre romanzo \"Madame Bovary\", di Gustave Flaubert, si racconta come a Pap\u00e0 Rouault, padre di Emma, piacesse avere sempre il sidro forte in tavola, per esemplificare come l'uomo non badasse a spese quando si trattava del suo tenore di vita (I, 3)."}
{"id": "436199", "revid": "4711", "url": "https://it.wikipedia.org/wiki?curid=436199", "title": "Penarol", "text": ""}
{"id": "436200", "revid": "4711", "url": "https://it.wikipedia.org/wiki?curid=436200", "title": "Penarol Montevideo", "text": ""}
{"id": "436201", "revid": "75433", "url": "https://it.wikipedia.org/wiki?curid=436201", "title": "Giovanna I d'Angi\u00f2", "text": ""}
{"id": "436202", "revid": "729019", "url": "https://it.wikipedia.org/wiki?curid=436202", "title": "Battaglia di Suessula", "text": "La battaglia di Suessula si mostra semplicemente come la continuazione della battaglia del Monte Gauro. Anche Tito Livio, la nostra fonte quasi esclusiva della storia del periodo, la interpreta in questo modo. \nI protagonisti, in effetti, sono gli stessi: Marco Valerio Corvo e i suoi uomini da una parte e i guerrieri Sanniti gi\u00e0 sconfitti al Monte Gauro, dall'altra.\nSituazione.\nI Sanniti avevano cercato di approfittare dei festeggiamenti che si erano tenuti nel campo avversario per richiamare forze fresche e valide dalle montagne del Sannio, fare un ulteriore tentativo e assalire Suessula (territorio di Acerra). Gli abitanti di Suessula inviarono informatori a Capua e i Capuani mandarono cavalieri al campo romano. Nonostante la recente pesante sconfitta, i Sanniti dovevano essere visti come invasori terribili se, per prima cosa, si correva a chiamare i Romani.\nIl console non pose tempo a mezzo: lasci\u00f2 al campo i bagagli (ricordiamo che per \"bagagli\" si intendeva non tanto gli zaini quanto gli schiavi addetti alla cura dei soldati e soprattutto degli ufficiali con tutto quanto di materiale era necessario), lasci\u00f2 un consistente presidio a guardia del campo e, con una marcia forzata, si port\u00f2 a ridosso dei nemici riuscendo ad accamparsi molto vicino ad essi.\nBattaglia.\nVistisi arrivare quasi addosso i nemici, i Sanniti si schierarono a battaglia. I Romani, probabilmente anche per la stanchezza della marcia, si guardarono bene dall'accettare lo scontro. I Sanniti avanzarono verso il campo romano. I loro esploratori riferirono che il campo era piccolo e quindi se ne deduceva che le forze nemiche erano esigue. Da tutti i reparti dell'esercito sannita sal\u00ec la richiesta di approfittare della situazione.\nMa i capi dei Sanniti preferirono mandare i loro soldati a foraggiare (saccheggiare) per le campagne perch\u00e9 erano a corto di rifornimenti e pensarono di approfittare del ritardo nei combattimenti per assicurarsi le vettovaglie mentre l'esercito avversario, avendo marciato senza bagagli sarebbe presto rimasto senza cibo. Non era un'idea peregrina. Tuttavia il console, vedendo le forze nemiche sparse per il territorio, colse l'occasione favorevole e guid\u00f2 i suoi uomini all'assalto del campo sguarnito. \nMa l'azione romana non era terminata. Marco Valerio Corvo lasci\u00f2 degli uomini (Tito Livio riporta \"\"duabus legionibus\", due legioni; per\u00f2 sembrano un numero eccessivo per un esercito \"expeditum\"\" cio\u00e8 senza bagagli) a guardia del campo e delle insegne conquistate, con l'ordine di astenersi dal saccheggio e part\u00ec con il resto dell'esercito. \nLanciata la cavalleria a tagliare ogni possibilit\u00e0 di fuga ai Sanniti, riusc\u00ec a farli concentrare e con le forze di fanteria pass\u00f2 a compiere\nLivio riporta che vennero raccolti quarantamila scudi e, comprese quelle del campo conquistato, centosessanta insegne. La preda fu data ai soldati. I consoli ottennero il trionfo.\nPrimi effetti.\nCome risultato immediato, oltre all'ovvio freno dato ai Sanniti e al supporto dei Campani di Capua, la battaglia spinse i Falisci a passare da uno stato di tregua addirittura all'alleanza con Roma. Un altro nemico, i Latini che avevano predisposto un esercito per scagliarsi su Roma, spost\u00f2 le sue poco raccomandabili attenzioni al popolo dei Peligni. \nMa, forse pi\u00f9 interessante, i Romani raccolsero un'investitura \"internazionale\":\nRicordiamo \"en passant\" che solo pochi anni prima, nel 348 a.C. Cartagine e Roma avevano stipulato il secondo dei quattro trattati intercorsi fra le due capitali del Mar Mediterraneo. Cartagine, probabilmente, aveva cominciato a comprendere l'importanza e la forza della nascente potenza italica."}
{"id": "436204", "revid": "36426", "url": "https://it.wikipedia.org/wiki?curid=436204", "title": "Granduca Francesco I", "text": ""}
{"id": "436205", "revid": "125752673", "url": "https://it.wikipedia.org/wiki?curid=436205", "title": "Assedio di Malta (1565)", "text": "Lassedio di Malta del 1565, anche noto come il grande assedio di Malta, fu un assedio stretto dall'Impero ottomano, deciso a conquistare Malta, per eliminare l'Ordine ospedaliero di San Giovanni; la strenua difesa dei cavalieri e dei maltesi obblig\u00f2 gli Ottomani a desistere dopo quasi quattro mesi.\nMalta \u00e8 situata a sud della Sicilia e quasi equidistante dalle coste libiche e tunisine. Oltre a controllare il commercio tra le rotte occidentali e orientali del Mediterraneo, era dotata di eccellenti porti naturali che facevano dell'isola una roccaforte di notevole importanza strategica. Nel XVI secolo infatti, il Mediterraneo era diventato ormai un lago islamico, soprattutto dopo la caduta di Costantinopoli nel 1453 e la sconfitta di Gerba. I corsari barbareschi, guidati dai loro comandanti Dragut e Occhial\u00ec, compivano razzie e depredavano i convogli navali con ingenti danni per i cristiani che non trovavano accordi con l'Impero ottomano, in quel periodo guidato da Solimano il magnifico. La caduta dell'isola, ultimo baluardo di difesa della Cristianit\u00e0, avrebbe avuto conseguenze disastrose per tutta l'Europa, data la debolezza e la litigiosit\u00e0 delle potenze europee.\nL'assedio \u00e8 considerato uno dei maggiori successi per i difensori nella storia militare. Tuttavia, non dovrebbe essere visto come un evento isolato, ma come il picco di una \"escalation\" delle ostilit\u00e0 tra spagnoli e Ottomani per il controllo del Mediterraneo.\nI Cavalieri di Malta.\nL'Ordine dei Cavalieri ospitalieri di San Giovanni di Gerusalemme nel 1530 cambi\u00f2 nome in \"Ordine di Malta\" quando, il 26 ottobre, fra' Philippe Villiers de L'Isle-Adam, Gran Maestro dell'Ordine, insieme con i suoi cavalieri, giunse a Malta per prendere possesso dell'isola, ceduta in feudo dall'imperatore Carlo V.\nSette anni prima, alla fine del 1522, i Cavalieri erano stati cacciati dalla loro base a Rodi dal sultano ottomano Solimano il Magnifico, dopo un assedio durato sei mesi. Tra il 1523 e il 1530 i Cavalieri non ebbero alcuna base, fino a quando l'imperatore d'Asburgo offr\u00ec loro l'arcipelago di Malta. In cambio pretese un tributo annuale simbolico che consisteva in un falco da inviare al vicer\u00e9 di Sicilia e in una messa da celebrare in onore di tutti i Santi. Fu inoltre loro consegnata Tripoli, citt\u00e0 situata in un territorio ostile, che l'imperatore destin\u00f2 per tenere a bada i pirati della Barberia, alleati degli ottomani.\nDopo una consultazione con papa Clemente VII, Villiers de l'Isle-Adam accett\u00f2 l'offerta anche se con alcuni dubbi poich\u00e9, rispetto a Rodi, Malta era pi\u00f9 piccola e desolata. Ben presto per\u00f2, divenne un'efficiente base da cui partirono squadre navali per attaccare le navi turche e corsare. L'isola, situata nel centro del Mediterraneo, occupa una posizione chiave nel crocevia tra Oriente e Occidente e di grande importanza strategica, soprattutto quando, dal 1540, i pirati berberi cominciarono a infestare le acque del Mediterraneo attaccando le navi e le coste cristiane. In particolare vengono ricordate le isole Baleari, terra dalla quale provenivano molti cavalieri, che furono teatro dell'attacco portato da Turgut Reis (conosciuto anche come \"Dragut\") a Pollensa nel 1550, durante il quale i turchi uscirono sconfitti. \nIl corsaro Dragut, infatti, cominci\u00f2 ad essere una seria minaccia per le nazioni cristiane del Mediterraneo, anche se la presenza dell'Ordine di Malta sull'isola fu un ostacolo per le sue finalit\u00e0, perch\u00e9 cavalieri effettuavano azioni contro i corsari, liberando navi e prigionieri cristiani catturati, oppure attaccando le navi cariche d'oro e di seta del \"Gran Turco\". Nel 1551, Dragut e l'ammiraglio turco Sin\u00e1n decisero di attaccare le isole e, con 10.000 uomini, aggredirono Gozo. Il bombardamento della citt\u00e0 dur\u00f2 per diversi giorni fino a quando il locale comandante dei Cavalieri, considerando inutile opporre altra resistenza, consegn\u00f2 la cittadella. I corsari presero in ostaggio quasi tutta la popolazione (circa 5.000 abitanti) e poi si recarono a Tripoli, dove riuscirono a scacciare senza eccessive difficolt\u00e0 i Cavalieri della guarnigione.\nDi fronte a questi attacchi, il Gran Maestro dell'Ordine, fra' Juan de Homedes, decise di rafforzare le difese del forte Sant'Angelo in Birgu (cittadella oggi chiamata Vittoriosa), e di costruire due nuovi forti, di San Michele nel promontorio di Senglea, e di Sant'Elmo, sulle pendici della penisola del Monte Sceberras (oggi, centro urbano di La Valletta). I due nuovi fortini furono ultimati in soli sei mesi nell'anno 1552, e furono di importanza cruciale per l'esito del \"Grande assedio\". In particolare Sant'Elmo fu commissionato ad un architetto italiano che lo progett\u00f2 in un modo oggi conosciuto come fortificazione alla moderna.\nI preparativi.\nGli anni successivi furono particolarmente tranquilli per l'isola. Nel 1557 fra' Jean de la Valette, cavaliere dell'ordine di Malta, fu eletto 49\u00ba Gran Maestro dell'Ordine, e subito incoraggi\u00f2 attacchi contro le navi non cristiane.\nEssendo un periodo relativamente tranquillo Dragut, nel 1559, decise (d'accordo con i Mori) di attaccare la costa orientale della Spagna. Ci\u00f2 indusse Filippo II a organizzare una spedizione navale per cacciare i corsari dalla loro base a Tripoli. L'Ordine ader\u00ec alla spedizione, composta di circa 54 navi e 14.000 uomini, ma la campagna si concluse con un disastro: la flotta cristiana fu intercettata e sorpresa vicino all'isola di Gerba (Tunisia) dalle forze dell'ammiraglio Piyale Pa\u015fa, nel maggio 1560, e circa met\u00e0 delle navi vennero affondate o catturate. Questo evento segn\u00f2 l'apice della dominazione ottomana nelle acque mediterranee.\nDopo l'episodio di Gerba, le possibilit\u00e0 per gli ottomani di attaccare Malta aumentarono notevolmente. Ma, nonostante sapessero che nel mese di agosto 1560 Jean de la Valette aveva richiamato a Malta tutti gli appartenenti all'Ordine per rinforzare la guarnigione, commisero il grave errore di non attaccare immediatamente l'isola (o forse non ne furono in grado), lasciando il tempo alla Spagna di ricostruire le proprie forze.\nA met\u00e0 1564, Mathurin Romegas, uno dei pi\u00f9 abili ammiragli dell'Ordine, si impossess\u00f2 di alcuni vascelli turchi (appartenenti all'eunuco capo dell'harem Kustir Agha) sui quali viaggiavano alti personaggi della \"Sublime Porta\", compresa la vecchia balia della figlia prediletta del sultano e il governatore del Cairo. Il successo dei corsari di Romegas forn\u00ec ai turchi un plausibile \"casus belli\".\nNei primi mesi del 1565, il Gran Maestro ricevette un rapporto dalle spie genovesi a Costantinopoli che preannunciava un'invasione imminente. Jean de la Valette si occup\u00f2 delle pi\u00f9 immediate misure di difesa: reclutamento di nuovi soldati in Italia, accumulo di cibo, e accelerazione dei lavori di riparazione e ristrutturazione delle fortezze di San Angelo, San Michele e Sant'Elmo, evacuazione dei civili e realizzazione della tattica della terra bruciata a Malta e Gozo. Tuttavia attese del tempo prima di cominciare i preparativi a causa del costo delle operazioni ed essendo convinto che il nemico non sarebbe arrivato prima di giugno, che in realt\u00e0 si present\u00f2 il 18 maggio dello stesso anno.\nGli schieramenti.\nIl \"Gran turco\", al massimo del suo potere, port\u00f2 a Malta una delle pi\u00f9 grandi armate mai viste fino ad allora. Secondo la registrazione di Giacomo Bosio, storico ufficiale dell'Ordine, la flotta era composta da 193 navi, delle quali 131 galere, 7 galeotte (piccole galee) e 6 galeazze (grandi galee, meno agili ma con pi\u00f9 potenza di fuoco), 8 \"mahon\" (grandi navi da trasporto), 11 barche a vela con rifornimenti e altre 3 per i cavalli. Le navi trasportavano anche un discreto equipaggiamento d'assedio che comprendeva 64 pezzi d'artiglieria (tra cui una dozzina di colubrine e un enorme basilisco capace di scagliare proiettili di ferro da 100 kg). Per quanto riguarda la fanteria, oltre al numeroso reparto di miliziani in media poco addestrati e di pirati, figuravano nell'esercito turco alcuni corpi d'\u00e9lite come gli spahi (cavalleria pesante) che erano la punta di forza della cavalleria ottomana anche se sostanzialmente inutile in un assedio e i giannizzeri che erano ormai diventati una casta militare e politica molto influente. Questo reparto era uno dei pi\u00f9 potenti dell'epoca: ogni giannizzero era dotato di un archibugio (nel caso dell'assedio di Malta, furono usati archibugi tedeschi a canna lunga), un arco, 2 scimitarre e poi mazze e asce; in particolare avevano il privilegio di poter essere aiutati e curati durante una battaglia. Infine vi era la guardia del corpo di Dragut: un gruppo di 1.500 \"matasiete\". Si trattava di guerrieri fanatici vestiti con pelle di leone e armati di scimitarre. Il loro nome - che derivava dallo spagnolo \"matar\", \"ammazzare\" (a sua volta derivante dal verbo arabo \"mata\", che ha lo stesso significato), e \"siete\" che significa \"sette\", oppure \"molti\" - verr\u00e0 poi italianizzato in \"ammazzasette\" (ma con una accezione derisoria).\nIl diario dell'assedio del mercenario italo-spagnolo Francesco Balbi da Correggio \u00e8 un'altra fonte di informazioni sulle forze in conflitto:\nLe cifre indicate da Balbi sono affidabili. Il cavaliere Hip\u00f3lito Sans, in un registro meno conosciuto, cita 48.000 invasori, anche se non \u00e8 chiaro se la sua storia sia davvero indipendente degli scritti del soldato italo-spagnolo. Altri autori contemporanei diedero cifre pi\u00f9 basse; proprio La Valette, in una lettera a Filippo II scritta durante il quarto giorno d'assedio, fece notare che \u00abil numero di soldati che \u00e8 sbarcato \u00e8 tra i 15.000 e i 16.000, compresi 7.000 archibugieri, 3.000 giannizzeri e 4.000 Spahi\u00bb. Naturalmente per sbarcare 48.000 uomini occorrevano molti giorni, soprattutto con i mezzi dell'epoca, quindi la cifra finale molto probabilmente corrisponde a quella indicata.\nInoltre, un mese dopo l'assedio, egli stesso scrisse al priore dell'ordine di Malta queste parole: \u00abQuesta flotta consisteva di 250 navi, triremi, biremi e altre imbarcazioni; crediamo che il nemico abbia circa 40.000 uomini in armi\u00bb. Il fatto che La Valette diede un numero di 250 navi e 40.000 uomini mostra che lo stesso Gran Maestro fu molto obbiettivo nelle stime. Infatti, il capitano Vincenzo Anastagi afferm\u00f2 che le forze nemiche arrivarono a 22.000 uomini, una cifra simile a quella di molti altri scritti di quelle date. Da parte sua, Bosio parla di circa 30.000 uomini, numero simile ai 38.500 di Balbi.\nSiccome Anastagi cercava di convincere il vicer\u00e9 di Sicilia che una vittoria era possibile se egli avesse contribuito con l'invio di truppe, probabilmente diminu\u00ec la cifra. Alla luce del fatto che gli storici offrono un totale di poco pi\u00f9 di 30.000 uomini (pi\u00f9 6.000 pirati, provenienti da Barberia), si pu\u00f2 concludere che la cifra reale non dovesse variare di molto.\nDa parte dei difensori, i numeri di Balbi probabilmente sono corretti, in quanto d\u00e0 una cifra di soli 550 cavalieri sull'isola, ma i cavalieri erano pochi e tutti nobili, mentre Bosio parlava di un totale di 8.500 difensori. La differenza \u00e8 data dai soldati di varie provenienze al servizio dell'Ordine e dai 3000 armigeri reclutati tra i maltesi.\nL'assedio.\nLo sbarco.\nL'imponente flotta turca, che part\u00ec da Costantinopoli nel mese di marzo, fu avvistata a Malta all'alba di venerd\u00ec 18 maggio, ma non sbarc\u00f2 immediatamente; costeggi\u00f2 l'isola ed infine approd\u00f2 nel porto di Marsa Scirocco, a circa 10 km dal Gran Porto. Secondo la maggior parte delle storie, in particolare quella di Balbi, tra il capo delle forze terrestri, il visir K\u0131z\u0131l Ahmedli Mustafa Pa\u015fa e l'ammiraglio Piyale Pa\u015fa, ci furono alcuni dissensi. Piyale era dell'idea di mettere al sicuro la sua flotta dai venti del Mediterraneo nel Grande Porto, e perci\u00f2 propose di attaccare la base fortificata. Da parte sua, Mustaf\u00e0 preferiva tentare l'attacco alla vecchia capitale, Medina, che era situata al centro dell'isola, per poi attaccare via terra i forti San Michele e Sant'Angelo. Alla fine la spunt\u00f2 Piyale, convincendo i suoi compagni che i cavalieri a Sant'Elmo avrebbero resistito solamente un paio di giorni. Cos\u00ec, il giorno 24 maggio posizion\u00f2, intorno al piccolo forte, 21 batterie di cannoni per cominciare subito i bombardamenti.\nCertamente Solimano commise un grave errore a distribuire il comando tra Piale e Mustaf\u00e0, anche se il comando generale spettava a Dragut che per\u00f2 arriv\u00f2 a operazioni gi\u00e0 iniziate poich\u00e9 la sua nave era incappata in una tempesta. Egli, non appena giunse a Malta, disapprov\u00f2 la scelta di Pyale, ma ritenne disonorevole interrompere l'attacco gi\u00e0 iniziato.\nBattaglia del forte Sant'Elmo.\nIl forte Sant'Elmo era difeso da circa 100 cavalieri e 500 miliziani ai quali la Valette aveva ordinato di lottare fino alla fine, cercando di resistere fino a quando non sarebbero arrivati i rinforzi promessi da Garc\u00eda \u00c1lvarez de Toledo y Osorio, vicer\u00e9 di Sicilia.\nIl pesante bombardamento ridusse il forte in macerie in meno di una settimana, ma la Valette, e i cavalieri degli altri due forti, rimpiazzarono i feriti con truppe fresche e ripararono la fortezza di notte passando per un sentiero nascosto. Il forte, nonostante gli incessanti bombardamenti, continu\u00f2 a resistere con i cavalieri annidati tra le macerie.\nLa mattina del 3 giugno i giannizzeri scagliarono un attacco contro le mura, urlando e sparando all'impazzata anche favoriti dalle massicce dosi di hashish loro distribuite prima della battaglia. Per scalare le mura vennero utilizzate scale e corde mentre i cavalieri rovesciarono il fuoco greco sugli assalitori che in pochi istanti si trasformarono in torce umane. I superstiti che raggiunsero la cima si trovarono davanti i cavalieri dell'ordine. Uomini ricoperti di ferro, armati di spade e lance, che avevano dedicato la loro vita all'addestramento militare (come i giannizzeri) e alla preghiera. Il monaco dell'ordine infatti, indossava una corazza (anche se non integrale e pesante come nel medioevo) che permetteva una buona protezione ma anche una notevole agilit\u00e0, essendo il peso ben distribuito e l'armatura costruita in gran parte da elementi realizzati su misura. Difficilmente i fendenti di scimitarra e le frecce, penetravano le corazze; solamente un colpo di archibugio sparato a breve distanza poteva provocare gravi danni, ed i turchi ne disponevano di alcune migliaia; tuttavia, a parte i giannizzeri, la maggior parte dei soldati ottomani erano equipaggiati alla leggera e con indosso un corpetto corazzato (ma questo non aveva impedito loro di conquistare Rodi e Tripoli). A mezzogiorno i turchi si ritirarono lasciando sul campo 2.000 morti; i cavalieri che persero la vita in questo scontro furono solamente 10 mentre 70 furono i militi che perirono.\nLe armi segrete.\nL'arma segreta degli assediati per\u00f2 fu la tecnologia; oltre al fuoco greco, erano diffuse le \"pignatte\", rudimentali bombe a mano riempite del potente composto, accese mediante una corta miccia, avevano un utilizzo simile a quello delle moderne molotov. Non solo bombe ma anche lanciafiamme: \"la tromba\", un lungo tubo che sputava fuoco sui nemici. Ma forse, l'arma che maggiormente impression\u00f2 i soldati turchi, fu il \"cerchio\". Quest'arma, usata per la prima volta proprio a Sant'Elmo, era formata da un anello di legno ricavato dalle botti e rivestito di un tessuto imbevuto di pece. Il cerchio veniva acceso e fatto rotolare gi\u00f9 contro i nemici ammassati sotto le mura con effetti devastanti.\nI bombardamenti continuarono per giorni, alternati da massicci assalti dei giannizzeri sempre respinti. I soldati dei rispettivi eserciti si massacrarono a vicenda, convinti che la morte sarebbe stata meglio della schiavit\u00f9 e confortati dal punto di vista religioso dal fatto che agli ottomani era promesso il paradiso delle \"Huri\", ai cavalieri era stata concessa l'indulgenza plenaria da papa Paolo IV..\nL'8 giugno i cavalieri del forte, stremati dagli incessanti bombardamenti (6.000 palle di cannone sparate al giorno), inviarono un messaggio al Gran Maestro che chiedeva l'autorizzazione di morire con la spada in pugno facendo una sortita nel campo nemico. In risposta il Gran Maestro disse che se i Cavalieri dovevano morire allora era meglio che morissero nel modo che lui aveva ordinato: \u00absacrificando le nostre vite una ad una, faremo guadagnare tempo all'Europa e alla Cristianit\u00e0\u00bb. Anche se ridotta allo stremo, la guarnigione resistette, respingendo numerosi assalti del nemico e ritardando la caduta della fortezza. Il 13 giugno anche gli assalitori utilizzarono la loro arma segreta: si trattava dei cosiddetti \"sacchetti\". Questi erano piccoli involucri, attaccati alle frecce, riempiti di sostanze incendiarie e appiccicose, che si attaccarono alle corazze condannando il cavaliere o il milite colpito a bruciare vivo se non avesse avuto a disposizione acqua per spegnere il fuoco.\nLa caduta del forte.\nIl 18 giugno, Sant'Elmo era ormai un cumulo di macerie. Mustaf\u00e0 e Dragut si spinsero su una collina per assistere all'ennesimo assalto. Ma quel giorno accadde l'imprevedibile. Il nobile licatese, Giovanni Antonio Grugno, arrivato in soccorso da Licata con una goletta, insieme ad altri nobili licatesi, tra i quali, i fratelli Vespasiano e Michele Celestri (Cavalieri gerosolimitani), attirato dalle bandiere dai colori sgargianti dei due comandanti, si avvicin\u00f2 ad uno dei cannoni di bordo, mir\u00f2 e fece fuoco su di loro nonostante la distanza fosse al limite della portata del cannone. Dragut mor\u00ec, colpito alla fronte da una scheggia di pietra.\nIl 23 giugno, i turchi riuscirono a prendere ci\u00f2 che era rimasto del forte di Sant'Elmo, vendicandosi sui prigionieri: massacrarono i cavalieri catturati, crocifissero i loro corpi a tavole di legno e li spinsero sulle acque del porto verso le posizioni tenute dai cavalieri piazzati negli altri due forti. La Valette ordin\u00f2 una risposta dello stesso tenore: tutti i prigionieri turchi furono decapitati e le loro teste sparate dai cannoni verso il campo nemico.\nOra che i turchi avevano vinto la guarnigione di Sant'Elmo, la flotta di Piyale gett\u00f2 l'ancora nel porto. L'assedio del forte Sant'Elmo per la parte turca non caus\u00f2 meno di 6.000 vittime, tra cui circa la met\u00e0 dei suoi migliori soldati, i giannizzeri. Piyale pasci\u00e0 stesso era stato ferito alla testa. Mustaf\u00e0 comprese il suo errore strategico: il forte Sant'Elmo era stato conquistato ad un prezzo troppo caro oltre ad essere costato la vita di Dragut. Guardando verso il grande forte Sant'Angelo, ancora intatto e con i cannoni tuonanti, grid\u00f2: \u00abAllah! Se un figlio cos\u00ec piccolo \u00e8 costato tanto caro, quale prezzo dovremo pagare per un padre cos\u00ec grande?\u00bb.\nIl Piccolo Soccorso.\nIntanto la notizia dell'assedio si era diffusa nel continente provocando il panico. Non vi era alcun dubbio che un risultato sfavorevole dell'assedio di Malta sarebbe stato drammatico e che il suo esito avrebbe potuto decidere la lotta tra l'Impero ottomano e l'Europa cristiana. Una volta presa l'isola, i turchi avrebbero invaso l'Italia da sud e proseguendo nella conquista dell'Ungheria e della penisola balcanica avrebbero stretto in una morsa letalel'Europa occidentale.\nPer questo motivo si decise di organizzare una spedizione di salvataggio, il \"Gran Soccorso\", capitanata dal genovese Gianandrea Doria, che comprendeva galee di tutti gli stati mediterranei ad eccezione di Francia e Venezia che non parteciparono per paura di guastare i loro rapporti con l'Impero ottomano. Tuttavia Filippo II ordin\u00f2 esplicitamente al vicer\u00e9 di Sicilia, Garc\u00eda \u00c1lvarez de Toledo y Osorio, di non impegnare le sue galee: il ricordo della sconfitta a Gerba era ancora vivo nel \"Re prudente\". Tuttavia Garc\u00eda era angosciato da un terribile dilemma: il suo onore di soldato lo spingeva a partire immediatamente con le sue galee alla volta di Malta (anche perch\u00e9 suo figlio militava tra le truppe maltesi), ma gli ordini di Madrid lo trattenevano.\nCos\u00ec alcuni ardimentosi cominciarono a violare il blocco navale turco per portare viveri e rinforzi agli assediati. In pieno giorno, una barca a remi diretta verso il Gran Porto, fu colpita da una cannonata turca e, un comandante dell'Ordine, un tale Salvago, e il capitano spagnolo Miranda, raggiunsero la costa a nuoto e si unirono agli assediati. In un'altra occasione una galera siciliana riusc\u00ec a sfuggire a sette galee nemiche mentre cercava di approdare.\nUn rinforzo di 600 uomini comandati da Enrique de la Valette, nipote del Gran Maestro, non riusc\u00ec a raggiungere la costa e fu costretto a ritirarsi. Dopo altri due tentativi falliti, il 28 giugno raggiunse Malta un consistente numero di rinforzi: circa 600 uomini sotto il comando di Juan de Cardona, in quattro galere inviate dal vicer\u00e9 di Sicilia. Ci\u00f2 provoc\u00f2 un enorme aumento del morale. Questo piccolo distaccamento comprendeva una compagnia spagnola d'\u00e9lite, 150 cavalieri e molti volontari, inclusi i fratelli del duca dell'Infantado e il Conte di Monteagudo, comandati da don Melchor de Robles. Il successo fu dovuto anche all'opera di soldato, Juan Martinez di Luvenia, che appena sbarcato si occup\u00f2 di segnalare la presenza o l'assenza delle navi nemiche con un fal\u00f2.\nInfine partecip\u00f2 all'invio di rinforzi anche il Ducato di Savoia che organizz\u00f2 una spedizione, chiamata \"Piccolo Soccorso\", guidata dal piemontese Andrea Provana di Lein\u00ec. La piccola flotta di galee riusc\u00ec avventurosamente a superare il blocco navale e a sbarcare un gruppo di volontari e alcune casse di viveri prima di riprendere il largo.\nSecondo assalto.\nCon Piyale ferito, Mustaf\u00e0 suddivise le forze in tre gruppi: uno avrebbe attaccato Birgu e Medina (i due borghi dell'isola), e gli altri due i forti rimanenti. Furono costruite 100 piccole imbarcazioni nel Gran Porto, con l'intenzione di lanciare un attacco anfibio contro il promontorio di Senglea, mentre i pirati attaccavano il forte San Michele. Fortunatamente per i maltesi, un disertore turco mise in guardia la Valette sulla imminente operazione e il Gran Maestro ebbe il tempo di costruire un recinto e sbarramenti sottomarini. L'attacco ebbe luogo il 15 luglio: alcune navi turche si schiantarono contro le palizzate mentre altre finirono intrappolate nelle catene disseminate lungo la riva. Quando i turchi tentarono di distruggere le difese in mare furono aggrediti dai nuotatori maltesi che ingaggiarono un violento corpo a corpo. Quel giorno non furono fatti prigionieri e ai turchi che si arresero venne tagliata la gola al grido di \u00abPer vendicare Sant'Elmo!\u00bb. Anche l'azione dei pirati fall\u00ec. Infatti una decina di vascelli carichi di pirati e giannizzeri arriv\u00f2 a portata di una batteria di cannoni del comandante de Guiral, ai piedi del forte Sant'Angelo. Dopo poche salve nove barche affondarono trascinando con s\u00e9 gli equipaggi.\nNel frattempo, i turchi avevano circondato Birgu e Medina e, con i loro 64 pezzi d'assedio, il 2 agosto le citt\u00e0 furono oggetto del pi\u00f9 duro bombardamento che avesse mai avuto luogo fino ad allora nella storia (Balbi assicura che furono sparati oltre 130.000 proiettili solo di archibugio nel corso dell'assedio). Venne quindi lanciato il segnale d'attacco e gli assedianti si scagliarono contro ci\u00f2 che rimaneva delle mura; lo scontro dur\u00f2 per sei ore ma alla fine furono respinti.\nIl 7 agosto Mustaf\u00e0 ordin\u00f2 due massicci attacchi simultanei contro forte San Miguel e contro la cittadella di Birgu. Mentre i turchi si avvicinarono alle mura, il Gran Maestro la Vallette decise di effettuare un'improvvisa sortita contro gli assedianti. Racconta Balbi nel suo diario:\nI cavalieri piombarono nello schieramento turco menando colpi con il pesante spadone a due mani provocando il caos nello schieramento avversario. Lo scontro infuri\u00f2 per nove ore fin quando i turchi non si ritirarono. A questo punto Mustaf\u00e0, pensando che i cavalieri avessero ricevuto rinforzi, decise che da quel momento in poi avrebbe affidato il compito di continuare l'assedio alle sue artiglierie.\nDopo l'attacco del 7 agosto i turchi ripresero, senza interruzione, il loro bombardamento contro San Michele e Birgu alternando sporadiche sortite di giannizzeri e spahi (che combattevano appiedati non potendo i cavalli muoversi sulle macerie) dove si aprivano delle brecce nelle mura, come avvenne il 18 agosto quando una mina apr\u00ec una breccia nella quale si riversarono gli assedianti, costringendo lo stesso Gran Maestro ad intervenire gettandosi nella mischia. Il suo gesto fu d'esempio per i difensori che si precipitarono verso le mura dando vita ad un violento corpo a corpo. L'assalto fu respinto ma la Vallette rimase ferito ad una gamba da una granata.\nIl Gran Soccorso.\nIntanto a Messina la preparazione della flotta del Gran Soccorso andava per le lunghe. Il 26 agosto le navi cariche di volontari salparono ma furono subito costrette a tornare indietro a causa di una violenta tempesta. Ci\u00f2 ritard\u00f2 di molto le operazioni e la spedizione pot\u00e9 riprendere il largo solo il 5 settembre. Arrivarono nella baia di Mellie\u0127a, tra Malta e Gozo, due giorni dopo. L'arrivo dei rinforzi fu il colpo di grazia per i turchi. Il combattimento decisivo avvenne sulla piana di Pietranera alla quale parteciparono anche i cavalieri usciti in massa dai forti. Dopo cinque ore di combattimento i turchi si ritirarono e s'imbarcarono sulle loro navi.\nIl 12 settembre la flotta di Piyale lasci\u00f2 l'isola; dovette per\u00f2 abbandonare parte delle navi, che furono date alle fiamme per non lasciarle al nemico: non vi erano pi\u00f9 uomini sufficienti per manovrarle.\nLe perdite registrate da Balbi furono: 31.000 turchi, 239 cavalieri di Malta, 2.500 fanti di tutte le nazionalit\u00e0, 7.000 cittadini maltesi (uomini, donne e bambini).\nConseguenze.\nQuando la notizia della vittoria di Malta si diffuse nel continente, in tutte le chiese ci furono funzioni di ringraziamento. Giunsero a Malta doni da tutta Europa. Filippo II invi\u00f2 a Malta circa 6.000 uomini di rinforzo, un'ingente somma di denaro e regal\u00f2 a la Vallette una spada e un pugnale con incise queste parole: . Tuttavia il vicer\u00e9 d'Italia, don Garcia, fu destituito per aver disubbidito agli ordini. Il papa Pio IV offr\u00ec a la Vallette di diventare cardinale ma questi rifiut\u00f2: l'anziano cavaliere voleva vivere i suoi ultimi anni sulla sua isola. Egli infatti mor\u00ec il 21 agosto 1568 e a lui fu dedicata la nuova capitale di Malta: La Valletta.\nPer l'Impero ottomano, al contrario, la sconfitta di Malta fu un grave colpo anche sul piano finanziario, poich\u00e9 l'economia turca si reggeva principalmente sulle razzie e sul bottino di guerra: per la prima volta la loro moneta fu svalutata, e i turchi conobbero l'inflazione. Meno di un terzo dell'esercito ritorn\u00f2 a Costantinopoli e la flotta fu guidata nel porto in piena notte per evitare che il popolo si rendesse conto dei danni subiti. Solimano intendeva ripetere l'attacco l'anno successivo, e questa volta probabilmente Malta, che ormai semidistrutta necessitava di tempo per la ricostruzione, non avrebbe potuto resistere; ma durante l'inverno, sabotatori dell'Ordine di Malta riuscirono ad entrare nell'arsenale di Kostantiniyye e a far esplodere il deposito delle polveri, distruggendo parte della flotta turca che era ormeggiata nei bacini. Il sultano cambi\u00f2 i suoi piani e nel 1566 diresse i suoi sforzi bellici solo verso l'Ungheria, ma durante questa campagna trov\u00f2 la morte.\nGli ottomani non attaccarono mai pi\u00f9 Malta.\nL'eroica resistenza dei Cavalieri di Malta dimostr\u00f2 all'Europa che era possibile sconfiggere l'Impero ottomano e si diffuse un sentimento di fiducia e di rivalsa. Molti volontari furono arruolati nelle flotte che erano in costruzione in tutti gli arsenali europei poich\u00e9, per la prima volta, la Sublime Porta era stata sconfitta."}
{"id": "436206", "revid": "729019", "url": "https://it.wikipedia.org/wiki?curid=436206", "title": "Scott MacLeod", "text": ""}
{"id": "436208", "revid": "339392", "url": "https://it.wikipedia.org/wiki?curid=436208", "title": "Battaglia dell'Ortigara", "text": ""}
{"id": "436209", "revid": "1652635", "url": "https://it.wikipedia.org/wiki?curid=436209", "title": "Khoisan", "text": "Khoisan (scritto talvolta KhoiSan o Khoi-San) \u00e8 il termine con cui si designano collettivamente i due gruppi etnici principali dell'Africa meridionale, i khoi e i san. Sebbene i san (detti anche \"boscimani\") siano principalmente cacciatori-raccoglitori e i khoi (detti anche \"ottentotti\") principalmente pastori, questi due gruppi sono fisicamente e culturalmente affini. Si ritiene che il gruppo khoi si sia separato dai san proprio con l'adozione dell'allevamento, pratica che essi avrebbero quasi certamente mutuato dalle vicine popolazioni bantu. Anche le lingue e i dialetti parlati da questi due popoli appartengono evidentemente a un unico gruppo, detto gruppo delle lingue khoisan; esse sono caratterizzate dalle tipiche consonanti col suono di \"clic\", rappresentate nell'alfabeto occidentale con simboli come \"/\" e \"!\" (vedi per esempio //Hus, il mancala tipico della Namibia).\nLa storia dei khoisan \u00e8 profondamente legata a quelle delle popolazioni bantu che in diverse epoche migrarono dall'Africa tropicale verso sud. In particolare, gli xhosa e gli zulu furono i due principali gruppi bantu a colonizzare il Sudafrica. Se in molti casi l'arrivo dei bantu costrinse i khoisan a migrare dalle loro terre, in altri casi si ebbe convivenza e scambio culturale, e oggi le etnie bantu e khoisan mostrano diversi tratti culturali in comune. I khoisan tendono a essere insediati nelle regioni meno idonee all'agricoltura, non adatte all'economia bantu; per esempio, intorno al Kalahari, in Sudafrica e in Namibia.\nTutte le lingue Khoisan tranne due sono indigene dell'Africa meridionale e appartengono a tre famiglie linguistiche. La famiglia Khoe sembra che sia migrata a sud dell'Africa non molto prima dell'espansione Bantu. Etnicamente, i suoi parlanti sono i Khoikhoi e i San (\"Boscimane\").\nDue lingue dell'Africa orientale, quelle dei Sandawe e Hadza, originariamente erano anche loro classificate come Khoisan, nonostante coloro che le parlano non siano etnicamente n\u00e9 Khoikhoi n\u00e9 San.\nOrigini.\nDall'inizio del Periodo Paleolitico Superiore, gruppi di cacciatori-raccoglitori, conosciuti come i sangoani occuparono il sud dell'Africa in aree aride. Questo popolo della tarda et\u00e0 della pietra, fu il predecessore dei khoisan che abitavano il deserto del Kalahari. Probabilmente, in seguito alla carenza di candidati alla domesticazione, i khoisan non ebbero terreni coltivati o animali addomesticati fino a poche centinaia di anni fa, quando adottarono gli animali (toro, mucca, bue e le pecore) dei bantu. I bantu, che possedevano una agricoltura avanzata e la tecnologia per lavorare i metalli, sviluppata nell'Africa dell'Ovest fin dal 2000 a.C., li sconfissero. Vi fu quindi uno scambio genetico (interbreed) con i khoisan negli anni successivi al contatto ed i bantu divennero la popolazione dominante nel sud dell'Africa almeno fino all'arrivo degli olandesi nel 1642.\nL'evidenza della presenza originale dei khoisan in Sud Africa pu\u00f2 essere assunta dalla distribuzione del loro linguaggio odierno che mostra estreme differenze in struttura e vocaboli rispetto a tutte le altre lingue parlate in Africa (i famosi schiocchi), nonostante la stretta prossimit\u00e0, dimostrando un lungo periodo di stato e coevoluzione del linguaggio nella stessa regione.\nIn contrasto, i linguaggi bantu come lo zulu e lo xhosa sono molto simili tra di loro. Ci\u00f2 indica un pi\u00f9 recente antenato comune per i primi gruppi bantu che si \u00e8 diffuso nella regione.\nAncora oggigiorno i san ed i khoi assomigliano agli antichi resti di scheletri dell'epoca sangoana.\nSecondo l'interpretazioni pi\u00f9 moderne i khoisan potrebbero essere il popolo pi\u00f9 antico da cui sarebbero nati tutti gli altri gruppi che si sono diffusi nel mondo.\nQueste dimostrazioni sono conseguenza su studi sul DNA mitocondriale e su alcuni marcatori nucleari.\nIn particolare Schoofs ha dimostrato che il cromosoma Y dei khoisan ha una struttura distinta da tutte le altre popolazioni. Con ci\u00f2 si intende sostenere che verosimilmente dai khoisan part\u00ec la cosiddetta Out of Africa II, ovvero l'homo sapiens."}
{"id": "436211", "revid": "63078", "url": "https://it.wikipedia.org/wiki?curid=436211", "title": "Vivendi Universal Games", "text": ""}
{"id": "436216", "revid": "196390", "url": "https://it.wikipedia.org/wiki?curid=436216", "title": "Tomba Belzoni", "text": ""}
{"id": "436217", "revid": "1482985", "url": "https://it.wikipedia.org/wiki?curid=436217", "title": "Script Editor", "text": "Script Editor \u00e8 un software sviluppato dalla Apple Inc. per il sistema operativo macOS. Esso permette di far girare gli AppleScript, integrando anche una funzione basilare di debug.\n\u00c8 inoltre in grado di salvare gli AppleScript come testo non formattato (.applescript), come uno script compilato (.scpt) o come applicazione (.app).\nPrima di Mac OS X Panther, l'applicazione era sviluppata attraverso Carbon, dopodich\u00e9 \u00e8 stato introdotto un nuovo Script Editor scritto attraverso Cocoa.\nStoria.\nPrima di OS X Yosemite, il software era chiamato \"AppleScript Editor\", dopodich\u00e9 \u00e8 stato rinominato, anche a causa dell'introduzione del linguaggio JavaScript per l'automazione."}
{"id": "436219", "revid": "289247", "url": "https://it.wikipedia.org/wiki?curid=436219", "title": "San Daniele diacono", "text": ""}
{"id": "436223", "revid": "52076", "url": "https://it.wikipedia.org/wiki?curid=436223", "title": "Epoca preislamica", "text": ""}
{"id": "436225", "revid": "52076", "url": "https://it.wikipedia.org/wiki?curid=436225", "title": "Periodo preislamico", "text": ""}
{"id": "436230", "revid": "459233", "url": "https://it.wikipedia.org/wiki?curid=436230", "title": "Wacken Open Air", "text": "Il Wacken Open Air (W:O:A) \u00e8 un festival specializzato nel genere musicale heavy metal che viene organizzato ogni anno dal 1990 nel piccolo paesino di Wacken, al nord della Germania, a circa 70\u00a0km da Amburgo. L'evento attira ogni anno una folla numerosa di fan della musica metal (l'evento \u00e8 comunque limitato a 75.000 spettatori) provenienti da ogni angolo di Europa e anche dal resto del mondo.\nIl Wacken Open Air si tiene normalmente la prima settimana di agosto e dura attualmente tre giorni. In realt\u00e0, vista la massiccia affluenza e il tipo di manifestazione, negli anni si \u00e8 data la possibilit\u00e0 di occupare l'area con tende e mezzi di ogni tipo fino a tre giorni prima dell'inizio dei concerti. L'area del festival si compone di una zona adibita ai concerti, con 4 palchi di diverse dimensioni su cui si esibiscono oltre 70 gruppi, e di una zona adibita al campeggio.\nOgni anno dal 2002 si registra il tutto esaurito, e a partire dall'edizione del 2008 ogni anno viene infranto il record di sold out anticipato, fino ad arrivare all'edizione 2014, in cui \u00e8 stato raggiunto il tutto esaurito addirittura 359 giorni prima dell'evento, a meno di 2 giorni dalla messa in vendita dei 75.000 biglietti.\nPer l'edizione 2015 il record di velocit\u00e0 del tutto esaurito \u00e8 stato ulteriormente migliorato, coi 75.000 biglietti disponibili esauriti in sole 12 ore dalla messa in vendita.\nEdizioni.\n1990.\n24 agosto - 25 agosto:\n1991.\n21 agosto - 22 agosto:\n1992.\n22 agosto - 23 agosto:\n1993.\n20 agosto - 22 agosto:\n1994.\n19 agosto - 20 agosto:\n1995.\n19 agosto - 20 agosto:\n1996.\n9 agosto - 10 agosto:\n1997.\n8 agosto - 9 agosto:\n1998.\n7 agosto - 8 agosto:\n1999.\n6 agosto - 7 agosto:\n2000.\n4 agosto - 5 agosto:\n2001.\n3 agosto - 4 agosto:\n2002.\n1\u00ba agosto - 3 agosto:\n2003.\n31 luglio - 2 agosto:\n2004.\n5 agosto - 7 agosto:\n2005.\n4 agosto - 6 agosto:\n2006.\n3 agosto - 5 agosto:\n2007.\n2 agosto - 4 agosto:\n2008.\n31 luglio - 2 agosto:\n2009.\n30 luglio - 1\u00ba agosto:\n2010.\n5 agosto - 8 agosto:\n2011.\n4 agosto - 6 agosto:\n2012.\nIl Wacken Open Air 2012 si \u00e8 tenuto da gioved\u00ec 2 agosto a sabato 4 agosto.\n2013.\nIl Wacken Open Air 2013 si \u00e8 tenuto da gioved\u00ec 1\u00ba agosto a sabato 3 agosto.\n2014.\nIl Wacken Open Air 2014 si \u00e8 tenuto da gioved\u00ec 31 luglio a sabato 2 agosto."}
{"id": "436232", "revid": "76963", "url": "https://it.wikipedia.org/wiki?curid=436232", "title": "Kelly Hu", "text": "Biografia.\nKelly nutre da sempre interesse per la danza e il canto, ma anche per le arti marziali sin da quando era piccola. La cugina era una modella di successo in Giappone, e Kelly decise quindi di seguire il suo esempio. Per guadagnare notoriet\u00e0 partecip\u00f2 alla gara Miss Teen USA nel 1985. Kelly ha specificato che la madre le aveva detto che l'America non era ancora pronta ad accettare una modella asiatica per un ruolo cos\u00ec importante. In ogni caso Kelly divent\u00f2 la prima statunitense di origine asiatica a vincere il titolo. Per ironia della sorte, scopr\u00ec che dopo la vittoria le era stato proibito di apparire in attivit\u00e0 al di fuori della competizione per tutto l'anno.\nA inizio carriera Kelly ha lavorato in Giappone e in Italia. In Italia divent\u00f2 celebre come protagonista di una serie di pubblicit\u00e0 per il formaggio Philadelphia: era la giapponese \"Kaori\". Si \u00e8 trasferita a Los Angeles, dove ha poi cominciato la sua attivit\u00e0 di attrice nel 1987, in un ruolo nella commedia (\"sitcom\") \"Genitori in blue jeans\" (\"Growing Pains\"). Hu \u00e8 poi apparsa nelle serie \"Night Court\", \"Tour of Duty\", \"21 Jump Street\" e \"Melrose Place\", ricevendo il primo ruolo cinematografico in \"\". Kelly vinse anche il titolo di Miss Hawaii USA nel 1993 e arriv\u00f2 alla finale dell'edizione di Miss USA tenutasi a Wichita, Kansas.\nNel 1995 ricevette un ruolo nella pellicola \"Fino alla fine\" (\"No Way Back\"). Anche se non fu un gran successo, bast\u00f2 per aprirle una nuova carriera nei ruoli di avventura. Venne poi ingaggiata per interpretare Rae Chang in \"Sunset Beach\" per sei mesi nel 1997. In seguito Hu venne scelta per interpretare Michelle Chan nella serie televisiva \"Nash Bridges\" (1997-1998) e Pei Pei \"Grace\" Chen in \"Pi\u00f9 forte ragazzi\" (1998-2000). I suoi ruoli successivi includono \"Il Re Scorpione\" (2002) e \"Amici x la morte\" (2003).\nNel 2003 interpreta la \"villain\" Lady Deathstrike, nel film \"X-Men 2\". Kelly ha anche prestato la sua voce per doppiare Visas Marr, un personaggio del popolare videogioco ', ed \u00e8 anche apparsa nel videogioco '.\nNel 2010 prende parte alla serie televisiva \"The Vampire Diaries\" nel ruolo della vampira Pearl e successivamente nel 2012 nella serie TV \"Arrow\" dove interpreta la criminale China Na Wei.\nDoppiatrici italiane.\nNelle versioni in italiano delle opere in cui ha recitato, Kelly Hu \u00e8 stata doppiata da:\nDa doppiatrice \u00e8 sostituita da:"}
{"id": "436236", "revid": "1369234", "url": "https://it.wikipedia.org/wiki?curid=436236", "title": "Daniele di Padova", "text": "Biografia.\nFu martirizzato all'inizio del IV secolo sotto Diocleziano. La scoperta della sua esistenza avvenne solo nel 1075, quando fu ritrovato il suo corpo nell'oratorio di San Prosdocimo. Un'arca romana in marmo di Carrara ne conteneva i resti trafitti da chiodi ed un'iscrizione riportava \"Hic corpus Danielis martyris et levitae quiescit\". La tomba \u00e8 ora conservata nel duomo di Padova.\nCulto.\nAl santo \u00e8 dedicata la chiesa di San Daniele nei pressi del Prato della Valle, con pregevoli affreschi di Sebastiano Santi che ritraggono il martirio, il ritrovamento e la traslazione delle reliquie del santo.\nAd Abano Terme si erge un monastero dedicato al martire, costruito alla fine dell'XI secolo e gestito per quattro secoli dai monaci benedettini."}
{"id": "436237", "revid": "599013", "url": "https://it.wikipedia.org/wiki?curid=436237", "title": "Qi", "text": ""}
{"id": "436242", "revid": "114853458", "url": "https://it.wikipedia.org/wiki?curid=436242", "title": "Professione solenne", "text": "Con professione solenne, nella Chiesa cattolica, si intende l'emissione in perpetuo dei voti religiosi (di povert\u00e0, castit\u00e0 ed obbedienza) da parte di chi entra in modo definitivo in un ordine religioso.\nLa professione solenne si distingue dalla professione temporanea, che \u00e8 la professione dei voti religiosi per un determinato periodo di tempo (generalmente uno o tre anni). Infatti il Codice di diritto canonico richiede che ogni candidato che entri in un Istituto di vita consacrata emetta dapprima i voti in forma temporanea, rinnovandoli per un certo numero di anni, da tre a nove, e in seguito li pronunci in modo definitivo.\nProfessione \"solenne\" o \"perpetua\"?\nNormalmente si preferisce riservare il termine di professione \"solenne\" alla aggregazione definitiva di un uomo o di una donna a un \"Ordine religioso\", mentre per chi entra definitivamente in una Congregazione religiosa o in un Istituto secolare si parla piuttosto di \"professione \"perpetua\"\".\nQuesta differenza trovava la sua radice nella distinzione tra \"voti semplici\" e \"voti solenni\" (oggi del tutto desueta, tanto che l'attuale Codice di Diritto Canonico non l'affronta neppure): i primi non avevano una ricaduta civile, i secondi s\u00ec.\nOggi, dal punto di vista sia canonico sia liturgico, non esiste distinzione tra professione \"solenne\" e professione \"perpetua\" se non per l'uso che i diversi istituti religiosi fanno di un termine piuttosto che dell'altro."}
{"id": "436244", "revid": "33751", "url": "https://it.wikipedia.org/wiki?curid=436244", "title": "HDI-Arena", "text": "Il Niedersachsenstadion (in italiano \"Stadio della Bassa Sassonia\"), detto, dal 2013, HDI-Arena per ragioni di sponsorizzazione e gi\u00e0 noto come AWD-Arena dal 2002 al 2013 per lo stesso motivo, \u00e8 uno stadio di calcio di Hannover, in Germania. Dotato di una capienza di 49 200 posti, ospita le partite casalinghe dell'.\nStoria.\nL'impianto \u00e8 stato costruito tra il 1952 e il 1954 con il nome di \"Niedersachsenstadion\", mentre tra il 2002 e il 2013 era chiamato \"AWD-Arena\" in quanto il finanziamento ottenuto per la sua ristrutturazione era stato concesso dalla societ\u00e0 finanziaria tedesca AWD (Allgemeine Wirtschaftsdienst AG). Ha ospitato incontri dei Mondiali di calcio del 1974 e degli Europei di calcio del 1988, oltre ad alcune partita della Confederations Cup 2005 e dei Mondiali di calcio 2006.\nMondiali 2006.\nDurante i Mondiali di calcio Germania 2006 verr\u00e0 denominato \"FIFA WM Stadion Hannover\", in quanto la FIFA non permette alcun tipo di pubblicit\u00e0 nel nome degli stadi del mondiale."}
{"id": "436245", "revid": "1149807", "url": "https://it.wikipedia.org/wiki?curid=436245", "title": "Battle.net", "text": "Battle.net \u00e8 il servizio gratuito di gioco online della Blizzard Entertainment. Il servizio fu attivato gi\u00e0 a novembre 1996, ma fu varato ufficialmente solo un mese dopo, il 31 dicembre, a seguito dell'uscita di \"Diablo\". Battle.net \u00e8 stato il primo servizio di gioco online incorporato direttamente nei giochi che lo utilizzano.\nCon l'uscita di \"Starcraft II\", il servizio \u00e8 stato notevolmente migliorato per far fronte alle esigenze dei videogiochi pi\u00f9 moderni. Il servizio \"Battle.net\" \u00e8 anche completamente localizzato in italiano.\nStoria.\n\"Diablo\".\nQuando Battle.net fu lanciato con \"Diablo\", offriva solo alcune funzionalit\u00e0 di base come la chat e l'elenco delle partite in corso. Gli utenti potevano connettersi al server, parlare con altri giocatori e prendere parte a partite multigiocatore di Diablo. Oltre ai dati sull'account dell'utente, non veniva memorizzata n\u00e9 filtrata nessuna informazione di gioco dai server di Battle.net, perch\u00e9 i giocatori di una stessa partita venivano collegati direttamente, e i dati venivano memorizzati sui loro computer. Questo limitava la lag, ma non offriva nessuna protezione contro il cheating.\n\"StarCraft\".\nCon l'uscita di \"StarCraft\" nel 1998, l'uso di Battle.net aument\u00f2 considerevolmente. Furono aggiunte funzionalit\u00e0 come la graduatoria dei giocatori (Ladder) e i filtri nella lista delle partite. I CD di StarCraft, al contrario di quelli di Diablo, furono dotati di una protezione contro la pirateria che usa un codice univoco (CD-Key) associato ad un particolare CD. In un dato momento, solo un giocatore pu\u00f2 essere connesso a Battle.net, usando un determinato CD-Key. Dalla uscita di Starcraft, tutti i giochi Blizzard hanno utilizzato il sistema di connessione CD-Key per collegarsi a Battle.net. Con il rilascio dei Gateway, fino 4 giocatori possono collegarsi a Battle.net utilizzando lo stesso codice purch\u00e9 siano in un Gateway diverso. Non essendo sullo stesso Gateway, i giocatori che utilizzano lo stesso codice non potranno giocare insieme, chattare e via dicendo.\nPer prevenire lo spam, cheating e la violazione dei Termini di servizio, le CD-Key possono subire delle sanzioni: MUTED, vengono private le funzionalit\u00e0 di sussurare (whisper) a qualsiasi giocatore e chattare su ogni canale di Chat Battle.net. VOIDED, viene privato l'accesso a tutti i canali Battle.net. JAILED, vengono rimosse tutte le funzioni elencate nelle due punizioni precedenti. BANNED, si perde l'accesso totale al servizio di Battle.net.\n\"Warcraft II: Battle.net Edition\".\nNel 1999, a causa del successo di \"StarCraft\" su Battle.net (particolarmente nella Corea del Sud), la Blizzard decise di pubblicare \"\", una nuova versione di \"Warcraft II: Tides of Darkness\" con l'espansione \"Warcraft II: Beyond the Dark Portal\", aggiornata per essere giocabile su Battle.net.\n\"Diablo II\".\nNel 2000 fu pubblicato \"Diablo II\". La principale novit\u00e0 del gioco riguardo a Battle.net \u00e8 che le partite online sono completamente client-server: la partita non viene simulata nei computer di ogni giocatore, bens\u00ec si svolge sui server di Battle.net. Anche tutti i dati dei personaggi sono memorizzati sui server (c'\u00e8 anche la possibilit\u00e0 di creare un personaggio che risiede sul computer del giocatore, ma questi personaggi non possono partecipare a partite insieme a personaggi di Battle.net). Diablo II introdusse un'altra peculiarit\u00e0 che fa apparire i giocatori nella chatroom come avatar con lo stesso aspetto dei personaggi nel gioco. Inoltre \u00e8 stata aggiunta una graduatoria \"Hardcore\" che caratterizza i personaggi che non possono pi\u00f9 essere resuscitati se muoiono nel gioco. Anche con Diablo II l'uso di Battle.net aument\u00f2 in modo significativo.\n\"Warcraft III\".\nCon \"\", uscito nel 2002, la principale funzionalit\u00e0 che fu aggiunta al servizio \u00e8 il matchmaking anonimo, che permette ad un utente di iniziare una partita con dei giocatori scelti automaticamente dal sistema in base alla graduatoria di ognuno. Inoltre fu aggiunto il supporto per i clan. Con l'espansione \"Warcraft III: The Frozen Throne\" fu aggiunta la funzionalit\u00e0 dei tornei.\nGiochi supportati.\nLegacy Battle.net.\nAltri client Legacy Battle.net:"}
{"id": "436247", "revid": "198277", "url": "https://it.wikipedia.org/wiki?curid=436247", "title": "Roberto Filippi", "text": "Carriera.\nGiocatore.\nInizi\u00f2 a giocare a calcio fra i professionisti nel 1968 nel Sottomarina in Serie C, segnando 7 reti in un'annata. Passato alla squadra della sua citt\u00e0 natale, il Padova, vi rimase per tre stagioni sempre in Serie C giocando sempre da titolare e guadagnandosi la chiamata in massima serie al Bologna.\nIn Serie A esord\u00ec e gioc\u00f2 solo pochi mesi, prima di passare alla nel novembre 1972. In Calabria gioc\u00f2 due stagioni, prima di tornare a Padova, sempre in terza divisione. Gioc\u00f2 con la maglia della sua citt\u00e0 per la stagione 1974-1975 e l'inizio della successiva, passando al nell'ottobre 1975.\nDopo la prima stagione in Serie B in cui i biancorossi appena retrocessi dalla Serie A rischiarono un'altra retrocessione, l'anno successivo Filippi fu tra i protagonisti della promozione in Serie A. Alla prima stagione da titolare in massima serie, nel 1977-1978, assurse tra i punti di forza del cosiddetto \"Real Vicenza\" che, con Giovan Battista Fabbri in panchina e Paolo Rossi capocannoniere, conquist\u00f2 il secondo posto dietro la ; in questa stagione, grazie alla velocit\u00e0 delle sue discese sulla fascia, si guadagn\u00f2 il soprannome di \"Furia\".\nNella stagione seguente passa al Napoli. Gioc\u00f2 in maglia azzurra dal 1978 al 1980, per poi scendere in Serie B all'Atalanta nel 1980-1981. Gioc\u00f2 quindi altre due stagioni in massima serie al , per tornare infine a Vicenza nel 1983.\nIn biancorosso, al secondo anno della Serie C1, conquist\u00f2 la promozione in Serie B con Bruno Giorgi e nel 1985-1986 quella in Serie A. Tuttavia la CAF annull\u00f2 quest'ultima promozione sicch\u00e9 Filippi chiuse la carriera, alle soglie dei 39 anni, con la retrocessione del Vicenza in C1.\nAllenatore.\nAllenatore di Treviso, Pro Gorizia, Luparense, e dei settori giovanili di Treviso e Padova (Berretti), \u00e8 stato il vice-allenatore di Gianfranco Bellotto alla nel 2007. Nel 2008 viene chiamato dalla Piovese (compagine di Piove di Sacco, in provincia di Padova) a sei giornate della fine del campionato di Eccellenza al posto di Valeriano Fiorin. Tuttavia viene esonerato e sostituito dall stesso Fiorin.\nNella stagione 2010-2011 di Promozione siede sulla panchina del Thermal Abano squadra di Abano Terme dove nel gennaio 2011 viene esonerato e sostituito da Sebastiano Romano.\nNel giugno 2012 diventa l'allenatore del Campodarsego (squadra della provincia padovana) in Promozione. Il successivo 26 novembre rassegna le sue dimissioni.\nHa svolto anche il ruolo di osservatore per la ."}
{"id": "436251", "revid": "63078", "url": "https://it.wikipedia.org/wiki?curid=436251", "title": "Warcraft II Battle.net Edition", "text": ""}
{"id": "436253", "revid": "51127", "url": "https://it.wikipedia.org/wiki?curid=436253", "title": "Palazzo della Ragione di Padova", "text": ""}
{"id": "436257", "revid": "486946", "url": "https://it.wikipedia.org/wiki?curid=436257", "title": "Niedersachsenstadion", "text": ""}
{"id": "436260", "revid": "404338", "url": "https://it.wikipedia.org/wiki?curid=436260", "title": "Tomba di Ramesse I", "text": ""}
{"id": "436261", "revid": "404338", "url": "https://it.wikipedia.org/wiki?curid=436261", "title": "Tomba di Seti II", "text": ""}
{"id": "436262", "revid": "63078", "url": "https://it.wikipedia.org/wiki?curid=436262", "title": "Warcraft II", "text": ""}
{"id": "436264", "revid": "21079", "url": "https://it.wikipedia.org/wiki?curid=436264", "title": "Numerazione babilonese", "text": ""}
{"id": "436266", "revid": "1324679", "url": "https://it.wikipedia.org/wiki?curid=436266", "title": "Relazioni di Maxwell", "text": "Le relazioni di Maxwell della termodinamica sono delle relazioni (pi\u00f9 precisamente equazioni alle derivate parziali) che legano tra loro le variabili di stato e sono ricavabili attraverso la trasformata di Legendre.\nSistema generico.\nRicordando l'espressione del primo principio nelle coordinate generalizzate:\nLe relazioni di Maxwell sono il sistema di equazioni:\nSistema puramente termodinamico.\nPer un sistema puramente termodinamico in cui le \"uniche\" forme di lavoro in senso generalizzato presenti sono lavoro di volume e calore scambiato, le coordinate di stato sono volume formula_3, pressione formula_4, entropia formula_5 e temperatura formula_6; le relazioni sono derivabili dalle definizioni dei quattro potenziali termodinamici.\nper un sistema monocomponente, le relazioni sono:\nin cui i pedici rappresentano le variabili di stato che sono mantenute costanti durante la trasformazione termodinamica.\nOgni equazione pu\u00f2 essere riformulata usando:\nDimostrazione delle relazioni di Maxwell.\nDalla teoria dei potenziali termodinamici, nell'ipotesi di fluido omogeneo e chimicamente invariabile (ovvero con un numero costante di particelle) che attraversa una trasformazione reversibile con variazione di energia cinetica macroscopica nulla e lavoro isocoro nullo, abbiamo:\nda cui, derivando:\nper un potenziale formula_11 possiamo definire\nOra, usando il teorema di Schwarz otteniamo:\nQuesto d\u00e0 le relazioni di Maxwell nella forma:\nDimostrazione della prima relazione di Maxwell.\nPer esempio, per ricavare la prima equazione di Maxwell, si sfrutta la funzione caratteristica che lega l'energia interna formula_16 alle variabili di stato formula_6, formula_4, formula_3, formula_5:\nda cui, mantenendo costante prima il volume e poi l'entropia, otteniamo:\nderivando le espressioni precedenti:\nuguagliando le espressioni ottenute, otteniamo quindi la prima equazione di Maxwell:\nLe altre tre equazioni di Maxwell si ottengono in maniera analoga, a partire dalle funzioni caratteristiche dell'entalpia, dell'energia libera di Helmholtz e dell'energia libera di Gibbs"}
{"id": "436269", "revid": "21079", "url": "https://it.wikipedia.org/wiki?curid=436269", "title": "Numerazione cinese", "text": ""}
{"id": "436270", "revid": "767487", "url": "https://it.wikipedia.org/wiki?curid=436270", "title": "Tossicologia ambientale", "text": "La tossicologia ambientale, insieme con la ecotossicologia, \u00e8 una branca della tossicologia dedicata allo studio delle sostanze chimiche, potenzialmente tossiche, che possono essere pericolose per l'ambiente naturale e l'uomo. Questa disciplina si avvale di competenze di biologia, chimica, geologia, ingegneria ambientale, fisica e altre discipline in grado di dare un quadro completo sulle vie di diffusione, accumulo, trasformazione e azione d'infinite sostanze chimiche.\nLa conoscenza della tossicit\u00e0 di nuove molecole di sintesi, non \u00e8 immediata, bisogna approntare dei test il pi\u00f9 possibile realistici su organismi modello che permettano di valutare quanto una nuova molecola sia pericolosa prima di metterla in commercio. Una volta che la sostanza entra nell'ambiente (anche accidentalmente), bisogna conoscere le principali vie di diffusione e le potenziali vie di accumulo nella catena alimentare per poter contrastare e prevenire maggiori danni ambientali.\nUna sostanza chimica introdotta nell'ambiente interagisce con esso divenendo assimilabile dal biota. Lo xenobiotico viene assorbito interagendo con uno specifico sito di azione, che pu\u00f2 essere una proteina o un'altra biomolecola, e produce quindi i suoi effetti tossici a livelli superiori di organizzazione biologica."}
{"id": "436271", "revid": "21079", "url": "https://it.wikipedia.org/wiki?curid=436271", "title": "Numerazione greca", "text": ""}
{"id": "436272", "revid": "21079", "url": "https://it.wikipedia.org/wiki?curid=436272", "title": "Numerazione ebraica", "text": ""}
{"id": "436273", "revid": "21079", "url": "https://it.wikipedia.org/wiki?curid=436273", "title": "Numerazione maia", "text": ""}
{"id": "436276", "revid": "110157", "url": "https://it.wikipedia.org/wiki?curid=436276", "title": "Economia cognitiva", "text": "L'economia cognitiva \u00e8 una nuova branca dell'economia, che si \u00e8 sviluppata in ambito accademico dopo l'attribuzione del premio Nobel per l'economia a Vernon Smith e a Kahneman nel 2002.\nAlla base dell'economia cognitiva \u00e8 il superamento del principio cardine dell'economia neoclassica, la razionalit\u00e0 degli agenti economici, nonch\u00e9 una critica della lontananza tra il mondo empirico e i modelli teorici proposti dall'economia neoclassica.\nAlla luce di diversi risultati ottenuti nell'ambito della psicologia cognitiva infatti, l'approccio classico della teoria dell'utilit\u00e0 attesa \"\u00e0 la\" Von Neumann-Morgenstern non descriverebbe accuratamente il comportamento degli operatori economici (intendendo il termine nella sua accezione pi\u00f9 ampia: consumatori, risparmiatori, lavoratori, ricercatori, professionisti, imprenditori). Ad esempio, la teoria classica dell'utilit\u00e0 attesa di norma ipotizza che, se si possiede una maggiore quantit\u00e0 di un bene si provi una maggiore soddisfazione (appunto, utilit\u00e0; tale ipotesi di regolarit\u00e0 va sotto il nome di ipotesi di \"monotonicit\u00e0\").\nKahneman osserva invece che il livello di soddisfazione o insoddisfazione raggiunto dall'operatore economico non dipende dalla quantit\u00e0 assoluta del bene posseduto, ma spesso piuttosto dalla differenza tra una condizione iniziale e una finale. Le violazioni delle ipotesi di razionalit\u00e0 osservate da Kahneman non sono episodiche, ma sistematiche. Questo incide in maniera rilevante sulla definizione del problema del comportamento economico e, di conseguenza, impone innovazioni teoriche profonde alla posizione tradizionale della teoria.\nCi\u00f2 non significa necessariamente che le persone agiscano in maniera irrazionale; due importanti qualificazioni sono necessarie al riguardo. In primo luogo, il concetto di razionalit\u00e0 nella teoria economica non \u00e8 immediatamente riconducibile all'accezione comune del termine, ma consiste in una serie di ipotesi di regolarit\u00e0 delle preferenze degli agenti economici, finalizzate a consentirne la rappresentazione tramite funzioni matematiche dette funzioni di utilit\u00e0. In secondo luogo, l'alternativa al concetto di razionalit\u00e0 dell'economia neoclassica non \u00e8 unica: se il lavoro di economisti quali Vernon Smith e Daniel Kahneman ha attirato l'attenzione degli economisti verso i risultati della psicologia cognitiva, esistono approcci differenti, ad esempio quello della razionalit\u00e0 limitata ipotizzata da Herbert Simon."}
{"id": "436278", "revid": "21079", "url": "https://it.wikipedia.org/wiki?curid=436278", "title": "Numerazione decimale", "text": ""}
{"id": "436279", "revid": "1529788", "url": "https://it.wikipedia.org/wiki?curid=436279", "title": "Waldstadion", "text": ""}
{"id": "436281", "revid": "122129346", "url": "https://it.wikipedia.org/wiki?curid=436281", "title": "Fattori ambientali", "text": "I fattori ambientali sono i fattori che determinano tutti i cambiamenti che modificano la vita in tutte le sue forme, sia vegetale che animale, e quindi gli equilibri dell'ambiente naturale (dei biomi e degli ecosistemi). Questi fattori possono distinguersi in fattori abiotici, fattori biotici e fattori limitanti.\nDal 2005 \u00e8 stato proposto il termine \"esposoma\" per indicare l'insieme dei fattori ambientali nella valutazione dell'esposizione.\nAnimali e piante.\nNegli animali, gli adattamenti sono riferiti sia alla struttura del corpo sia al comportamento. Per quanto riguarda la struttura del corpo, possono variare, ad esempio, il tipo di copertura e le dimensioni di alcune parti dell'animale: la migrazione, il letargo, l'ibernazione e l'estivazione sono particolari tipi di adattamento comportamentale ai cambiamenti stagionali di temperatura. Nel letargo le funzioni vitali vengono ridotte al minimo in modo da consumare meno energia possibile: la temperatura del corpo diminuisce, scendono anche la frequenza respiratoria e quella cardiaca, l'animale non mangia e sopravvive grazie alle riserve di grasso accumulate. Negli anfibi e nei rettili, il fenomeno di rallentamento delle funzioni vitali viene detto ibernazione se si manifesta in inverno, estivazione se la temperatura \u00e8 elevata e l'umidit\u00e0 \u00e8 bassa. La migrazione \u00e8 diffusa soprattutto negli uccelli, che percorrono anche migliaia di chilometri per raggiungere luoghi con temperature pi\u00f9 adatte alla loro vita.\nVegetali.\nAnche i vegetali sopravvivono a temperature avverse grazie a particolari adattamenti.\nFattori abiotici.\nI fattori abiotici sono i componenti di un ecosistema che non hanno vita (dal greco \"bios\", cio\u00e8 \"vita\", con il prefisso a-, \"senza\"). Si tratta quindi dell'ambiente circostante, tranne animali e piante (componenti biotici): luce, terra (suolo e sottosuolo), rocce, acqua, aria, l'insieme dei fattori climatici etc.\nLa temperatura sulla superficie terrestre pu\u00f2 raggiungere i limiti estremi di +60 \u00b0C e -70\u00a0\u00b0C. Ogni specie animale o vegetale vive bene solo entro un certo intervallo di temperatura. A temperature molto basse, infatti, i processi vitali rallentano o vengono temporaneamente sospesi.\nFattori biotici.\nI fattori biotici, detti anche fattori biologici, sono quelli viventi. La parola deriva dal greco \"bios\", cio\u00e8 vita.\nGli animali e le piante costituiscono le componenti biotiche dell'ecosistema.\nFattori limitanti.\nSono quelle determinate condizioni in cui viene superato il limite di tolleranza di un individuo ad un certo fattore, compromettendone la sopravvivenza.\nAd esempio, per gli esseri umani (e per tutti gli animali che richiedono condizioni aerobiche), l'assenza di una certa quantit\u00e0 di ossigeno nell'aria \u00e8 limitante, in quanto senza di esso, a prescindere da tutti gli altri fattori, cesserebbero di vivere. Ovviamente un fattore pu\u00f2 essere limitante per un organismo, ma non per un altro. La presenza di luce, ad esempio, \u00e8 basilare per la vita delle piante tramite la fotosintesi clorofilliana, ma non lo \u00e8 per un proteo, che vive al buio delle grotte."}
{"id": "436283", "revid": "169529", "url": "https://it.wikipedia.org/wiki?curid=436283", "title": "In partibus infidelium", "text": "In partibus infidelium (\"nelle terre dei non credenti\") \u00e8 un'espressione latina adoperata in passato nel linguaggio della Chiesa cattolica, che poi ne ha abrogato l'uso, per designare certe sedi episcopali, che in seguito sono chiamate sedi titolari.\nStoria.\nAll'origine dell'espressione sta la circostanza che i vescovi che lasciavano, o erano costretti a lasciare, le loro sedi di fronte alla conquista musulmana venivano accolti da altre diocesi, ma conservavano il titolo di quelle lasciate. Erano quindi vescovi di diocesi ormai \"in partibus infidelium\".\nCon la conversione delle popolazioni all'isl\u00e0m, tali diocesi sono spesso rimaste prive di fedeli cattolici.\nCon lettera del 3 marzo 1882, la Congregazione di Propaganda Fide abol\u00ec l'uso dell'espressione \"in partibus infidelium\" e sugger\u00ec di sostituirla con l'appellativo \"vescovo titolare\".\nPrima della Rivoluzione francese i vescovi \"in partibus infidelium\" di Betlemme, proprietari di un possedimento in Francia a Clamecy, avevano per concessione del re Carlo VI di Francia gli stessi diritti nel suo regno che avevano i vescovi delle sedi residenziali."}
{"id": "436286", "revid": "110157", "url": "https://it.wikipedia.org/wiki?curid=436286", "title": "Pallacanestro ai Giochi della XI Olimpiade", "text": "Il torneo di pallacanestro ai Giochi della XI Olimpiade fu il primo torneo olimpico ufficiale, dopo l'edizione dimostrativa dei Giochi di Saint Louis 1904. Si svolse dal 7 al 14 agosto 1936 a Berlino, e vide la vittoria degli .\nLe medaglie vennero consegnate da James Naismith, l'inventore del gioco, che fu inoltre invitato ad alzare la prima palla a due del torneo.\nSedi delle partite.\nPer decisione della FIBA, intenzionata a sperimentare forme di pallacanestro all'aperto, le partite vennero giocate su campi da tennis su prato riadattati per l'occasione, presso il \"Reichssportfeld\" (ossia l'attuale Olympiapark di Berlino). Questo per\u00f2 caus\u00f2 grossi problemi con condizioni meteorologiche avverse: la finale del 14 agosto fu infatti giocata sotto un violento nubifragio, che trasform\u00f2 il campo di gioco in un pantano. Ne risent\u00ec anche il punteggio: il miglior marcatore fu lo statunitense Joe Fortenberry con 7 punti. Non essendo inoltre previsti posti a sedere, il migliaio di tifosi presente fu costretto a seguire in piedi e sotto la pioggia lo svolgimento della gara.\nSquadre partecipanti.\nAl torneo erano iscritte inizialmente 23 squadre. Tuttavia la e l' si ritirarono prima dell'inizio della manifestazione; il si ritir\u00f2 prima dei quarti di finale, in seguito alle polemiche sorte durante il torneo di calcio.\nFormula.\nLa formula del torneo prevedeva tre turni eliminatori: le vincitrici dei primi due turni avrebbero avuto accesso diretto al turno successivo, le perdenti avrebbero invece affrontato un turno di ripescaggio. Il terzo turno eliminatorio non prevedeva alcun ripescaggio.\nSeguiva poi una fase a eliminazione diretta, composta da quarti di finale, semifinali e finali. Le perdenti dei quarti avevano accesso a un torneo di consolazione a eliminazione diretta, per stabilire l'ordine di classifica dal 5\u00ba all'8\u00ba posto.\nRisultati.\nPrima fase.\nPrimo turno eliminatorio.\n qualificate automaticamente al 2\u00ba turno eliminatorio.\nPrimo turno di ripescaggio.\n qualificata automaticamente al 2\u00ba turno eliminatorio.\nSecondo turno di ripescaggio.\n qualificata automaticamente al 3\u00ba turno eliminatorio.\nTerzo turno eliminatorio.\n e qualificate automaticamente ai quarti di finale.\nFase a eliminazione diretta.\nTorneo 5\u00ba-8\u00ba posto.\nSpareggi\nFinali.\n7\u00ba-8\u00ba posto\n5\u00ba-6\u00ba posto\n3\u00ba-4\u00ba posto\n1\u00ba-2\u00ba posto"}
{"id": "436287", "revid": "1318658", "url": "https://it.wikipedia.org/wiki?curid=436287", "title": "Isobutene", "text": "L'isobutene (o isobutilene, nome IUPAC \"2-metilpropene\") \u00e8 un alchene, isomero del butene.\nA temperatura ambiente \u00e8 un gas pi\u00f9 denso dell'aria, incolore e estremamente infiammabile. Forma con l'aria miscele esplosive.\nSintesi.\nViene prodotto industrialmente per \"cracking\" catalitico o termico di frazioni altobollenti del petrolio o di miscele di idrocarburi saturi. Viene isolato e purificato o per assorbimento su acido solforico al 50% e successiva rigenerazione per distillazione in corrente di vapore o per rimozione degli altri buteni isomeria per assorbimento su setacci molecolari.\nAltri processi di produzione dell'isobutene sono la disidratazione dell'alcol t-butilico e la deidrogenazione catalitica dell'isobutano, che avviene secondo la reazione:\nSi stima che nel 2002 la produzione mondiale abbia superato i 10 milioni di tonnellate, concentrata per l'80% negli Stati Uniti, seguiti da Europa e Giappone.\nApplicazioni.\nL'isobutene non ha applicazioni dirette; trova uso solo come intermedio nella sintesi di altri materiali. Il suo utilizzo principale \u00e8 come monomero nella produzione del corrispondente polimero; i polimeri e co-polimeri dell'isobutene sono gomme e materie plastiche.\nCirca il 72% dell'isobutene prodotto viene convertito in gomma butilica; una frazione minore \u00e8 usata per la produzione di antiossidanti per alimenti, imballi e materie plastiche. Altri impieghi sono nella sintesi di additivi per oli lubrificanti.\nCombinato con formaldeide d\u00e0 Isoprenolo, la cui produzione mondiale \u00e8 stimata sulle 6-13.000 tonnellate.\nL\u2019isobutene \u00e8 anche un reagente fondamentale per la protezione del gruppo carbossilico, procedura importante nella sintesi di peptidi e proteine."}
{"id": "436292", "revid": "465169", "url": "https://it.wikipedia.org/wiki?curid=436292", "title": "Croazia all'Eurovision Song Contest", "text": "La Croazia ha debuttato all'Eurovision Song Contest nel 1993, dopo la dissoluzione della Federazione Jugoslava. Nel 1993 la Croazia, assieme ad altre sei nazioni che desideravano partecipare all'Eurovision Song Contest per la prima volta, dovette partecipare ad una semifinale che si svolse a Lubiana: si classific\u00f2 al secondo posto e pot\u00e9 cos\u00ec partecipare all'Eurovision Song Contest 1993.\nNon ha raggiunto la finale dal 2010 al 2013. Si ritira a partire dall'edizione 2014, tuttavia ritorner\u00e0, dopo due anni, nell'edizione 2016 riuscendo a qualificarsi alla finale dopo 7 anni.\nStatistiche di voto.\nFino al 2019, le statistiche di voto della Croazia sono:\nAltri premi ricevuti.\nBarbara Dex Award.\nIl Barbara Dex Award \u00e8 un riconoscimento non ufficiale con il quale viene premiato l'artista peggio vestito all'Eurovision Song Contest. Prende il nome dall'omonima artista belga che nell'edizione del 1993 si \u00e8 presentata con un abito che lei stessa aveva confezionato e che aveva attirato l'attenzione negativa dei commentatori e del pubblico.\nCroazia come parte della Jugoslavia all'Eurovision Song Contest.\nPer tredici volte una canzone di lingua croata, tra cui una ritirata, fu designata rappresentante della Jugoslavia all'Eurovision Song Contest. Nel 1989 la canzone \"Rock Me\" cantata dal gruppo croato dei Riva vinse la manifestazione. L'anno successivo a Zagabria si svolse l'Eurovision Song Contest 1990."}
{"id": "436300", "revid": "1808023", "url": "https://it.wikipedia.org/wiki?curid=436300", "title": "Ghost Book", "text": "Ghost Book \u00e8 la colonna sonora del film turco horror Okul (2004); il cd \u00e8 stato realizzato da Kevin Moore, musicista statunitense, ex componente dei Dream Theater."}
{"id": "436304", "revid": "252105", "url": "https://it.wikipedia.org/wiki?curid=436304", "title": "Documento di identit\u00e0", "text": "Per documento di identit\u00e0 (o documento di riconoscimento) si intende un documento emesso da una autorit\u00e0 Statale (generalmente la pubblica amministrazione) asseverante l'identit\u00e0 del suo portatore.\nItalia.\nSecondo il , in Italia sono documenti di identit\u00e0 i seguenti, se muniti di fotografia e rilasciati da una \"amministrazione dello Stato\".\nA titolo esemplificativo, possiamo ricordare:"}
{"id": "436305", "revid": "47754699", "url": "https://it.wikipedia.org/wiki?curid=436305", "title": "Documento d'identit\u00e0", "text": ""}
{"id": "436306", "revid": "14214", "url": "https://it.wikipedia.org/wiki?curid=436306", "title": "Carta di identit\u00e0", "text": ""}
{"id": "436307", "revid": "1067855", "url": "https://it.wikipedia.org/wiki?curid=436307", "title": "Castello di Chambord", "text": "Il castello di Chambord \u00e8 il pi\u00f9 grande dei castelli della Valle della Loira e uno tra i pi\u00f9 conosciuti e frequentati. \u00c8 stato costruito per volont\u00e0 del re Francesco I a partire dal 1519 nei pressi di una curva del fiume Cosson, corso d'acqua affluente del Beuvron che si getta a sua volta nella Loira. Sorge nel dipartimento del Loir-et-Cher, 14\u00a0km a nord-est di Blois e a circa 6\u00a0km dalla riva sinistra della Loira.\nIl castello fu una delle residenze dei re francesi e costituisce uno degli esempi pi\u00f9 significativi di architettura rinascimentale in Francia. Nel 1981 fu iscritto nella lista dei siti patrimonio dell'umanit\u00e0 da parte dell'UNESCO, in cui rientra tuttora assieme, a partire dal 2000, a tutta la Valle della Loira. Dal 1840 il castello fa parte dei monumenti storici di Francia e nel 2005 \u00e8 stato iscritto nel circuito delle Residenze reali europee.\nStoria.\nMedioevo.\nIl sito ospit\u00f2 sin dal X secolo una residenza fortificata costituita da una motta castrale di propriet\u00e0 dei conti di Blois. Nel XIV secolo intorno al castello erano presenti una cappella, un forno e dei mulini sul Cosson. Fu proprio il corso d'acqua a dare il nome al villaggio: il toponimo \"Chambord\" potrebbe derivare infatti dal celtico \"Cambo ritos\", ossia \"guado sull'ansa [del Cosson]\". Alcuni documenti firmati da Tebaldo VI di Blois e dalla sua vedova Clemenza di Roches, datati tra la fine del XII e l'inizio del XIII secolo, furono sottoscritti proprio a Chambord.\nInsieme a tutti i possedimenti dei conti di Blois, il castello pass\u00f2 dalla famiglia Ch\u00e2tillon ai duchi di Orl\u00e9ans nel 1397, per poi essere annesso alla corona di Francia quando Luigi d'Orl\u00e9ans divenne Luigi XII nel 1498; gi\u00e0 in quell'epoca il castello non aveva funzioni difensive ed era diventato un semplice casino di caccia.\nIl regno di Francesco I.\nNel 1516 Francesco I, di ritorno dall'Italia dopo il successo nella battaglia di Marignano, decise di costruire un castello ai margini della zona boscosa di Chambord per celebrare la sua gloria. L'idea del re era di fondare una nuova citt\u00e0, Romorantin, ed edificare una grande residenza basandosi sui canoni della nuova architettura rinascimentale come descritto da Leon Battista Alberti nel trattato \"De re aedificatoria\", fondendo elementi di derivazione italiana a elementi provenienti dalla tradizione francese.\nIl 6 settembre 1519 il re Francesco I diede ordine al suo ciambellano, Fran\u00e7ois de Pontbriand, di stilare una lista delle spese necessarie alla costruzione del castello: da allora ebbe inizio l'edificazione del grande palazzo che avrebbe avuto la funzione non di residenza permanente, ma di palazzina di caccia sotto le dipendenze del castello di Blois; il re infatti, grande appassionato di caccia, vi avrebbe soggiornato solo per 42 giorni in 32 anni di regno insieme alla seconda moglie, Eleonora d'Asburgo, e alla favorita, Anne d'Heilly. Questa architettura doveva celebrare il suo costruttore, Francesco I, soprannominato il \"principe architetto\". Il progetto originale prevedeva solo un mastio dotato di quattro torri circolari agli angoli, che in ogni piano presentava quattro stanze disposte attorno allo scalone centrale. Anche se quasi tutti i documenti originali sulla progettazione del castello sono andati perduti, \u00e8 possibile che anche Leonardo da Vinci, stabilitosi ad Amboise alla fine del 1516, vi abbia partecipato, cos\u00ec come l'architetto Domenico da Cortona.\nI lavori iniziarono con la demolizione di diversi edifici, tra cui il castello dei conti di Blois e la cappella a esso collegata, e la costruzione delle fondazioni del mastio. Dopo essersi interrotti tra il 1525 e il 1526 a causa di eventi avversi come la sconfitta di Pavia e la prigionia del re a Madrid, e dopo aver subito un rallentamento per la mancanza di fondi e la difficolt\u00e0 a posare le fondazioni (nel 1524 le mura erano a malapena al livello del terreno), i lavori ripresero con delle modifiche che prevedevano l'aggiunta di due ali laterali, di cui una doveva ospitare la residenza del re. Il progetto fu semplificato: lo scalone centrale pass\u00f2 dall'avere quattro rampe ad averne solo due, mentre le gallerie centrali, pensate per rimanere aperte, furono chiuse. In quel periodo lavorarono al cantiere circa 1\u00a0800 operai e si susseguirono diversi architetti, come Jacques Sourdeau, che aveva seguito la costruzione del castello di Blois, Pierre Trinqueau, che lavor\u00f2 al cantiere fino al 1538, Jacques Coqueau e Pierre Nepveu.\nIl mastio venne completato in occasione della visita dell'imperatore del Sacro Romano Impero Carlo V, che soggiorn\u00f2 al castello tra il 18 e il 19 dicembre 1539 mentre si dirigeva verso la citt\u00e0 di Gand con l'intento di punirla per non aver partecipato alle spese di guerra. Il corteo dell'imperatore venne accolto da balletti e lancio di fiori mentre le sale vennero tappezzate di arazzi. Carlo V apprezz\u00f2 il palazzo e lo defin\u00ec \"una sintesi di ci\u00f2 che pu\u00f2 effettuare l'industria umana\".\nL'ala settentrionale fu completata nel 1544, mentre l'anno successivo vennero aggiunte una galleria esterna sostenuta da arcate e una scala a chiocciola; nel frattempo proseguirono i lavori all'ala meridionale e venne aggiunta una bassa cinta muraria a chiudere il cortile, alla maniera dei castelli medioevali come il castello di Vincennes.\nDopo la morte di Francesco I nel 1547, la costruzione dell'ala sud prosegu\u00ec durante il regno di Enrico II, come si evince dall'emblema \"H\" scolpito in alcune parti del castello, per interrompersi con la morte di quest'ultimo nel 1559. Nel 1552 nel palazzo venne firmato il trattato di Chambord tra il re francese e i principi tedeschi che si opponevano a Carlo V. Negli anni successivi il castello non fu occupato spesso; nel 1566, sotto il regno di Carlo IX, re amante della caccia, vennero svolti lavori di restauro, ma Chambord era troppo lontano dai luoghi abituali di residenza della corte; inoltre l'edificio, dotato di grandi finestre, sale enormi e soffitti molto alti, era molto difficile da riscaldare ed era caratterizzato da fastidiose correnti d'aria al suo interno. I lunghi soggiorni erano impraticabili anche per la mancanza di un villaggio nelle vicinanze che potesse rifornire di cibo la corte. Anche Enrico III ed Enrico IV non frequentarono il castello e non vi intrapresero alcun lavoro.\nXVII secolo e il completamento della costruzione.\nLuigi XIII si rec\u00f2 a Chambord solo due volte: nel 1614, all'et\u00e0 di tredici anni, e nel 1616, insieme alla regina Anna d'Asburgo, di ritorno da Bordeaux. Dal 1639 il castello fu occupato da Gastone d'Orl\u00e9ans, fratello del re, che aveva ricevuto in appannaggio la contea di Blois nel 1626. Egli vi intraprese dei lavori di restauro che si conclusero nel 1642, in particolare l'allestimento di un appartamento, la sistemazione del parco e la bonifica delle paludi circostanti, che permisero di realizzare un piccolo giardino a nord dell'edificio; la cappella rimase tuttavia ancora senza copertura.\nFu solo con il regno di Luigi XIV che la struttura fu completata: il Re Sole aveva intuito l'importanza del messaggio di ricchezza e potenza costituito da Chambord. Egli affid\u00f2 i lavori all'architetto Jules Hardouin Mansart, che, tra il 1680 e il 1686, complet\u00f2 l'ala sud, la copertura della cappella e la cinta del cortile, che fu destinata agli alloggi della servit\u00f9 e fu dotata di un tetto mansardato. Nello stesso periodo fu restaurata la copertura del secondo piano, il cui soffitto a cassettoni era stato severamente danneggiato dalle infiltrazioni di acqua piovana provenienti dalla terrazza sovrastante. Luigi XIV soggiorn\u00f2 nove volte al castello, la prima nel 1650 e l'ultima nel 1685. Talvolta il re era accompagnato da Moli\u00e8re, che metteva in scena per lui le sue commedie accompagnato dalla musica di Jean-Baptiste Lully e dalle coreografie di Pierre Beauchamp: il 6 ottobre 1669 venne rappresentata la commedia \"Il signor di Pourceaugnac\" mentre il 14 ottobre 1670, in occasione della visita di un'ambasceria turca, fu rappresentata la commedia \"Il borghese gentiluomo\".\nLuigi XIV fece allestire un appartamento al primo piano del mastio, sulla porzione di nord-ovest che si affaccia sul parco, comprendente un'anticamera, un salone nobiliare e una sala delle parate; a tal fine, furono unite due delle quattro stanze previste dal progetto originale. Il re soggiorn\u00f2 a Chambord insieme a Madame de Maintenon nel 1685; da quando la corte si stabil\u00ec a Versailles, tuttavia, i soggiorni del re si fecero sempre pi\u00f9 rari. Durante il regno di Luigi XIV ci fu anche la creazione di un giardino alla francese di fronte alla facciata nord e alla facciata est, progettato da Mansart, e fu scavato un canale per farvi scorrere il fiume Cosson: i lavori iniziarono nel 1684 e videro il rialzamento della zona per mezzo della costruzione di muri di contenimento al fine di evitare il facile allagamento del giardino.\nXVIII secolo e Rivoluzione francese.\nIl 10 dicembre 1700 il re di Spagna Filippo V soggiorn\u00f2 a Chambord in compagnia dei duchi di Berry e Borgogna.\nRe Luigi XV fece sistemare nel castello suo suocero Stanislao Leszczy\u0144ski, re detronizzato di Polonia, tra il 1725 e il 1733. Negli anni 1729 e 1730 il compositore Louis Homet fu al suo servizio come musicista di corte. Su richiesta di Leszczy\u0144ski, che lamentava l'insalubrit\u00e0 della zona dovuta alla presenza di paludi, dal 1730 furono ripresi i lavori ai giardini iniziati cinquant'anni prima: furono costruiti dei ponti, tra cui quello che consentiva di raggiungere il giardino, e delle dighe; le pareti della terrazza artificiale furono rialzate; fu pulito e allargato il letto del Cosson. Il 25 agosto 1733 Stanislao Leszczy\u0144ski e sua moglie lasciarono Chambord per raggiungere i ducati di Lorena e di Bar, che gli erano stati assegnati. Subito dopo la loro partenza furono piantumati castagni, bossi e aranci a formare un giardino alla francese.\nIl castello rimase disabitato per dodici anni; nel 1745 Luigi XV lo don\u00f2 a Maurizio di Sassonia, che ne divenne governatore a vita, con un reddito di 40\u00a0000 lire. Egli fece costruire delle baracche per il suo reggimento in cui si trasferirono soldati Polacchi, Ungheresi, Turchi, Tartari e persino coloniali della Martinica e risiedette nel palazzo dal 1748 al 1750, anno in cui mor\u00ec. Il generale esegu\u00ec una sistemazione del giardino, facendovi piantare degli alberi di agrumi e facendovi contornare i vialetti da siepi, e fece progettare un teatro di corte dall'architetto Giovanni Niccol\u00f2 Servandoni. Durante la sua permanenza il reggimento montava la guardia quotidianamente e venivano eseguite esercitazioni militari a cavallo. Dopo la sua morte i cannoni del castello spararono per sei giorni una salva ogni quarto d'ora in segno di lutto.\nDopo la morte di Maurizio di Sassonia, il complesso fu abitato solo dai suoi governatori. August Heinrich von Friesen, nipote del maresciallo di Sassonia, mor\u00ec nel castello nel 1755; gli successe il marchese di Saumery fino al 1779, quindi il marchese di Polignac, che fu cacciato durante la Rivoluzione nel 1790.\nDurante la Rivoluzione, gli abitanti dei villaggi vicini saccheggiarono il parco e il palazzo. Gli animali di grossa taglia furono abbattuti e gli alberi vennero tagliati o distrutti dalle mandrie al pascolo nel parco mentre il giardino non fu pi\u00f9 curato; una parte del fossato, prosciugato, fu trasformata in un orto. La situazione era talmente grave che nel maggio 1790 fu inviato un distaccamento di un reggimento di cavalleria per fermare i saccheggi, e successivamente, nel 1791, fu mandato un distaccamento del 32\u00ba reggimento di fanteria per ristabilire l'ordine. Tra ottobre e novembre 1792 il governo rivoluzionario mise in vendita i mobili che non erano stati rubati, compresi la carta da parati e i pavimenti, mentre le tappezzerie furono smembrate per recuperarne fili d'oro e di argento; per riscaldare le stanze durante le vendite furono bruciate le porte intarsiate. Parallelamente alle aste proseguivano i saccheggi notturni; un inventario redatto il 29 pratile dell'anno IV (17 giugno 1796) conferma la situazione di degrado, ma nonostante tutto il monumento sfugg\u00ec alla distruzione.\nEt\u00e0 napoleonica e Restaurazione.\nIl 13 messidoro dell'anno X (2 luglio 1802), Napoleone Bonaparte assegn\u00f2 il castello alla quindicesima coorte della Legion d'onore al comando del generale Pierre Augereau; egli tuttavia si rec\u00f2 a Chambord solamente due anni dopo e lo trov\u00f2 devastato dai saccheggi e in uno stato di abbandono. Fece chiudere il parco al pubblico, riparando le recinzioni, nonostante le proteste della popolazione.\nSotto il primo Impero, nel 1805, Napoleone decise di istituire presso il castello un istituto di educazione per le figlie dei titolari della Legion d'Onore, ma il progetto non ebbe seguito. Nel 1809 il complesso fu ceduto dalla Legion d'Onore allo Stato; il possedimento, innalzato a principato di Wagram, fu cos\u00ec assegnato al generale Louis Alexandre Berthier, principe di Neuch\u00e2tel, come ricompensa per i suoi servizi, con una rendita di 500\u00a0000 franchi. Berthier, che aveva il compito di sistemare il castello in cinque anni, si rec\u00f2 a Chambord solo una volta nel 1810 per una battuta di caccia; egli intraprese comunque una ristrutturazione del palazzo e delle adiacenze, traendo un vantaggio economico dalla vendita del legname proveniente dall'abbattimento degli alberi del parco. Alla sua morte, nel 1815, il palazzo fu ereditato dalla vedova del generale, che decise di venderlo non essendo in grado di sostenere le spese per la sua gestione.\nNel 1821 il castello fu acquistato con una sottoscrizione nazionale e donato al pronipote di Luigi XVIII, Enrico di Borbone, duca di Bordeaux, che aveva solamente un anno e che ricevette pertanto il titolo di conte di Chambord. Con la rivoluzione del 1830 Carlo X e i membri della famiglia reale, tra cui suo nipote Enrico, furono esiliati. Il conte di Chambord fu tenuto lontano dalla Francia da tutti i successivi regimi, ma continu\u00f2 a interessarsi alla manutenzione del palazzo e del parco. Fece amministrare il possedimento da un suo delegato e finanzi\u00f2 importanti campagne di restauro degli edifici e del parco; fece anche aprire il castello al pubblico. Nonostante il giardino fosse molto pi\u00f9 semplice che nel Settecento, avendo solo aiuole, vialetti con ghiaia e filari di alberi, fu affidato un progetto completo di riqualificazione al paesaggista Achille Duch\u00eane, che per\u00f2 venne abbandonato.\nDurante la guerra franco-prussiana il castello fu utilizzato come ospedale militare e nel 1871 fu abitato per breve tempo dal conte di Chambord, che da quella residenza invi\u00f2 un messaggio ai francesi chiedendo il ripristino della monarchia. Quando egli mor\u00ec, nel 1883, il complesso fu ereditato dagli ex-duchi di Parma e Piacenza, suoi nipoti: Roberto I e suo fratello Enrico, conte di Bardi. Alla morte di Roberto I nel 1907, la propriet\u00e0 fu ereditata da suo figlio Elia.\nDal XX secolo a oggi.\nDopo essere stata confiscata durante la prima guerra mondiale, la tenuta di Chambord fu acquistata il 13 aprile 1930 dallo Stato francese per undici milioni di franchi. Lo Stato fece rimuovere il tetto a mansarda che copriva la cinta del cortile con l'intento di riportare l'edificio il pi\u00f9 possibile vicino allo stato in cui si presentava nel Rinascimento. La gestione del castello fu condivisa tra l'Amministrazione delle propriet\u00e0, l'Ufficio nazionale delle acque e delle foreste e l'Ispettorato dei monumenti storici. Questa decisione fu confermata dopo la seconda guerra mondiale, il 19 luglio 1947.\nAll'inizio della seconda guerra mondiale, Chambord divenne il centro di smistamento delle opere d'arte provenienti dai musei di Parigi e del nord della Francia, che dovevano essere spostati per proteggerli dai bombardamenti tedeschi. Alcune opere, come la Gioconda, rimasero nel castello solo pochi mesi, mentre altri rimasero a Chambord per tutta la durata della guerra. Il primo convoglio di opere d'arte, comprendente il famoso dipinto di Leonardo da Vinci, part\u00ec dal Louvre il 28 agosto 1939, seguito da altri 37 convogli per un totale di oltre 3\u00a0690 dipinti; in seguito le opere furono spostate pi\u00f9 a sud, come nel castello di Saint-Blancard, dove tra le altre furono conservate le antichit\u00e0 di epoca egizia.\nDopo essere scampato ai bombardamenti, allo schianto di un bombardiere americano nel 1944 e all'incendio del 7 luglio 1945 che distrusse il tetto dell'ala meridionale, e dopo il ritorno a Parigi delle opere del Louvre, inizi\u00f2 per Chambord un importante restauro iniziato nel 1950 e durato quasi trent'anni sotto la direzione dell'architetto Michel Ranjard e, dal 1974, di Pierre Lebouteux. Sulla sommit\u00e0 della cinta del cortile nel 1950 fu realizzata una balaustra in pietra; tra il 1950 e il 1952 fu ricostruito il tetto distrutto dall'incendio; tra il 1957 e il 1960 fu restaurata la torre della cappella; nel 1960 fu risistemato l'appartamento di Francesco I; nel 1962 furono ristrutturate le officine, che contengono le preziose carrozze del conte di Chambord, costruite nel 1871 da Herm\u00e8s, con le quali il nobiluomo avrebbe voluto fare il suo ingresso a Parigi da re. Il canale nel parco fu riaperto nel 1972 e furono sgomberati e riempiti i fossati; nel 1970 furono rimossi dal giardino gli alberi ad alto fusto per lasciare spazio a delle distese erbose.\nNel 1981 l'area \u00e8 stata inserita nell'elenco dei patrimoni dell'umanit\u00e0 dell'UNESCO. Nel 1994, sotto la direzione di Patrick Ponsot, ripresero i lavori per la sistemazione delle terrazze, delle volte e dello scalone. Dal 30 maggio 1952 si svolgono a Chambord degli spettacoli di musica e luci chiamati \"Son et lumi\u00e8re\".\nDopo una piena del Cosson che aveva interessato l'area, da agosto 2016 a marzo 2017 sono stati restaurati i giardini alla francese che si sviluppano a nord-est dell'edificio. Questi giardini, commissionati da Luigi XIV e completati durante il regno di Luigi XV, erano gradualmente scomparsi nel tempo e sono stati realizzati grazie al patrocinio dell'americano Stephen A. Schwarzman, fondatore del fondo di investimento Blackstone Group, dopo una lunga ricerca archivistica e archeologica svolta dalla Scuola di paesaggistica di Versailles per ricostruire la loro disposizione originale.\nNel 2019 il castello di Chambord, con un totale di pi\u00f9 di 1\u00a0300\u00a0000 ingressi, ha fatto registrare un record di visite turistiche, con un incremento dell'11,1% sull'anno precedente.\nDescrizione.\nIl progetto originale.\nSicuramente diversi architetti si alternarono durante la costruzione del castello, tuttavia non c'\u00e8 nessun documento che attesti con precisione l'identit\u00e0 del primo progettista. \u00c8 probabile che gli studi di Leonardo da Vinci, che all'epoca della costruzione del palazzo si trovava presso la corte di Francesco I, abbiano influenzato alcuni elementi architettonici: infatti alcuni disegni del genio italiano rappresentano dei progetti di scale a doppia elica e di edifici con pianta a croce greca, caratteristiche che si riscontrano a Chambord, cos\u00ec come l'architettura delle torri, che secondo alcuni studiosi \u00e8 pi\u00f9 simile alle torri e ai campanili quattrocenteschi di Milano che alle tipiche costruzioni francesi del periodo, caratterizzate da una sovrabbondanza di torrette e guglie. Inoltre ci sono ipotesi che la struttura del castello di Chambord riflettesse un progetto per un'altra residenza progettata da Leonardo che doveva essere costruita a Romorantin per la madre di Francesco I. Probabilmente l'allievo di Leonardo, Domenico da Cortona, segu\u00ec personalmente la realizzazione del castello: egli infatti realizz\u00f2 nel 1517 un modello in legno del palazzo che fu ritrovato a Blois all'epoca di Luigi XIV da Andr\u00e9 F\u00e9libien e che fu da questi riprodotto in un disegno. Il modellino presentava una scala dritta, a due rampe, collocata in uno dei bracci della croce; probabilmente questo progetto di gusto italiano fu modificato per alloggiare la scala a chiocciola centrale, pi\u00f9 scenografica e pi\u00f9 apprezzata in Francia, su modello della scalinata del castello di Blois, che potrebbe essere stata progettata da Leonardo stesso. In ogni caso la simmetria centrale della pianta rimane di stile tipicamente italiano.\nUna particolarit\u00e0 del palazzo \u00e8 il rigoroso orientamento delle diagonali del mastio lungo gli assi nord-sud ed est-ovest; le torri angolari puntano esattamente ai quattro punti cardinali. All'interno in ogni piano lo spazio \u00e8 occupato da un vestibolo a croce che separa i quattro cantoni, in ciascuno dei quali \u00e8 presente un appartamento. La pianta attuale, tuttavia, presenta alcune imprecisioni rispetto a una perfetta simmetria assiale che furono a lungo attribuite a errori di costruzione. Le ricerche archeologiche svolte all'inizio degli anni duemila, tuttavia, hanno confermato l'ipotesi formulata nel 1973 da Michel Ranjard che sosteneva che il progetto del castello era inizialmente organizzato secondo una simmetria centrale a forma di svastica disposta intorno a uno scalone a quattro rampe, che non fu mai realizzato ma che fu descritto da Andrea Palladio e John Evelyn. Questa disposizione, particolarmente dinamica, avrebbe avuto legami con gli studi di Leonardo da Vinci sulle turbine idrauliche e sui precursori degli elicotteri, ma, come emerso dai lavori di consolidamento dei seminterrati e dagli scavi archeologici del 2003, il progetto iniziale venne abbandonato subito dopo la realizzazione dei pozzi neri del mastio; con l'aggiunta delle ali e della cinta pi\u00f9 bassa questa simmetria venne tralasciata del tutto.\nIl cantiere per la costruzione del castello di Chambord fu imponente: vennero impiegate circa 220\u00a0000 tonnellate di pietre. Il progetto di Francesco I prevedeva di alimentare il fossato che circonda il palazzo deviando il corso della Loira; ci\u00f2 per\u00f2 non fu possibile, sicch\u00e9 l'acqua venne prelevata dal pi\u00f9 modesto, ma pi\u00f9 vicino Cosson.\nLe condizioni dei lavoratori erano dure a causa delle paludi che circondavano il castello e molti operai morirono di malaria. Furono piantati pali di legno a 6-8 metri di profondit\u00e0 per stabilizzare le fondazioni dell'edificio anche se, come \u00e8 emerso dagli scavi effettuati nel 2007, la torre sud-ovest poggia su un basamento calcareo. Gli stessi scavi portarono alla luce i resti di una struttura circolare in pietra che costituiva la base della torre del castello medievale di propriet\u00e0 dei conti di Blois.\nIl \"tuffeau\", materiale impiegato per la costruzione del castello, veniva trasportato con carri dal porto di Saint-Dy\u00e9-sur-Loire; tutti gli operai, tra cui gli scalpellini, erano pagati a cottimo e quindi effettuavano delle incisioni nei blocchi che avevano realizzato per essere pagati dal capocantiere; alcune di queste incisioni sono ancora visibili. Il \"tuffeau\", una variet\u00e0 di calcare bianco morbida e molto porosa, \u00e8 facile da lavorare ma acquisisce maggiore resistenza rimanendo a contatto con l'aria; tuttavia \u00e8 soggetto a numerose alterazioni, tra cui la desquamazione della superficie dovuta alla formazione di gesso causata dall'ambiente ricco di prodotti della combustione di petrolio e carbone, avvenuta specialmente nell'Ottocento. Per questo vengono regolarmente avviati lavori di restauro delle murature; le pietre sostitutive provengono da cave della Charente Marittima, che producono il Richemont, un calcare simile alla pietra originaria per caratteristiche estetiche, ma meno poroso e pi\u00f9 resistente.\nCaratteristiche del castello.\nIl palazzo, con il suo cortile cinto da mura, le torri angolari del mastio e il fossato che lo circonda, fu progettato sul modello delle fortificazioni medievali. Tuttavia, nonostante lo stile gotico, riconoscibile sugli ornamenti dei tetti, dei camini e della guglia sovrastante la scala centrale, abbia influenzato notevolmente il progetto, esso presenta delle caratteristiche inconfondibilmente rinascimentali, come la simmetria degli edifici, la volta a cassettoni del secondo piano, le logge e le modanature dei pilastri. Il castello possiede una \"silhouette\" molto particolare che lo rende uno dei capolavori architettonici del Rinascimento: il recinto esterno \u00e8 un rettangolo di lati da 135 e 85 metri che racchiude il mastio di 44 metri di lato, circondato da torri di 20 metri di diametro; la parte bassa della cinta esterna, che si sviluppa su un solo piano, \u00e8 alta 12 metri. La terrazza sopra il mastio si trova a 25 metri di altezza, mentre il punto pi\u00f9 alto del castello si trova a 56 metri di elevazione. Il palazzo ha 426 stanze, 77 scale, 282 camini e 800 capitelli scolpiti.\nLa pianta del castello si basa su un corpo centrale perfettamente quadrato a croce greca, analogo a quello di diverse chiese italiane dell'epoca tra cui la Basilica di San Pietro; tuttavia all'epoca questo tipo di pianta era utilizzato quasi esclusivamente per edifici religiosi. \u00c8 possibile, tra l'altro, che proprio il soffitto a cassettoni di San Pietro abbia influenzato i soffitti dei saloni del palazzo. Il corpo centrale, che inizialmente doveva essere l'unico edificio del castello, cominci\u00f2 a essere chiamato \"mastio\", pur non avendo mai avuto una funzione difensiva, quando Francesco I fece costruire le ali e la cinta del cortile secondo il modello dei castelli fortificati del Medioevo. L'ala orientale ospita gli appartamenti di Francesco I, mentre quella occidentale \u00e8 occupata dalla cappella; le due ali sono connesse al mastio tramite delle gallerie.\nIl corpo centrale ha tre piani, ciascuno dei quali con otto appartamenti: quattro agli angoli e quattro nelle torri. Gli appartamenti sono autonomi, come era in uso nelle costruzioni del primo Rinascimento in particolare in Toscana, a differenza dei castelli medievali che presentavano stanze che si susseguivano lungo un corridoio: probabilmente questa disposizione degli spazi fu ispirata alla villa medicea di Poggio a Caiano, progettata da Giuliano da Sangallo, maestro di Domenico da Cortona. Ciascun appartamento \u00e8 composto da un salone principale, alto come tutto il piano, e due stanze pi\u00f9 piccole, uno studio e un guardaroba, sopra le quali erano ricavate due stanze di servizio. Quasi tutti gli ambienti sono dotati di caminetti per il riscaldamento.\nGli spazi del piano terra sono occupati dagli ambienti di servizio del polo museale moderno. Al primo piano invece si trovano gli alloggi reali: met\u00e0 del piano \u00e8 occupato dall'appartamento di parata di Luigi XIV, realizzato unendo due appartamenti distinti e inglobando il vestibolo nord. Questo appartamento \u00e8 composto da una sala delle guardie, due anticamere, una camera di parata e delle stanze private. L'arredamento attuale delle stanze \u00e8 stato ricostruito sulla base di quello voluto da Maurizio di Sassonia, che si sistem\u00f2 in questi locali durante la sua permanenza al castello. In una delle torri al primo piano, adiacente all'alloggio del re, \u00e8 presente l'appartamento della regina, che fu occupato da Maria Teresa d'Austria e Madame de Maintenon. Anche questo \u00e8 composto dallo stesso numero di ambienti di quello di Luigi XIV. Un altro settore del mastio \u00e8 occupato dagli appartamenti realizzati nel XVIII secolo per i collaboratori del Leszczynsky e del maresciallo di Sassonia: questi, pi\u00f9 moderni e confortevoli, avevano superfici pi\u00f9 piccole e soffitti pi\u00f9 bassi per facilitare il riscaldamento degli ambienti; all'interno dei maestosi camini rinascimentali sono collocati dei camini pi\u00f9 piccoli e funzionali. Il primo piano ospita anche un museo dedicato al conte di Chambord, che espone oggetti e opere d'arte a lui appartenuti.\nAl centro del mastio sorge la scala a doppia elica, costituita da due rampe di scale che si intrecciano senza mai incrociarsi; a ogni piano la scala si apre in quattro saloni che formano una croce e che facevano da sfondo alla vita sociale dei membri della corte; nei saloni del secondo piano invece si tenevano i balli. Alla sommit\u00e0 della scala \u00e8 presente una terrazza che offre una vista dei tetti, dei comignoli e degli abbaini, decorati con figure geometriche in ardesia che ricordano gli intarsi in marmo nero della Certosa di Pavia, dove fu tenuto prigioniero Francesco I; un tempo i tetti erano impreziositi da decorazioni di piombo dorato. La terrazza, forse ideata dallo stesso Leonardo da Vinci, permette di ammirare la sovrastruttura del castello e un tempo consentiva agli ospiti del palazzo di osservare il parco e di seguire le battute di caccia che si svolgevano in esso; la sua pavimentazione, pur trovandosi al di sopra delle volte del secondo piano, non poggia direttamente su di esse ma su un sistema di piattebande che consente di creare un'intercapedine tra gli ambienti interni e l'esterno. Questa caratteristica ha permesso di ricoprire l'estradosso delle volte con delle tegole per proteggere i soffitti del secondo piano dalle infiltrazioni di acqua piovana, che poi viene raccolta in grondaie di piombo. Al centro del palazzo si innalza una lanterna di 32 metri, simile a quelle delle chiese, che ricopre la scalinata centrale; essa \u00e8 sormontata da un giglio, simbolo della monarchia francese. La lanterna, un tempo aperta e in seguito chiusa con vetrate, \u00e8 sostenuta da archi aggettanti. Complessivamente il tetto, ricco di guglie, comignoli, pinnacoli e abbaini, contrasta con l'aspetto massiccio del castello ed \u00e8 stato paragonato allo skyline di una citt\u00e0.\nIl secondo piano \u00e8 notevole per il suo soffitto a cassettoni, alcuni dei quali conservano ancora qualche traccia dell'oro della pittura originale, decorati con i simboli reali di Francesco I, la F coronata e la salamandra, e dal simbolo di sua madre Luisa di Savoia, una fune annodata a formare il nodo savoia. Alcuni di tali simboli, quelli posti pi\u00f9 in alto all'altezza della terrazza, sono realizzati al contrario, in modo che Dio, dall'alto dei cieli, potesse vedere la potenza del re. Le salamandre rappresentano il motto di Francesco I, \"Nutrisco et extinguo\", ossia \"Mi nutro [del buon fuoco] e spengo [il cattivo fuoco]\". Nel palazzo sono presenti anche incisioni lasciate a memoria dei lavori effettuati da Enrico II, le \"D\" e \"H\" intrecciate e il motto \"Donec totum impleat orbem\" (\"Finch\u00e9 avr\u00e0 riempito il mondo intero\"), e da Luigi XIV, con il motto \"Nec pluribus impar\" (\"Non inferiore ai pi\u00f9\"). Gli ambienti del secondo piano ospitano un museo sulla caccia.\nL'ala est contiene, al primo piano, l'appartamento di Francesco I, inizialmente collocato nel mastio. Esso presenta una grande sala per le udienze ufficiali e uno studiolo privato di stile italiano, che funse da oratorio privato per la regina Caterina Opali\u0144ska, moglie di Stanislao Leszczynsky. L'ala ovest invece \u00e8 parzialmente occupata dalla cappella, la pi\u00f9 grande stanza del castello. Essa presenta influssi italiani e classicheggianti ed \u00e8 decorata con colonne doriche e frontoni.\nParco.\nIl parco circostante il castello fu voluto da Francesco I dopo meno di cinque anni dall'inizio della costruzione del palazzo. Il parco, recintato, doveva servire per le battute di caccia che il re amava condurre quando si recava a Chambord. Secondo il progetto del 1523 il parco doveva estendersi per 3\u00a0000 arpenti, ossia 1\u00a0500 ettari; oggi \u00e8 circondato da un muro di cinta lungo ben 32\u00a0km costruito a partire dal 1542, il che lo rende il pi\u00f9 grande parco forestale chiuso d'Europa. Nel 1547 fu istituita una postazione di guardia del parco che rimase attiva fino al 1777. Il dominio nazionale di Chambord oggi copre 5\u00a0440 ettari, di cui 800 aperti al pubblico, e fa parte del circuito Natura 2000 essendo riconosciuto a livello europeo come zona di protezione speciale dal 2006 e come zona speciale di conservazione dal 2007.\nLa foresta \u00e8 composta per il 54% da alberi di latifoglie e per il 26% da conifere. Sono presenti anche alcune specie protette a livello nazionale come la rosolida, la mestolaccia stellata, la littorella, la pilularia comune, l'incensaria fetida e la graziella.\nLe specie di animali pi\u00f9 diffuse nella foresta di Chambord sono il cervo e il cinghiale; oltre a questi sono presenti anche mufloni europei importati nella riserva dalla Corsica, dal Jardin des Plantes di Parigi, dal parco zoologico di Parigi e dall'ex Cecoslovacchia. Dalla riserva faunistica di Chambord, viceversa, sono stati prelevati cervi e mufloni per il ripopolamento di nuove aree. Per quanto riguarda gli uccelli, il parco \u00e8 frequentato sia in periodo di riproduzione, sia da specie di passaggio durante la migrazione, sia da specie nidificanti. Durante la stagione riproduttiva in particolare sono stati osservati il falco pescatore, il biancone, l'aquila minore, l'averla piccola, il picchio cenerino, il picchio rosso mezzano, il picchio nero, il tarabusino, il martin pescatore, il succiacapre europeo, la tottavilla, la magnanina.\nGiardino alla francese.\nIl giardino, ricostruito sulla base dei progetti del XVIII secolo, \u00e8 composto da tre \"parterre\" e si sviluppa a nord e a est del palazzo, occupando una superficie di sei ettari e mezzo. Il terreno su cui sorge il castello \u00e8 diviso in quattro quadranti, uno dei quali occupato dall'edificio, mentre gli altri tre ospitano le tre sezioni del giardino. Esso contiene 600 alberi ad alto fusto, 800 arbusti, 200 piante di rose, 15\u00a0250 piante usate come siepi e 18\u00a0874 m\u00b2 di prati; la scelta delle specie vegetali \u00e8 avvenuta sulla base di quelle presenti nel XVIII secolo, ma sono state privilegiate le piante perenni e pi\u00f9 resistenti in modo da ridurre l'impatto ambientale della manutenzione del giardino. Le piante officinali presenti sono l'erba cipollina, il finocchio e l'aneto.\nVisite istituzionali.\nIl \"Comit\u00e9 des chasses pr\u00e9sidentielles\", istituzione che organizzava le battute di caccia nei domini nazionali francesi per il Presidente della Repubblica e i suoi ospiti, organizz\u00f2 a Chambord numerosi di questi eventi fino a quando, nel 2007, il Presidente Nicolas Sarkozy abbandon\u00f2 questa pratica in favore di battute di caccia aventi il fine di regolamentare la popolazione animale o catturare esemplari da trasportare in altri siti; da allora la popolazione di cervi \u00e8 cresciuta del 30 per cento per ogni anno.\nIl palazzo ha ospitato numerosi incontri istituzionali e visite ufficiali, tra cui il vertice tenutosi il 28 marzo 1987 tra il Cancelliere della Repubblica Federale di Germania Helmut Kohl e il Presidente della Repubblica Francese Fran\u00e7ois Mitterrand per la discussione di una linea condivisa dell'Europa sugli armamenti, la visita del principe Carlo e sua moglie Diana Spencer del 9 novembre 1988 e quella del Presidente della Repubblica Francese Fran\u00e7ois Hollande del 19 dicembre 2014. Emmanuel Macron, invece, soggiorn\u00f2 al castello per festeggiare il suo quarantesimo compleanno il 17 dicembre 2017.\nIn occasione del 500\u00ba anniversario della morte di Leonardo da Vinci, il castello ospit\u00f2 una visita di Stato del Presidente della Repubblica Italiana Sergio Mattarella il 2 maggio 2019, che si rec\u00f2 a Chambord insieme al suo omologo francese Emmanuel Macron dopo la visita ai castelli di Amboise e Clos-Luc\u00e9. Durante queste celebrazioni il castello ospit\u00f2 500 giovani italiani e francesi e molte personalit\u00e0 della scienza e dell'arte come l'architetto Renzo Piano, lo scrittore Alessandro Baricco, gli astronauti Samantha Cristoforetti e Thomas Pesquet e la fisica Fabiola Gianotti.\nNella cultura di massa.\nInfluenze architettoniche.\nIl castello di Chambord influenz\u00f2 la costruzione di numerosi edifici o elementi decorativi in tutta l'Europa. Per esempio il castello di Schwerin, nel Meclemburgo-Pomerania Anteriore, fu progettato su modello dell'architettura del castello francese tra il 1845 e il 1857.\nPi\u00f9 tardi il modello di Chambord si diffuse nel Regno Unito, dove su sua ispirazione furono costruiti il Founder's Building del college londinese Royal Holloway, l'edificio principale del Fettes College di Edimburgo nel 1870 e la Waddesdon Manor dell'architetto Hippolyte Destailleur nel Buckinghamshire tra il 1874 e il 1889.\nCinema.\nIl castello \u00e8 stato usato come luogo delle riprese per i seguenti film:"}
{"id": "436310", "revid": "21079", "url": "https://it.wikipedia.org/wiki?curid=436310", "title": "Numeri algebrici", "text": ""}
{"id": "436311", "revid": "21079", "url": "https://it.wikipedia.org/wiki?curid=436311", "title": "Numeri trascendenti", "text": ""}
{"id": "436315", "revid": "174925", "url": "https://it.wikipedia.org/wiki?curid=436315", "title": "Corredo cromosomico", "text": "Il corredo cromosomico di un essere vivente \u00e8 l'insieme dei cromosomi presenti in una cellula somatica.\n\u00c8 costante a livello di specie, sia sotto il profilo numerico sia sotto quello morfologico. Ogni variazione nel corredo cromosomico pu\u00f2 portare a variazioni anche consistenti nel fenotipo dell'individuo. A volte queste differenze sono migliorative e vengono premiate dall'evoluzione, ma spesso sono negative e portano alla morte dell'individuo o a gravi malformazioni.\nIl corredo cromosomico di una specie viene indicato con 2n perch\u00e9 in genere i cromosomi sono presenti in duplice copia (diploidia), i cui componenti, i cromosomi omologhi, hanno uno origine materna e l'altro paterna. Nei corredi cromosomici delle specie animali sono in genere presenti anche due cromosomi particolari, i cromosomi sessuali, coinvolti nei meccanismi di determinazione del sesso.\nCasi particolari sono quelli dei gameti, cellule destinate alla riproduzione degli organismi sessuati, che hanno una sola copia dei cromosomi (aploidia), oppure quelli dei vegetali, dove non sono rari casi di poliploidia, ossia la presenza di pi\u00f9 di due copie di ogni cromosoma."}
{"id": "436316", "revid": "77358", "url": "https://it.wikipedia.org/wiki?curid=436316", "title": "E (numero)", "text": ""}
{"id": "436317", "revid": "21079", "url": "https://it.wikipedia.org/wiki?curid=436317", "title": "Cardinalit\u00e0 numerabile", "text": ""}
{"id": "436318", "revid": "767487", "url": "https://it.wikipedia.org/wiki?curid=436318", "title": "Chip sonoro", "text": "Un chip sonoro \u00e8 un circuito integrato (\"chip\") adibito alla produzione del suono (vedi chiptune). Pu\u00f2 essere di tipo digitale, analogico o misto. Questi chip, normalmente, contengono vari circuiti quali oscillatori, campionatori, filtri e amplificatori.\nGeneratori sonori programmabili.\nUna particolare categoria di chip sonori sono i generatori sonori programmabili (sigla PSG, dall'inglese \"Programmable Sound Generator\"), che sono integrati che possono essere comandati via software medianti comandi inviati da un microprocessore esterno: i PSG sono stati largamente usati nelle console e negli home computer realizzati negli '70 e '80 del XX secolo, dove venivano affiancati a una CPU che li pilotava mediante dei registri e di cui alleggerivano i compiti dato che il processo di generazione del suono era delegato completamente al PSG stesso. "}
{"id": "436320", "revid": "1305772", "url": "https://it.wikipedia.org/wiki?curid=436320", "title": "Regione biogeografica boreale", "text": "La regione biogeografica boreale \u00e8 definita dall'Unione europea e dal Consiglio d'Europa come quell'area che ricopre circa un quarto del territorio europeo estendendosi su otto stati: la Norvegia, la Svezia, la Finlandia, l'Estonia, la Lettonia, la Lituania, la Bielorussia settentrionale e la Federazione Russa.\n\u00c8 caratterizzata da boschi per il 58% dell'estensione territoriale, paludi, da numerosi laghi e fiumi. \nLa regione boreale ha un clima umido fresco-temperato: le temperature medie sono basse e comprese tra i 20 \u00b0C e i -15 \u00b0C.\nLa flora.\n\u00c8 caratterizzata da 1200 specie di briofite e 2000 specie di licheni.\nLa fauna.\nNella regione boreale si possono trovare l'orso bruno, il gulo gulo, il lupo, la lince europea, le alci e le renne delle foreste; tra i mammiferi marini annoveriamo anche diverse specie di balene."}
{"id": "436321", "revid": "110157", "url": "https://it.wikipedia.org/wiki?curid=436321", "title": "Contea dello Storstr\u00f8m", "text": "La contea dello Storstr\u00f8m (in danese \"Storstr\u00f8ms Amt\") era una delle 13 contee della Danimarca, le contee sono state abolite con la riforma amministrativa entrata in vigore il 1\u00ba gennaio del 2007 e sono state sostituite da cinque regioni."}
{"id": "436323", "revid": "110157", "url": "https://it.wikipedia.org/wiki?curid=436323", "title": "Contea di Viborg", "text": "La contea di Viborg (in danese \"Viborg Amt\") era una delle 13 contee della Danimarca, le contee sono state abolite con la riforma amministrativa entrata in vigore il 1\u00ba gennaio del 2007 e sono state sostituite da cinque regioni."}
{"id": "436324", "revid": "21079", "url": "https://it.wikipedia.org/wiki?curid=436324", "title": "Non numerabile", "text": ""}
{"id": "436325", "revid": "1936754", "url": "https://it.wikipedia.org/wiki?curid=436325", "title": "Federico IV di Danimarca", "text": "Biografia.\nFiglio di Cristiano V, cugino di Carlo XII di Svezia e Ulrica Eleonora di Svezia, spos\u00f2 Luisa di Meclemburgo-G\u00fcstrow il 5 dicembre 1695 e divent\u00f2 padre di cinque figli, tra i quali Cristiano VI. A seguito della morte della moglie, avvenuta il 15 marzo 1721, spos\u00f2 Anna Sofia Reventlow, il 4 aprile 1721. Da quest'ultimo matrimonio nacquero tre figli. Inizialmente considerato molto debole di salute e prossimo al decesso, nel 1693 fu organizzato il matrimonio tra il duca Ernesto Augusto di Brunswick-L\u00fcnenburg e sua sorella Cristiana Carlotta, cercando di farle avere un erede che alla morte di Federico avrebbe regnato su Hannover e Danimarca, ma la morte della sorella e del bambino durante il parto non permise l'attuazione di questo progetto, tanto pi\u00f9 che Federico sopravvisse.\nPer la gran parte del regno di Federico IV, la Danimarca fu impegnata nella Grande Guerra del Nord (1700-1721) contro la Svezia. Un primo accenno di battaglia, nel 1700, fin\u00ec con l'invasione svedese e danni apportati dalle navi dell'Ovest. Con la Pace di Traventhal del 18 agosto 1700 il paese si impegn\u00f2 a non attaccare la Svezia, ma nel 1709 la Danimarca rientr\u00f2 in guerra, incoraggiata dalla sconfitta svedese a Poltava. Federico IV comand\u00f2 le truppe danesi alla Battaglia di Gadebush, nel 1712. Nonostante la vittoria, la Danimarca non riusc\u00ec a riconquistare i territori perduti nel Sud della Svezia: ci\u00f2 caus\u00f2 la distruzione del ducato di Gottorp, nello Schleswig-Holstein, favorevole agli svedesi. Federico IV, avendo compiuto due viaggi in Italia, fece costruire due palazzi secondo lo stile barocco italiano: \"Frederiksberg Slot\" e \"Fredensborg Slot\", che divennero i monumenti della fine della Grande Guerra del Nord.\nNegli anni dopo la guerra, i commerci e la cultura fiorirono. Fu creato il teatro danese e inizi\u00f2 la sua carriera il drammaturgo Ludvig Holberg. Fu iniziata anche la colonizzazione della Groenlandia, da parte del missionario Hans Egede. In materia politica, questo periodo fu segnato dall'unione degli intenti del re e della famiglia Reventlow, dell'Holstein, ossia i parenti della sua ultima moglie. Questo dest\u00f2 sospetti in tutta la nobilt\u00e0.\nFederico era considerato un uomo di responsabilit\u00e0 e di grandi capacit\u00e0 - spesso \u00e8 considerato uno dei pi\u00f9 intelligenti sovrani assoluti danesi - e possedeva l'abilit\u00e0 di concedere indipendenza ai suoi ministri. Non ebbe interesse nella cultura accademica, ma era comunque un uomo di grande conoscenza, specialmente nell'arte e nell'architettura. Le sue debolezze principali erano la ricerca del piacere e il bigamismo (fu l'unico re danese ad essere stato due volte un bigamo). I suoi ultimi anni furono segnati dalla sua cattiva salute e dal dolori della sua vita privata, che lo condussero al pietismo, che trionf\u00f2 nel regno del figlio.\nLe pi\u00f9 importanti riforme in politica interna furono l'abolizione nel 1702 della \"vornedskab\", una specie di schiavit\u00f9 che era imposta ai contadini della Zelanda alla fine del Medioevo. Tutto ci\u00f2 fu comunque invano perch\u00e9 fu introdotta l'ascrizione nel 1733 (norma che obbligava i contadini a risiedere nella loro terra natia).\nNel regno di Federico, Copenaghen fu colpita da due disastri: la peste del 1711 e il grande incendio dell'ottobre 1728, che distrusse gran parte della citt\u00e0 medievale. Tra le conseguenze dei disastri ci fu la distruzione degli appunti e delle osservazioni dell'astronomo Ole R\u00f8mer, che era riuscito a convincere Federico a introdurre il calendario gregoriano in Danimarca e Norvegia nel 1700. Fu in Veneto dal dicembre 1708 al marzo\n1709. Nel 1709 fu magnificamente ospitato a Vicenza dal conte Gio. Battista di Velo, suo consigliere ed ambasciatore a Vienna, nel palazzo in contr\u00e0 Carpagnon, all'attuale civico 11. Fu anche ospitato dal conte Ottaviano Valle nel Palazzo Valle (poi Valle - Marchesini - Sala) in Contr\u00e0 Busa San Michele, oggi al civico 10. A Venezia grandi festeggiamenti in suo onore furono organizzati dal doge Alvise II Mocenigo, evento raffigurato in un noto dipinto da Luca Carlevarijs (\"Regata sul Canal Grande in onore di Federico IV di Danimarca\", 1711).\nAlla morte, nel 1730, Federico IV fu seppellito alla Cattedrale di Roskilde, vicino a Copenaghen.\nLe cronache toscane del tempo lo ricordano per il suo amore con la nobile lucchese Maria Maddalena Trenta (vedi a Firenze Porta San Gallo).\nDiscendenza.\nSpos\u00f2 a Copenaghen il 5 dicembre 1695 Luisa di Meclemburgo-G\u00fcstrow da cui ebbe:\nEbbe una relazione segreta con Elisabeth Helene von Vieregg da cui ebbe un figlio:\nEbbe poi anche un altro figlio con Charlotte Helene von Schindel.\nNel 1721 rimase vedovo e contrasse un nuovo matrimonio con Anna Sofia Reventlow da cui ebbe tre figli:"}
{"id": "436327", "revid": "125039212", "url": "https://it.wikipedia.org/wiki?curid=436327", "title": "Contea di Vejle", "text": "La contea di Vejle (in danese \"Vejle Amt\") era una delle 13 contee della Danimarca, le contee sono state abolite con la riforma amministrativa entrata in vigore il 1\u00ba gennaio del 2007 e sono state sostituite da cinque regioni."}
{"id": "436335", "revid": "599013", "url": "https://it.wikipedia.org/wiki?curid=436335", "title": "Commodore 1581", "text": "Il Commodore 1581 \u00e8 un drive da dischi floppy a 3,5 pollici a doppia faccia e doppia densit\u00e0 prodotto dalla Commodore Business Machines per i suoi computer Commodore 64 e Commodore 128.\nStoria.\nFu messo in commercio nel 1987, rappresentando un'alternativa ai drive da 5,25 pollici Commodore 1541 e 1571; questi comunque rimasero pi\u00f9 diffusi e la produzione di software commerciale per le macchine Commodore su dischi da 3,5\" fu minoritaria, e l'unit\u00e0 fu venduta principalmente assieme al sistema operativo GEOS, soprattutto negli USA.\nDal 1991, la Creative Micro Designs produsse il FD-2000, un drive ad alta densit\u00e0 per dischi da 1,6\u00a0MB, e il FD-4000 a densit\u00e0 estesa (3,2\u00a0MB) da 3,5\": entrambi fornivano una emulazione del 1581, 1571 e 1541.\nCaratteristiche tecniche.\nSecondo il manuale era compatibile anche con Commodore 16, Plus/4 e VIC-20. I dischi supportati erano a 3,5 pollici a doppia faccia e doppia densit\u00e0 e potevano contenere fino a un massimo di 800 kilobyte con un formato MFM, differente da quelli MS-DOS (720\u00a0kB) e Amiga (880\u00a0kB). \nCome il 1541 e il 1571, il 1581 ha una CPU MOS Technology 6502 con una propria ROM, una propria RAM e una versione seriale dell'interfaccia IEEE-488. La ROM \u00e8 da 32\u00a0kB e la RAM da 8\u00a0kB, contro i 2\u00a0kB dei modelli precedenti. Il trasferimento dei dati con il Commodore 64 \u00e8 stato velocizzato del 60%. Sul retro ci sono due porte seriali (la seconda per eventuali collegamenti a cascata) e due switch per impostare il numero di dispositivo. L'alimentatore, esterno, ha un consumo di 10\u00a0W.\nL'apparecchio \u00e8 dotato di una serie di nuovi comandi Commodore DOS, qui giunto alla versione 10, in aggiunta a quelli del 1541 e del 1571. Il 1581 aggiunse il supporto alle partizioni e alla creazione di subdirectory. Implementa anche una modalit\u00e0 veloce (accesso \"burst mode\"), che permette l'uso di diversi formati MFM, da 256 a 1024 byte per settore. Il 1581 fornisce uno spazio libero di 3160 blocchi dopo una formattazione (un blocco \u00e8 di 256 byte). Il numero massimo di file per directory \u00e8 di 296.\nA causa del diverso formato del disco (80 tracce) e dei settori (40 fissi per traccia, mentre nei DOS precedenti erano variabili), non \u00e8 possibile la copiatura con il 1581 di programmi scritti su dischi tradizionali, se tali programmi fanno riferimenti diretti a traccia e settore anzich\u00e9 sfruttare normalmente la directory, o usano il disco in altri modi non canonici. Era il caso ad esempio del videogioco \"Marble Madness\" o dell'utility \"VIP Terminal\", non copiabili dal 1581."}
{"id": "436337", "revid": "39224", "url": "https://it.wikipedia.org/wiki?curid=436337", "title": "Chiesa bizantina", "text": ""}
{"id": "436343", "revid": "767487", "url": "https://it.wikipedia.org/wiki?curid=436343", "title": "Fynbos", "text": "Il termine fynbos (equivalente afrikaans del nome inglese fine bush, \"boscaglia fine\") si riferisce alla vegetazione arbustiva che popola una piccola striscia costiera della Provincia del Capo Occidentale, in Sudafrica, detta Regno Floreale del Capo (\"Cape Floral Kingdom\"). Si tratta di una zona a clima mediterraneo e la vegetazione presenta diverse analogie con la macchia mediterranea, pur essendo costituita in gran parte di specie endemiche. Nel 2004 la sua flora \u00e8 stata inserita dall'UNESCO tra i Patrimoni dell'umanit\u00e0.\nIl Regno Floreale del Capo.\nIl Regno Floreale del Capo \u00e8 una ecoregione floristica costituita da una striscia di terra interamente inclusa nella nazione del Sudafrica. La striscia ha una larghezza di 100-200\u00a0km e si estende da Clanwilliam a ovest fino a Port Elizabeth a sudest, per un'area complessiva di circa 46000\u00a0km\u00b2. Viene considerata una delle sei ecoregioni floristiche della Terra, pur avendo un'estensione eccezionalmente ridotta; si consideri per esempio che l'ecoregione olartica copre l'intero emisfero settentrionale con la sola eccezione dell'area dei tropici.\nSi tratta comunque di una ecoregione caratterizzata da un'elevata biodiversit\u00e0 (soprattutto concentrata nella parte occidentale): in quest'area vivono infatti pi\u00f9 di 8000 specie vegetali. Almeno 5000 delle specie del Cape Floral Kingdom sono endemiche. Si trovano qui, per esempio, oltre 600 specie di erica, mentre nel resto del mondo il numero di specie note ammonta solamente a 26. Nella sola Table Mountain, a Citt\u00e0 del Capo, si contano pi\u00f9 specie vegetali che nell'intero Regno Unito.\nPrincipali famiglie.\nIl nome \"fynbos\", in afrikaans, significa \"cespugli fini\" e si riferisce alle foglie aghiformi e sottili di molte piante della regione. La maggior parte delle piante del \"fynbos\" sono sempreverdi con foglie rigide (sclerofille).\nLe quattro famiglie pi\u00f9 rappresentative del \"fynbos\" sono le Proteaceae, le Ericaceae, le Restionaceae e le Geofite. Le protee sono rappresentate da moltissime specie e sono le uniche piante a foglia larga della zona; hanno spesso grandi fiori colorati che possono essere impollinati dagli uccelli. Fra di esse spicca la King Protea (\"Protea cynaroides\"), caratterizzata da un enorme fiore che \u00e8 il fiore nazionale del Sudafrica. Le eriche sono in genere di dimensioni pi\u00f9 modeste, con molti fiori a tubo e foglie simili ad aghi. Le Restionaceae, quasi tutte endemiche, sono simili a erba e crescono nelle aree pi\u00f9 umide.\nGli incendi e il \"fynbos\".\nCome per altri tipi di vegetazione arbustiva, il fuoco svolge un ruolo fondamentale nell'evoluzione della vegetazione del \"fynbos\". Molti semi di queste piante germogliano solo dopo l'esposizione al forte calore dovuto a un incendio. Come risposta adattativa agli incendi, la maggior parte delle protee mantiene i semi sul cespuglio per almeno un anno, un comportamento noto come serotinia. I semi vengono mantenuti in involucri che assomigliano alle infiorescenze originali. In alcune specie questi involucri sono bellissimi e duraturi e sono usati in composizioni di fiori secchi.\nConservazione.\nGran parte della regione del \"fynbos\" \u00e8 stata invasa dall'agricoltura e l'espansione urbana attorno a Citt\u00e0 del Capo. Il \"fynbos\" \u00e8 anche minacciato dalla diffusione di specie vegetali aliene, come le acacie e i pini. Molte specie vegetali registrate in passato sono gi\u00e0 estinte, e oltre 1000 sono in pericolo. Per questi motivi, diverse aree del Regno Floreale del Capo sono oggi zone protette."}
{"id": "436348", "revid": "14691", "url": "https://it.wikipedia.org/wiki?curid=436348", "title": "Cape Floral Kingdom", "text": ""}
{"id": "436349", "revid": "767487", "url": "https://it.wikipedia.org/wiki?curid=436349", "title": "Rinaldo Prandoni", "text": " Chitarrista, col tempo \u00e8 diventato poi anche arrangiatore, trascrittore e perito musicale.\nBiografia.\nA quindici anni inizia a studiare musica con i Mandolinisti Bustesi; a 17 anni fa parte come chitarrista del \"Quintetto Arlecchino\".\nNel 1960 inizia la sua carriera professionale come chitarrista nel complesso di Piero Giorgetti, ex-cantante di Carosone; firma poi un contratto con la Decca Records e per qualche anno si dedica all'attivit\u00e0 solista.\nNel 1964 fonda il quintetto dei \"Fairplayers\", con il quale si esibisce nei pi\u00f9 importanti locali da ballo e night clubs di tutta Italia fino al 1970.\nNegli anni '70 guida un altro proprio gruppo (In tre sulla strada, con a Claudio Tiscione al basso e Walter Comizzoli alla batteria).\nIl trio incide nel 1972 un album che prende il nome da quello del gruppo, pubblicato dalla Radio Records.\nScrive poi canzoni per Nada, Sacha Distel, Rita Pavone, Peppino di Capri e Dalida (in collaborazione con Misselvia).\nDal 1970 si dedica all'editoria musicale, lavorando per le Edizioni musicali Francis Day; con lo pseudonimo \"Complex\" compone alcuni brani per i \"Vocals\" da lui guidati e per i gruppi di rock progressivo Lydia e gli Hellua Xenium e Scorpyo.\nNel 1972 incide con Klaus Tiscione (basso) e Walter Comizzoli (batteria) l'album \"In tre sulla strada\". Ha partecipato nello stesso anno allo Zecchino d'Oro con il brano \"Cik e Ciak\".\nDal 1980 al 1985 fa parte dell'orchestra di Antennatre Lombardia diretta da Tino Pigni.\nDal 1986 abbandona definitivamente l'attivit\u00e0 di musicista per ritornare al campo editoriale, collaborando con le Edizioni EMI Voce del Padrone, PolyGram e Universal.\nNel 2004 scrive il copione della commedia musicale \"Giuliana\", ispirata alla figura della Beata Giuliana Puricelli, con musiche di Tino e Romeo Pigni.\nNel 2005 lascia definitivamente l'attivit\u00e0 professionale e per alcuni anni \u00e8 articolista per \"Il Popolo del Blues\", testata musicale web.\nContinua comunque l'attivit\u00e0 di trascrittore e perito musicale.\nHa attualmente sul web un sito personale sotto il nominativo: www.rinaldoprandoni.jimdo.com\nLe principali canzoni scritte da Rinaldo Prandoni.\nAbbiamo indicato solo il primo interprete, gli autori della musica e gli eventuali collaboratori al testo."}
{"id": "436350", "revid": "1638611", "url": "https://it.wikipedia.org/wiki?curid=436350", "title": "Armeniakon", "text": "Il Thema Armeniaco (, \"Armeniak\u00f2n [thema]\"), pi\u00f9 propriamente il Thema degli Armeniaci (in greco , \"thema Armeni\u00e0k\u014dn\") fu un thema bizantino che si estendeva sull'Asia Minore nord-orientale.\nStoria.\nIl thema Armeniakon fu uno dei primi quattro themata creati, e fu istituito intorno alla met\u00e0 del VII secolo dal territorio dell'Armenia Minore. Nonostante la menzione di un \"Giorgio, \"tourmarch\u0113s\" degli Armeniaci\" nel 629, nel corso delle campagne persiane dell'Imperatore Eraclio I (r. 610\u2013641), possa suggerire l'esistenza del thema in tale data (ritenuta per\u00f2 troppo prematura), la prima attestazione certa del thema nelle fonti letterarie risale alla rivolta del suo strategos, Saborios, nel 667/668. Viene successivamente menzionato in un sigillo del 717/718. Come accaduto per gli altri themata, fu creato a partire dai resti di una delle armate di campo del vecchio Esercito romano-orientale in seguito alle disfatte subite nel corso della prima ondata di conquiste islamiche, un processo probabilmente completato entro la fine degli anni quaranta del VII secolo. Di conseguenza l'esercito di campo sotto il comando del \"magister militum per Armeniam\" (degli \"Armeniaci\"), nel ritirarsi, si insedi\u00f2 nelle regioni del Ponto, Paflagonia e Cappadocia, dando il proprio nome alla regione. \nIl capoluogo del thema era Amaseia, dove aveva sede il governatore militare, lo \"strat\u0113gos\", che percepiva uno stipendio annuale di 40 libbre d'oro, essendo uno degli \"strat\u0113goi\" di prima classe insieme a quelli dei themata Anatolikon e Thrakesion. Nel IX secolo aveva sotto il suo comando all'incirca effettivi oltre a controllare 17 fortezze. La grande estensione e la sua importanza strategica, dovuta al fatto che si trovasse sulla frontiera nord-orientale dell'Impero bizantino con i Musulmani, fecero s\u00ec che il suo governatore militare acquisisse tanto potere da costituire una minaccia per l'imperatore, come conferma il fatto che nell'VIII secolo le armate del thema presero parte a diverse rivolte, tra cui quella di Artavasde (strategos dell'Armeniakon che tent\u00f2 di usurpare il trono). Per prevenire o rendere meno pericolose ulteriori rivolte, nel IX secolo il thema fu di conseguenza suddiviso in pi\u00f9 parti: da esso furono scorporati i distretti di Charsianon e Cappadocia, in un primo tempo come \"kleisourai\" e successivamente come themata a pieno titolo, lungo la frontiera meridionale e orientale, mentre intorno all'819 furono scorporati i themata costieri di Paflagonia e Chaldia, seguiti successivamente dalla regione di Koloneia (prima sotto un \"doux\", dall'863 sotto uno \"strategos\" a pieno titolo); in seguito a tali scorpori, l'Armeniakon comprendeva solo il Ponto occidentale.\nIl thema rimase in mani bizantine fino alla fine dell'XI secolo. Tuttavia nel 1073, in seguito alla disfatta subita dai Bizantini nella Battaglia di Manzikert contro i Turchi Selgiuchidi, i mercenari franchi sotto il comando di Roussel di Bailleul si impadronirono della regione e la governarono per alcuni mesi, fino a quando l'autorit\u00e0 bizantina fu ripristinata dal generale e futuro imperatore Alessio Comneno. Subito dopo, tuttavia, la regione fu occupata dai Turchi Selgiuchidi, con solo alcune fortezze sulla costa che rimasero in mano bizantina. Gli imperatori Comneni riuscirono a recuperare le regioni costiere per l'impero, ma il thema Armeniakon non fu ricostituito."}
{"id": "436351", "revid": "36426", "url": "https://it.wikipedia.org/wiki?curid=436351", "title": "Opera del Duomo", "text": ""}
{"id": "436353", "revid": "2014155", "url": "https://it.wikipedia.org/wiki?curid=436353", "title": "Cristiano V di Danimarca", "text": "Biografia.\nFiglio di Federico III di Danimarca e Sofia Amelia di Brunswick e L\u00fcneburg, spos\u00f2 il 14 maggio 1667 a Nyk\u00f8bing Carlotta Amalia d'Assia-Kassel, figlia di Guglielmo VI d'Assia-Kassel, e ascese al trono il 9 febbraio 1670.\nEra un debole despota, con una troppo elevata considerazione della sua dignit\u00e0 e delle sue prerogative. Il suo primo atto all'ascesa del trono fu il pubblico insulto a sua moglie attraverso l'introduzione nella corte della sua giovane amante sedicenne, Sofia Amalia Moth (1654-1719). Amelia era la figlia del suo primo tutore Paul Moth e la ragazza fu fatta contessa di Sams\u00f8 il 31 dicembre 1677.\nEbbe otto figli da sua moglie e sei dalla sua amante.\nIl suo coraggio e l'estrema affabilit\u00e0 lo resero molto popolare tra la gente, anche se si mostr\u00f2 incapace a ricavare vantaggi dall'incremento della potenza danese e dagli straordinari progressi della borghesia, immediate conseguenze della rivoluzione del 1660. Fu istruito in maniera superficiale, ma la sua peggiore debolezza era la sua costante dipendenza dagli altri, il che lo spinse a relazionarsi con gente di varia specie.\nSotto la guida del cancelliere Griffenfeldt la Danimarca sembr\u00f2 essere di nuovo in grado di riguadagnarsi una posizione come grande potenza. Ma nel sacrificare Griffenfeldt alle volont\u00e0 degli avversari Cristiano colp\u00ec gravemente anche la monarchia stessa. Sperper\u00f2 le risorse del Paese nella costosa e inutile guerra svedese del 1675-1679 (la guerra di Scania) e fece molto poco per il progresso della nazione nei vent'anni di pace che seguirono.\nSi devono comunque ricordare aspetti positivi del periodo. Il primo \u00e8 l'introduzione del Codice Danese nel 1683, la prima legge scritta della Danimarca. In Norvegia avvenne lo stesso, con il Codice Norvegese nel 1687. Un altro importante evento fu l'introduzione del registro delle terre nel 1688, con il quale si cerc\u00f2 di stabilire il valore dei terreni del regno per una tassazione pi\u00f9 equa. La scienza visse un'et\u00e0 dell'oro attraverso l'opera dell'astronomo Ole R\u00f8mer, nonostante la mancanza di interesse del re per la cultura.\nMor\u00ec per i postumi di un incidente avvenuto durante una battuta di caccia e fu sepolto nella cattedrale di Roskilde, vicino a Copenaghen.\nDiscendenza.\nDalla moglie Carlotta Amalia ebbe otto figli:\nDalla sua amante Sofia Amalia Moth ebbe:"}
{"id": "436355", "revid": "37401", "url": "https://it.wikipedia.org/wiki?curid=436355", "title": "The Canterbury Tales", "text": ""}
{"id": "436356", "revid": "2175", "url": "https://it.wikipedia.org/wiki?curid=436356", "title": "Isobutilene", "text": ""}
{"id": "436357", "revid": "2175", "url": "https://it.wikipedia.org/wiki?curid=436357", "title": "2-metilpropene", "text": ""}
{"id": "436358", "revid": "37401", "url": "https://it.wikipedia.org/wiki?curid=436358", "title": "Canterbury Tales", "text": ""}
{"id": "436360", "revid": "3143555", "url": "https://it.wikipedia.org/wiki?curid=436360", "title": "Chaucer", "text": ""}
{"id": "436362", "revid": "204012", "url": "https://it.wikipedia.org/wiki?curid=436362", "title": "Johnny Mo", "text": ""}
{"id": "436363", "revid": "125032739", "url": "https://it.wikipedia.org/wiki?curid=436363", "title": "Teoria di Hamilton-Jacobi", "text": "In meccanica analitica la teoria di Hamilton-Jacobi, il cui nome \u00e8 dovuto a William Rowan Hamilton e Carl Jacobi, \u00e8 una teoria che, sfruttando i risultati del calcolo variazionale, viene utilizzata nella determinazione delle costanti del moto di un sistema dinamico.\nIn particolare, tale teoria studia la risoluzione delle equazioni di Hamilton, ricercando un'opportuna funzione generatrice che determini una trasformazione canonica tale che, nelle nuove coordinate, l'Hamiltoniana del sistema sia nulla.\nEquazione di Hamilton\u2013Jacobi.\nL'equazione di Hamilton\u2013Jacobi \u00e8 un'equazione differenziale alle derivate parziali non lineare del primo ordine che ha la forma:\nLa funzione:\n\u00e8 l'Hamiltoniana classica del sistema, mentre:\n\u00e8 detta \"funzione principale di Hamilton\", che a meno di una costante arbitraria, \u00e8 equivalente all'azione. Le funzioni formula_4 sono le coordinate generalizzate che definiscono lo spazio delle configurazioni del sistema, mentre formula_5 \u00e8 il parametro temporale.\nTale equazione si ricava dalla meccanica hamiltoniana trattando formula_6 come la funzione generatrice di una trasformazione canonica dell'hamiltoniana classica:\nI momenti lineari coniugati sono definiti come:\ndove formula_9.\nLa funzione principale di Hamilton contiene formula_10 costanti da determinare, di cui una ottenuta integrando formula_11 e le restanti N denotate con formula_12, pertanto si ha che le quantit\u00e0:\nsono costanti del moto.\nDerivazione.\nUna trasformazione canonica definita attraverso una funzione generatrice formula_14 conduce alle seguenti relazioni:\nLe equazioni di Hamilton espresse per mezzo delle variabili canoniche formula_16 e formula_17 hanno la forma:\nLe equazioni Hamilton\u2013Jacobi si ottengono scegliendo una funzione generatrice formula_19 che annulla la funzione formula_20. Di conseguenza, le derivate devono essere nulle e le equazioni di Hamilton hanno la forma:\nLe coordinate generalizzate introdotte ed i rispettivi momenti sono costanti del moto. Imponendo che la funzione generatrice sia la funzione principale di Hamilton sommata ad una costante arbitraria:\nsi giunge alle equazioni Hamilton\u2013Jacobi, in quanto:\nda cui:\ne dunque:\nIn modo equivalente, la funzione principale di Hamilton \u00e8 definita nel seguente modo: \nLa soluzione di tale integrale \u00e8 possibile conoscendo l'equazione del moto del sistema. Se si vuole calcolare l'integrale considerando uno spostamento virtuale delle coordinate formula_27 per una variazione virtuale del tempo formula_28, questo corrisponde ad una variazione:\nIn accordo con il principio variazionale di Hamilton, tale variazione deve essere nulla affinch\u00e9 l'azione sia stazionaria. Sapendo che formula_6 \u00e8 una funzione di formula_31, e che quindi la sua variazione \u00e8 anche pari a:\nSi possono uguagliare termine a termine le due espressioni tra due istanti di tempo formula_33, ottenendo le equazioni di Hamilton-Jacobi:\nFunzione principale di Hamilton.\nL'1-forma differenziale associata ad formula_36 \u00e8:\ne dunque la derivata totale \u00e8 data da:\nSi ha quindi:\nSi ottiene che formula_36 \u00e8 l'azione classica pi\u00f9 una costante da determinare. Se formula_41 non dipende esplicitamente dal tempo si ha:\ned in tal caso formula_43 \u00e8 equivalente all'azione ridotta.\nFunzione caratteristica di Hamilton.\nSe l'Hamiltoniana non dipende esplicitamente dal tempo si pu\u00f2 dividere l'equazione di Hamilton-Jacobi in due parti:\nNella prima parte si ha la sola dipendenza dalla variabile formula_45, mentre nella seconda vi \u00e8 solo dipendenza dal tempo. La soluzione allora ha la forma:\ndove:\ncon formula_48 costante. La funzione formula_49 \u00e8 chiamata \"funzione caratteristica di Hamilton\".\nLa derivata parziale:\n\u00e8 pari all'Hamiltoniana formula_41. In tal caso le equazioni del moto diventano: \nle cui soluzioni non sono costanti:\ncon formula_54 condizioni iniziali.\nVariabili azione-angolo e moti periodici.\nIn un sistema meccanico si pu\u00f2 verificare la presenza di moti periodici per le coordinate prese individualmente. Una condizione restrittiva (ma piuttosto comoda) per cui ci\u00f2 avvenga \u00e8 che durante il moto le coordinate non si \"disturbino\" a vicenda, per cui si suppone che le equazioni di Hamilton non risultino accoppiate, e la Hamiltoniana si possa esprimere come una somma di termini funzioni di una sola coppia di coordinate e momenti:\nche in questo caso si pu\u00f2 esprimere con la funzione caratteristica di Hamilton, che a sua volta deve essere separabile in una somma analoga:\ndunque risulta:\nDi conseguenza il problema si riduce allo studio delle singole coordinate. Se esse presentano moti periodici di rotazione o librazione (nel primo caso si ha formula_58 periodica, mentre nel secondo si ha che in un certo intervallo di tempo la curva formula_59 deve essere chiusa) si possono definire le \"variabili d'azione\":\nl'indipendenza delle quali \u00e8 di verifica immediata. Queste nuove variabili sono costanti, e si possono assumere come nuovi momenti, per cui dalla funzione caratteristica si possono ricavare le nuove coordinate, dette \"variabili angolo\":\ne dalle equazioni di Hamilton:\nSi nota che queste equazioni ammettono un'integrazione immediata. Essendo le coordinate cicliche il secondo membro sar\u00e0 una certa funzione (costante) delle formula_63, per cui:\nDalla definizione delle variabili angolo si pu\u00f2 andare a considerare la variazione della variabile quando ogni coordinata formula_45 descrive un periodo completo:\n\u00e8 chiaro che dall'indipendenza delle variabili postulata in precedenza i termini formula_67 sono nulli, per cui rimane un integrale solo, e dalla definizione delle variabili angolo risulta immediatamente che:\nvale la relazione (la prima uguaglianza non \u00e8 ovvia):\ne le formula_70 non rappresentano altro che le pulsazioni dei moti periodici, poich\u00e9:\nIn realt\u00e0 il discorso pu\u00f2 essere generalizzato ed esteso a condizioni meno restrittive, definendo in modo \"meno generoso\" le variabili azione (che coinciderebbe con quanto discusso nel momento in cui si \u00e8 nel caso separabile), e con questi elementi si arriverebbe a parlare di tori invarianti, che sono fra i vari protagonisti della teoria di Kolmogorov-Arnold-Moser."}
{"id": "436366", "revid": "124930882", "url": "https://it.wikipedia.org/wiki?curid=436366", "title": "Ferrari 412 T1", "text": "La Ferrari 412 T1 e T1B \u00e8 la quarantunesima automobile monoposto sportiva costruita e impiegata dalla Scuderia Ferrari per prendere parte al campionato mondiale di Formula 1, nel 1994.\nSviluppo.\nDopo tre stagioni segnate da risultati di scarso livello e da vetture poco competitive e inaffidabili, gi\u00e0 nel 1993 la Scuderia Ferrari aveva intrapreso una lenta rifondazione della propria struttura. Tra i vari provvedimenti, il presidente Luca Cordero di Montezemolo aveva ingaggiato John Barnard con un contratto a lungo termine, mettendolo a capo del \"Ferrari Design and Development\" (FDD), struttura creata \"ad hoc\" con sede a Shalford, in Inghilterra.\nDopo una prima fase nella quale il FDD si limit\u00f2 a fornire consulenze per la progettazione della monoposto per il 1993, nel 1994 la nuova struttura progettuale entr\u00f2 in funzione a pieno regime, prendendo direttamente in carico la concezione della nuova vettura.\nIl progetto inglese venne poi affidato a Gustav Brunner, che lo svilupp\u00f2 col proprio team a Maranello: nacque cos\u00ec la Ferrari 412 T1, il cui nome evocava il numero di valvole per cilindro (4), il numero stesso dei cilindri (12) e la presenza del cambio trasversale (T).\nLa fase tra la fine della stagione 1993 e l'inizio di quella del 1994 era tuttavia avvolta dall'incertezza in merito ai regolamenti cui attenersi, sicch\u00e9 (in assenza di criteri tecnici certi) i progettisti ebbero cura di mantenere una certa flessibilit\u00e0 costruttiva, onde rendere possibile apportarvi in tempi brevi modifiche e cambiamenti. \nIl regolamento di Formula 1 venne infatti rivoluzionato: rispetto al 1993 vennero bandite le sospensioni attive, il traction control, l'ABS, i freni assistiti, il differenziale elettronico e la telemetria bidirezionale; Fu inoltre introdotto un ulteriore elemento tattico, autorizzando l'effettuazione di rifornimenti di carburante durante la corsa, che port\u00f2 a una riduzione delle dimensioni dei serbatoi.\nTecnica.\nL'idea di base del progetto era la ricerca di una maggiore rigidit\u00e0 rispetto al telaio, sicch\u00e9 i tecnici svolsero un complesso lavoro di studio al fine di adattare al meglio il motore alle nuove esigenze del corpo vettura.\nCambio e sospensioni.\nLe novit\u00e0 pi\u00f9 rilevanti consistettero nell'adozione del cambio trasversale e di attacchi al telaio delle sospensioni anteriori a piastrina flessibile in luogo del precedente sistema a sfera. \nAerodinamica.\nDal punto di vista dell'aerodinamica la vettura present\u00f2 un muso ancora pi\u00f9 alto rispetto all'antesignana F93 A; vennero poi ridisegnate le pance laterali, che assunsero una forma trapezoidale (strette all'anteriore, si allargavano al centro e si restringevano nella coda, dotata del consueto profilo \"a Coca-cola\"), con le prese d'aria dei radiatori a forma di ogiva. Queste ultime si rivelarono per\u00f2 foriere di problemi, in quanto sottodimensionate per le esigenze di raffreddamento del V12, in particolare sui circuiti non molto veloci: in un primo momento si corse ai ripari allargandole manualmente, semplicemente segando via il bordo inferiore dell'imboccatura, dopodich\u00e9 si opt\u00f2 per una soluzione pi\u00f9 \"stabile\".\nVersione B.\nDal Gran Premio di Francia 1994 la vettura sub\u00ec alcune sostanziali modifiche: la nuova versione, identificata con il nome di 412 T1B, vide l'introduzione di nuove pance laterali, pi\u00f9 corte, strette e arretrate, con prese d'aria generose e dotate di innovative pinne deviatrici di flusso davanti alle loro imboccature. In tal modo si rese pi\u00f9 sostanzioso il flusso d'aria verso il propulsore, risolvendo i problemi di surriscaldamento palesati dalla prima versione.\nCarriera agonistica.\nLa stagione.\nLa prima gara disputata fu il Gran Premio del Brasile il 27 marzo del 1994.\nCon questa vettura la scuderia di Maranello ritrov\u00f2 una competitivit\u00e0 ad alto livello che le mancava da tempo: molto merito di tale recupero era da ricercarsi nell'eliminazione per regolamento delle sospensioni attive, accessorio nel quale squadre come Williams e Benetton avevano un notevole vantaggio (in termini di sviluppo e affidabilit\u00e0) sulla Ferrari.\nLa monoposto si mise in luce soprattutto per l'elevata potenza del motore, superiore a tutta la concorrenza; le Ferrari monopolizzarono infatti l'intera prima fila nelle due gare pi\u00f9 veloci (Germania e Italia) centrando la vittoria a Hockenheim (erano quasi quattro gli anni di digiuno) e il secondo posto a Monza e Imola. Di contro la macchina non offriva prestazioni all'altezza delle altre vetture di prima categoria negli altri circuiti, e nelle piste pi\u00f9 lente (Hungaroring, Monaco, Jerez) anche altre scuderie riuscivano a inserirsi davanti alla rossa, particolarmente in difficolt\u00e0 nell'ottenere un carico aerodinamico sufficiente.\nLa 412 T1 ha ottenuto 1 vittoria e 3 pole position nel campionato mondiale 1994 di Formula 1 totalizzando 71 punti nel campionato costruttori, 41 conquistati da Gerhard Berger, 24 conquistati da Jean Alesi e 6 da Nicola Larini (che sostitu\u00ec Alesi per due GP)."}
{"id": "436367", "revid": "3143674", "url": "https://it.wikipedia.org/wiki?curid=436367", "title": "Racconti di Canterbury", "text": ""}
{"id": "436370", "revid": "729019", "url": "https://it.wikipedia.org/wiki?curid=436370", "title": "Robert McNamara", "text": "Fu presidente della Ford Motor Company per sole sette settimane dell'estate del 1960, in seguito divent\u00f2 segretario della difesa degli Stati Uniti e dal 1968 al 1981 fu presidente della Banca Mondiale. Occup\u00f2 la carica di segretario della difesa dal 1961 al 1968 nel periodo della Guerra del Vietnam, durante la presidenza di John Fitzgerald Kennedy prima e nel corso della presidenza di Lyndon B. Johnson poi.\nElemento fondamentale della nuova compagine governativa dell'amministrazione Kennedy, McNamara promosse un vasto programma di riforme e potenziamento delle forze armate americane rendendole in grado di affrontare minacce globali e regionali secondo la strategia della risposta flessibile. Inizialmente rigido assertore dell'intervento diretto delle truppe da combattimento americane nella guerra del Vietnam e dei bombardamenti aerei sul Vietnam del Nord, gi\u00e0 alla fine del 1967, prima dell'Offensiva del T\u00eat, comprese il fallimento dei piani americani di \"escalation,\" di cui egli peraltro era stato il massimo propugnatore, e la necessit\u00e0 di trovare una via d'uscita non militare dal conflitto indocinese. Entrato in contrasto con il presidente Lyndon Johnson si dimise all'inizio del 1968, ritirandosi dalla vita politica attiva.\nBiografia.\nPrimi anni.\nNasce da Robert James McNamara, responsabile commerciale di una societ\u00e0 di scarpe all'ingrosso, e Clara Nell Strange. La famiglia di suo padre era irlandese, di religione protestante e, intorno al 1850, dopo la Grande carestia irlandese, emigra negli Stati Uniti, dapprima in Massachusetts e poi in California.\nUniversit\u00e0.\nEspresse il desiderio di iscriversi alla Stanford University, ma la sua famiglia non poteva permettersela, quindi, come ripiego, si iscrisse all'Universit\u00e0 di Berkeley, in California, frequentando i corsi di filosofia e matematica, ma laureandosi nel 1937 con un Bachelor of Arts in Economia. Fu membro della confraternita Phi Gamma Delta e in seguito premiato dalla Phi Beta Kappa Society con una borsa di studio per frequentare la Harvard Business School, dove ottenne nel 1939 un Master in business administration. Nel 1940 ha lavorato a San Francisco per la Price Waterhouse &amp; Company.\nSi sposa il 13 agosto 1940 con Margaret McKinstry Craig, nella chiesa episcopale di Alameda, nella Bay Area di San Francisco. Un anno dopo nacque il primo figlio, il cui parto - costato 100 dollari - fu pagato a rate di 10 dollari al mese. In seguito nacquero Margaret Elizabeth e Kathleen. Dopo questo breve periodo sulla West Coast, nell'agosto del 1940 torna ad Harvard per insegnare, come assistente professore, presso la scuola di contabilit\u00e0 aziendale, dove, fino al 1942, guadagnava 4.000 dollari l'anno.\nServizio militare.\nGrazie all'esperienza maturata negli approcci analitici nel mondo degli affari, insegn\u00f2 la materia ai militari della aeronautica (USAAF), arruolandosi nei primi mesi del 1943 e venendo promosso quasi subito capitano. Serv\u00ec durante la seconda guerra mondiale nell'Ufficio di Controllo Statistico dell'USAAF. McNamara realizz\u00f2 un sistema di controllo statistico per i bombardieri: in particolare gli fu affidata l'analisi dell'efficienza dei B-29 delle forze aeree dislocate in India, Cina e Isole Marianne al comando del Maggiore Generale Curtis LeMay. Lasci\u00f2 il servizio attivo nel 1946 con il grado di tenente colonnello e insignito di una medaglia della Legione al merito.\nCarriera alla Ford.\nNel 1946 i coniugi McNamara si ammalarono di poliomielite: lui fu ricoverato per 4 mesi, mentre sua moglie per 9. Avrebbe voluto tornare ad insegnare ad Harvard, ma lo stipendio non sarebbe stato sufficiente per pagare le spese del ricovero ospedaliero. Insieme ad altri nove esperti costitu\u00ec un gruppo di consulenti per l'industria (i cosiddetti \"whiz kids\"), sottoponendosi a due giorni di test per entrare a lavorare alla Ford di Henry Ford II, dove fu assunto.\nLe indagini statistiche di McNamara sulle auto della Volkswagen indussero Henry Ford II a costruire auto pi\u00f9 economiche e pi\u00f9 sicure, come la Falcon, introducendo l'uso della cintura di sicurezza e aumentando i fatturati di vendita. McNamara fece carriera alla Ford, divenne direttore generale nel 1955 e vicepresidente nel 1957, finch\u00e9 nel novembre 1960, Henry Ford II arriv\u00f2 al punto da cedergli la carica di presidente, con uno stipendio di 800.000 dollari all'anno.\nSegretario alla difesa.\nL'8 novembre 1960 John F. Kennedy, dopo la sua elezione a Presidente degli Stati Uniti d'America, organizz\u00f2 la futura amministrazione, scegliendo gli uomini che dovevano ricoprire le diverse cariche. Kennedy desiderava l'aiuto delle migliori intelligenze del paese, per cui offr\u00ec a Robert A. Lovett, la carica di Segretario della difesa: ma Lovett declin\u00f2 l'offerta, consigliando McNamara. Kennedy invi\u00f2 Sargent Shriver con l'incarico di offrire a McNamara l'incarico del ministero del Tesoro o della Difesa. McNamara fu sbalordito. Declin\u00f2 subito l'incarico del Tesoro, sostenendo di non essere competente in materia bancaria e fiscale. Lo stesso disse per la Difesa: la sua esperienza di guerra risaliva a 15 anni prima ed era stata molto breve, ma Shriver gli disse: \"prima di prendere una decisione definitiva parla con Kennedy\".\nMcNamara conferm\u00f2 a Kennedy la propria incompetenza, ma il Presidente gli disse che nemmeno lui aveva fatto la scuola per diventare Presidente e non considerava la mancanza di esperienza una buona ragione per rifiutare, dandogli alcuni giorni per pensarci. McNamara ritornato a casa consult\u00f2 la moglie e il figlio Robert: sarebbe passato da uno stipendio di 800.000 dollari all'anno, come presidente della Ford, a 25.000 dollari all'anno, come Segretario della Difesa. I suoi famigliari erano tutti d'accordo, ma la moglie gli disse: \"a\" patto che tu possa scegliere i tuoi collaboratori\"\". Assunse la carica nel gennaio del 1961 e John F. Kennedy gli diede l'incarico di riorganizzare il Pentagono. \nCrisi dei missili di Cuba.\nNella riunione del 28 gennaio 1961 Robert McNamara, segretario della Difesa degli Stati Uniti, dovette affrontare subito un problema di guerra: lo sbarco nella baia dei Porci. Aveva stimato che tutte le operazioni segrete previste nei confronti di Fidel Castro, tra cui la propaganda, il sabotaggio, l'azione politica e il progetto di invasione di Cuba, non avrebbero prodotto l'auspicato obiettivo di rovesciare il governo cubano.\nAl tempo della crisi dei missili di Cuba, oltre sessanta navi sovietiche erano in rotta verso Cuba, alcune di esse trasportavano materiale militare. John McCone, direttore della CIA, avvert\u00ec Kennedy che alcune delle navi stavano probabilmente trasportando missili, ma in una riunione tra John e Robert Kennedy, Dean Rusk e Robert McNamara, ipotizzarono che i sovietici non avrebbero mai tentato un'impresa simile.\nNella notte dell'8 settembre 1961 la prima tranche di missili MRBM SS-4 Sandal venne scaricata a L'Avana, mentre un secondo carico giunse nella capitale cubana il 16 settembre 1961. I sovietici stavano costruendo nove siti, sei per gli SS-4 e tre per gli SS-5 Skean a pi\u00f9 lungo raggio, in grado di colpire un obbiettivo fino a 3.500 chilometri. L'arsenale pianificato era di quaranta rampe di lancio, con un incremento del 70% della capacit\u00e0 offensiva sovietica durante il primo colpo.\nMcNamara era del parere che se si fosse dovuto lanciare un attacco contro Cuba, bisognava farlo prima che i cubani avessero tempo di terminare l'installazione delle rampe di lancio: se i cubani avessero lanciato i missili, qualcuno avrebbe potuto sfuggire all'intercettazione colpendo un bersaglio nel territorio degli Stati Uniti. L'idea dell'attacco all'isola caraibica venne appoggiata anche dal generale Maxwell D. Taylor che prepar\u00f2 un dettagliato piano di attacco. John e Robert Kennedy erano incerti su un attacco diretto di Cuba: temevano un'escalation del conflitto, fino ad una possibile guerra atomica, per cui McNamara propose un'alternativa: il blocco totale di Cuba. Il blocco totale ebbe successo, condusse ad una trattativa segreta e alla conclusione del ritiro dei missili sovietici. .\nRazionalizzare il bilancio della Difesa.\nFu cos\u00ec che McNamara si accinse all'impresa pi\u00f9 difficile della sua vita: razionalizzare l'enorme bilancio della Difesa, coordinare l'azione delle tre Forze Armate e dei tre milioni di uomini a esse appartenenti, e programmare interventi di pace e di guerra con la stessa efficienza tecnologica di una grande industria come la Ford. Applicando nel modo pi\u00f9 rigoroso i metodi della ricerca operativa, affrontando i problemi strategici e politici, non meno di quelli amministrativi, e utilizzando i primi calcolatori elettronici, McNamara rivoluzion\u00f2 il Pentagono. Pieg\u00f2 alla sua volont\u00e0 i pi\u00f9 riottosi capi di Stato Maggiore, chiuse centinaia di basi militari, rafforz\u00f2 l'arsenale nucleare raddoppiando l'armamento convenzionale, teorizzando la strategia della \"risposta flessibile\", cio\u00e8 dell'impiego delle forze armate in azioni militari o guerre di tipo convenzionale in misura proporzionale alle forze dell'avversario.\nGuerra del Vietnam.\nMcNamara pensava che la guerra del Vietnam dovesse essere inquadrata nel contesto della guerra fredda. Il Vietnam del Nord, il cui presidente Ho Chi Minh voleva rispettare gli accordi della Conferenza di Ginevra (1954), prevedeva la riunificazione del Vietnam del Nord con il Vietnam del Sud e l'indipendenza, mentre il Vietnam del Sud, con a capo Ng\u00f4 \u0110\u00ecnh Di\u1ec7m esprimeva la necessit\u00e0 di mantenere i due Vietnam separati. In Vietnam nel 1963 vi erano 16.000 consulenti militari. McNamara propose a Kennedy di ritirarli nel giro di due anni, ma il presidente, il 2 ottobre 1963, gli chiese: \"\"per quale motivo dovrei rimuoverli\" ? \"Per ridurre l'esposizione del personale combattente degli Stati Uniti\"\", gli rispose McNamara. Kennedy annunci\u00f2 che avrebbe rimosso tutti i consulenti militari nel Vietnam entro la fine del 1965.\nL'efficientismo tecnocratico voluto da Kennedy si scontrava con la corruzione in voga presso i generali sudvietnamiti, fatto che condusse al colpo di Stato militare contro Diem che venne rovesciato e ucciso. Il 22 novembre 1963, il Presidente John F. Kennedy venne assassinato; il successore, Johnson, decise che aveva un impegno verso la libert\u00e0 del Vietnam e che, aggiunto alla paura di un effetto domino che avrebbe potuto consegnare molti paesi asiatici sotto l'influsso comunista, lo spinse a prendere la decisione opposta. Fin dal 27 luglio 1964 alz\u00f2 ulteriormente il livello del coinvolgimento statunitense, inviando in Vietnam del Sud, altri 5.000 consiglieri militari, e portando cos\u00ec il numero totale delle forze statunitensi in Vietnam a 21.000.\nMcNamara svela i retroscena dell'incidente del golfo del Tonchino a partire da un siluramento mai avvenuto di due cacciatorpediniere americane, che condussero il Presidente Johnson a decidere da solo la definitiva escalation della Guerra del Vietnam. Johnson fu considerato il principale artefice del disastro della guerra in Vietnam, affermando di non voler coinvolgere altri paesi in guerra. In realt\u00e0 con l'Operazione Rolling Thunder, il Vietnam sub\u00ec, in numero, il doppio delle bombe sganciate durante la seconda guerra mondiale in Europa Occidentale.\nFu un vero business, che coster\u00e0 la drastica riduzione di tutte le altre spese del bilancio americano. Nel 1965 durante l'operazione Rolling Thunder, vennero effettuati 55.000 voli e sganciate sul Vietnam del Nord 33.000 tonnellate di bombe. L'anno successivo vennero effettuati 148.000 voli e sganciate 128.000 tonnellate di bombe. Gli americani persero nel 1965\u00a0171 aerei e 318 l'anno successivo. Il costo del conflitto sal\u00ec da 460 milioni di dollari a 1,2 miliardi.Nel febbraio 1966, ad Honolulu, durante una rara conferenza privata per i giornalisti McNamara disse: \"\"I bombardamenti aerei non hanno dato l'esito previsto. N\u00e9 avrebbero potuto darlo. Non si pu\u00f2 spezzare fino alla sottomissione una societ\u00e0 rurale. Nessuna quantit\u00e0 di bombardamenti pu\u00f2 porre fine alla guerra del Vietnam\"\". Convinzione che ripet\u00e9 alla commissione senatoriale nell'agosto 1967.\nMcNamara applicava l'analisi statistica come un modo per misurare l'efficacia delle truppe combattenti. Divenne pratica dell'esercito americano in Vietnam misurare il successo delle operazioni sul campo in base al cosiddetto \"conto dei corpi\" (\"body counts\"), essendo difficile, in una guerra non convenzionale priva di linee del fronte stabili e definite, valutare i risultati sulla base dei concetti tradizionali di territorio nemico conquistato e di obiettivi geografici raggiunti. Questo metodo di valutazione e la strategia dell'attrito e dell'escalation si rivelarono totalmente errati; la politica militare americana in Vietnam, il cui scopo principale era quello di infliggere enormi perdite al nemico fino a costringerlo alla resa, non fu una strategia efficace, essendo in grado i Viet Cong e i nord vietnamiti di sopportare perdite molto superiori a quelle subite dagli americani senza perdere la loro determinazione e senza cedimenti del morale e della risolutezza.\nMcNamara nel documentario \" dice: \"Noi delle amministrazioni Kennedy e Johnson che abbiamo partecipato alle decisioni sulla guerra del Vietnam abbiamo agito in base a quanto abbiamo pensato che fossero i principi e le tradizioni di questa nazione. Abbiamo fatto le nostre scelte alla luce di quei valori. Eppure abbiamo sbagliato, terribilmente sbagliato. Lo dobbiamo alle generazioni future spiegarne i motivi. Credo davvero che abbiamo fatto un errore non di valori e intenzioni, ma di giudizio e capacit\u00e0. Pensavamo che la guerra del Vietnam andasse inquadrata nel contesto della guerra fredda, e che ci sarebbe stato un effetto domino nel Sudest Asiatico, invece fu una guerra civile\".\"\nTrent'anni dopo la guerra, nel 1997, McNamara andr\u00e0 ad Hanoi per discutere con Nguyen Co Thach, ex ministro degli esteri vietnamita, in quale modo la guerra del Vietnam avrebbe potuto essere evitata o limitata.\nDimissioni.\nIl 19 settembre 1966 McNamara telefon\u00f2 a Johnson: \"\"Io stesso sono sempre pi\u00f9 convinto che dobbiamo sicuramente pianificare la fine dei bombardamenti nel Vietnam del Nord\"\". In quella telefonata McNamara sugger\u00ec anche di istituire un limite massimo al numero di truppe da inviare in Vietnam. Nel 1967 McNamara fece raccogliere i Pentagon Papers, documenti del Pentagono top-secret che descrivono uno studio approfondito sulle strategie e i rapporti del governo degli Stati Uniti con il Vietnam nel periodo che va dal 1945 al 1967, probabilmente per consegnarli all'amico Robert Kennedy, che in quel momento stava per candidarsi alla presidenza. Sotto la presidenza di Johnson la strategia statistica, il cui principale difetto fu di trascurare del tutto l'elemento umano, non port\u00f2 a nessun risultato efficace nella guerra del Vietnam, pertanto McNamara il 29 novembre 1967 fu costretto a dimettersi.\nPresidente della Banca Mondiale.\nNel febbraio 1968 venne nominato Presidente della Banca Mondiale, ricoprendo questa carica sino al 1981. Il ruolo della Banca Mondiale cambi\u00f2 con la presidenza di McNamara, che pose come nuovo obiettivo la lotta alla povert\u00e0. McNamara condivideva la causa anticomunista statunitense, ma sosteneva che eliminando le cause della sofferenza umana ci sarebbe stato terreno meno fertile per rivoluzioni socialiste. McNamara nel 1981, dopo la morte di Margaret, rimase vedovo fino al 2004, quando, all'et\u00e0 di 88 anni, spos\u00f2 la vedova Diana Byfield.\nMorte.\nMcNamara \u00e8 morto nel sonno, a Washington, il 6 luglio 2009, all'et\u00e0 di 93 anni. Oggi riposa nel Cimitero nazionale di Arlington, Virginia."}
{"id": "436373", "revid": "1543377", "url": "https://it.wikipedia.org/wiki?curid=436373", "title": "Conan Meriadoc", "text": " \u00c8 un leggendario leader britannico, che avrebbe dato vita alla Bretagna, dove circolano storie su di lui, cos\u00ec come anche in Britannia, a partire dal XII secolo. Queste soppiantarono le precedenti leggende sulla nascita della Bretagna. La sua storia \u00e8 nota principalmente da due versioni, presenti nel testo gallese noto come \"Il sogno di Macsen Wledig\" e nella \"Historia Regum Britanniae\" di Goffredo di Monmouth. Entrambi i testi lo associano a Magno Massimo, che avrebbe sposato Elena, sorella di Conan.\nBiografia.\nEra il figlio del fratello di Ottavio il Vecchio, Geronzio, o dello stesso Ottavio secondo il \"Sogno di Macsen Wledig\". Aveva pensato di ereditare l'influenza che suo zio aveva nel Galles, fino a quando sua cugina, Elena, spos\u00f2 il cittadino romano, Magno Massimo. Conan fu all'inizio messo fuori gioco dall'aumento di potere ottenuto da Massimo. Per questa ragione organizz\u00f2 una rivolta, aiutato dai Pitti e dagli Scoti. Sebbene sia stato sconfitto, Conan divenne ottimo amico del suo rivale e si rec\u00f2 con lui nel continente per aiutarlo a diventare imperatore romano d'occidente.\nEbbe il controllo dell'Armorica (odierna Bretagna, nella Francia settentrionale) come ricompensa per aver eliminato un rivale. La nuova provincia fu colonizzata dai suoi uomini, ma siccome mancavano donne da sposare per popolare la zona, Conan chiese all'anziano zio, Donaut di Dumnonia, di inviare donne dalla Cornovaglia. Conan propose di cementare l'alleanza tra questi due popoli prendendo in moglie la figlia di Donaut, Ursula. Costei accett\u00f2 di sposarsi, ma a condizione che prima potesse recarsi in pellegrinaggio in Europa. Sembra che Conan l'abbia raggiunta a Roma, dove sarebbero stati sposati, forse da Papa Ciriaco. Sembra, invece, che Conan non si sia recato a Colonia, dove Ursula mor\u00ec.\nDopo la morte del suocero, la sua influenza in Dumnonia crebbe. Dumnonia e Bretagna furono cos\u00ec\nunite sotto un'unica guida, anche se per breve tempo. Come seconda moglie, Conan spos\u00f2 Darerca d'Irlanda, forse sorella di san Patrizio (anche se la cosa \u00e8 poco credibile). Dopo la sua morte, attorno al 395, i suoi domini furono spartiti tra i figli Gadeon e\nGradlon.\nCollegamenti esterni.\nEarly British Kingdom"}
{"id": "436375", "revid": "118393910", "url": "https://it.wikipedia.org/wiki?curid=436375", "title": "Ky\u016bsaku Ogino", "text": "Biografia.\nGli studi intrapresi da Ogino avevano come scopo l'individuazione di periodi di particolare fertilit\u00e0 nella donna, in modo da garantire alle coppie che volessero avere un figlio migliori possibilit\u00e0.\nNel 1928, il ginecologo austriaco Hermann Knaus, confermava e precisava la scoperta di Ogino, cambiandone per\u00f2 lo spirito e mutandola in un metodo contraccettivo. Fu cos\u00ec che nacque il Metodo Ogino-Knaus, detto anche \"ritmico\" o \"ciclico\". Esso consiste nel prevedere di volta in volta, mediante un calcolo statistico dei precedenti cicli mestruali, il periodo dell'ovulazione, quello cio\u00e8 in cui la fecondazione \u00e8 possibile.\nMa l'applicazione di tale metodo su vasta scala si \u00e8 dimostrato difficile ed ha portato a un gran numero di insuccessi: \u00e8 macchinosa, richiede autodisciplina da parte della coppia e non \u00e8 valida quando, come spesso accade, i cicli mestruali sono irregolari.\nFra i metodi di limitazione delle nascite, quello messo a punto da Ogino-Knaus fu ammesso dalla Chiesa cattolica nel 1951."}
{"id": "436376", "revid": "18379", "url": "https://it.wikipedia.org/wiki?curid=436376", "title": "Evangelica", "text": ""}
{"id": "436377", "revid": "767487", "url": "https://it.wikipedia.org/wiki?curid=436377", "title": "Riccardo Sales", "text": "Biografia.\nMilanese di nascita, ma trevigiano di adozione, \"Il Barone\" (cos\u00ec soprannominato per via dei suoi baffoni da aristocratico), come cestista fu un discreto giocatore, dato che arriv\u00f2 fino alla serie B.\nCome coach la sua carriera fu pi\u00f9 proficua: allen\u00f2 diverse societ\u00e0 di serie A, tra gli anni settanta e l'inizio degli anni novanta: , Pallacanestro Varese, Benetton Basket Treviso, , e Pallacanestro Trapani.\nIn Nazionale maschile fu assistente di Sandro Gamba dal 1979 al 1988, vincendo l'oro europeo di Nantes 1983 e l'argento olimpico di Mosca 1980.\nTra il 1994 e il 2000 fu legato alla femminile, che guid\u00f2 ai massimi livelli continentali e a lottare alla pari con le altre nazionali nelle massime competizioni FIBA, vincendo l'argento europeo di Brno e l'oro alle Universiadi giapponesi di Fukuoka, entrambe nel 1995.\nRilevante anche la qualificazione al torneo cestistico di Atlanta 1996, in cui l'Italia vinse la prima partita della sua storia olimpica dopo le 5 sconfitte consecutive ottenute tra le edizioni 1980 e 1992.\nNegli ultimi anni di vita era tornato a Treviso, per occuparsi del settore giovanile della Benetton Basket.\n\u00c8 deceduto nel 2006, all'et\u00e0 di 64 anni, a causa di un melanoma.\nEra sposato con Magda ed aveva due figli, Andrea (1971) e Filippo (1973), entrambi cestisti di buon livello."}
{"id": "436381", "revid": "110157", "url": "https://it.wikipedia.org/wiki?curid=436381", "title": "Herbert Olivecrona", "text": "Biografia.\nLaureato a Stoccolma, si specializz\u00f2 in anatomia patologica e neuropatologia a Lipsia, in Germania, ed in neurochirurgia a Baltimora negli Stati Uniti, presso il Johns Hopkins Hospital.\nNel 1922 torn\u00f2 a Stoccolma ed il 12 novembre dello stesso anno fece la sua prima operazione su un tumore al cervello. \u00c8 soprattutto per questo tipo di operazione che divenne celebre.\nMolti dei suoi malati erano bambini, poich\u00e9 alcuni tipi di tumore al cervello sono pi\u00f9 frequenti dai 5 ai 15 anni di et\u00e0, e gli venivano portati da ogni parte del mondo. Nel corso di tutta la sua carriera si calcola che abbia compiuto pi\u00f9 di diecimila interventi.\nLa produzione scientifica di Herbert Olivecrona fu vastissima e di grande importanza."}
{"id": "436384", "revid": "14691", "url": "https://it.wikipedia.org/wiki?curid=436384", "title": "Capo Occidentale", "text": ""}
{"id": "436387", "revid": "200568", "url": "https://it.wikipedia.org/wiki?curid=436387", "title": "Capo Orientale", "text": ""}
{"id": "436391", "revid": "36426", "url": "https://it.wikipedia.org/wiki?curid=436391", "title": "Decameron (film)", "text": ""}
{"id": "436393", "revid": "1868193", "url": "https://it.wikipedia.org/wiki?curid=436393", "title": "Mercedes-Benz Arena (Stoccarda)", "text": "La Mercedes-Benz Arena, nota in precedenza con il nome di Gottlieb-Daimler-Stadion, \u00e8 il maggiore stadio di calcio di Stoccarda, in Germania.\nStoria.\nCostruito nel 1933 su progetto dell'architetto Paul Bonatz, ospita le partite casalinghe dello .\nPrima del 1993 veniva chiamato Neckarstadion, dal nome del fiume Neckar, che scorre a poca distanza. Dopo una grossa ristrutturazione a cavallo tra gli anni 1980/1990, il consiglio comunale di Stoccarda ha deciso di cambiare nome allo stadio, intitolandolo a Gottlieb Daimler.\nIl 30 luglio 2008, in occasione di una partita amichevole contro l'Arsenal, fu cambiato ufficialmente il nome dello stadio in Mercedes-Benz Arena.\nNello stadio di Stoccarda si disputarono i Campionati europei di atletica leggera 1986, i Campionati del mondo di atletica leggera 1993 e la IAAF World Athletics Final dal 2006 al 2008. Lo stadio ha inoltre ospitato incontri dei mondiali di calcio del 1974 e degli europei del 1988. Il primo incontro della nazionale tedesca dopo la II guerra mondiale (contro la Svizzera nel 1950) e il primo dopo la riunificazione tedesca (sempre contro la Svizzera) si sono giocati in questo stadio, che inoltre ha ospitato anche finali di Coppa UEFA, di Coppa delle Coppe e di Coppa dei Campioni, oltre a sei partite del mondiale di calcio 2006.\nIl 18 maggio 2009 iniziarono i lavori di ristrutturazione che resero la Mercedes-Benz Arena uno stadio all'inglese (con la ricostruzione delle curve, l'eliminazione della pista di atletica e ampliamento della copertura) e ne portarono la capienza 60.100 posti. \nIl 31 ottobre 2015 lo stadio ospit\u00f2 la finale dei mondiali di League of Legends.\nVisitatori.\nLo stadio pu\u00f2 essere raggiunto con la S-Bahn presso la stazione Neckarpark (Mercedes-Benz) o con il tram presso la fermata NeckarPark (Stadion)."}
{"id": "436395", "revid": "125774575", "url": "https://it.wikipedia.org/wiki?curid=436395", "title": "Kung Fu (serie televisiva 1972)", "text": "Kung Fu \u00e8 una serie televisiva statunitense, trasmessa nell'arco di 3 stagioni, dal 1972 al 1975.\nFormata da 62 episodi, \u00e8 stata preceduta da un episodio pilota della durata di 90', trasmesso il 22 febbraio 1972. Ogni episodio della serie dura circa 45 minuti. Ambientata nella Cina e negli Stati Uniti della met\u00e0 del XIX secolo, ha per protagonisti David Carradine (nel ruolo di Kwai Chang Caine), Keye Luke (il maestro Po) e Philip Ahn (il maestro Khan).\nSecondo la vedova di Bruce Lee ed il regista della serie, l'idea originale ebbe il contributo di Lee, che doveva anche essere il protagonista. La scelta del protagonista fu molto travagliata e in lista c'erano sia Bruce Lee sia David Carradine e il network voleva un attore pi\u00f9 alto e dall'inglese perfetto. La scelta cadde su David Carradine, perch\u00e9 figlio d'arte del premio Oscar John e perch\u00e9 Hollywood era restia ad accettare attori asiatici per ruoli da protagonista.\nNegli Stati Uniti \u00e8 stata trasmessa per la prima volta dall'ottobre 1972 al 1975 sulla popolare rete ABC. In Italia \u00e8 stata trasmessa solo negli anni Ottanta in prima tv su Canale 5, poi in replica da Duel TV dall'ottobre 2005.\nTrama.\n\"Kung Fu\" racconta le avventure di un monaco shaolin di nome Kwai Chang Caine met\u00e0 cinese e met\u00e0 americano. Dopo l'infanzia e la prima giovinezza passata ad apprendere gli insegnamenti shaolin, si trova costretto a scappare dalla Cina e a rifugiarsi nel vecchio West. Qui va alla ricerca del fratello mai conosciuto, Danny Caine e delle sue origini.\nDurante tale ricerca aiuta decine di persone a risolvere i propri problemi usando come unica arma la sua abilit\u00e0 nelle arti marziali e la forza interiore scaturita dalla propria filosofia di vita. Ostile al denaro non accetter\u00e0 mai ricompense per i propri servigi che vadano al di l\u00e0 del cibo e di un semplice alloggio.\nIl telefilm utilizza sovente la tecnica del flashback per mostrare episodi della vita al Tempio Shaolin. Tali episodi costituiscono delle vere e proprie lezioni di vita e di filosofia. L'opera si discosta notevolmente dai comuni telefilm e rappresentazioni televisive, in quanto, al di l\u00e0 delle intenzioni ludiche, rappresenta un manifesto alla nonviolenza e alla tolleranza. Attraverso gli altri \u00e8 possibile mettere a frutto le proprie conoscenze e acquisirne delle altre, e imparare soprattutto a conoscere se stessi.\nSuccesso.\nLa serie ebbe molto successo nel periodo, \u00e8 stata replicata infatti per oltre 30 anni. Il suo pi\u00f9 famoso estimatore \u00e8 forse Quentin Tarantino che aveva infatti scelto David Carradine come protagonista di \"\" e che cos\u00ec ne parl\u00f2: \"Per un'intera generazione che non conosce \"Kung Fu\", \"Anno 2000 - La corsa della morte\" o \"I cavalieri dalle lunghe ombre\", non sar\u00e0 ricordato come David Carradine, ma come Bill. Per me sar\u00e0 sempre Kwai Chang Caine e sar\u00e0 sempre Bill\"\nPrequel e sequel.\nLa serie originale fu anticipata da un episodio pilota prequel, e seguita da un film e una serie televisiva."}
{"id": "436399", "revid": "311148", "url": "https://it.wikipedia.org/wiki?curid=436399", "title": "Contea dello Jutland Meridionale", "text": "La contea dello Jutland Meridionale (in danese \"S\u00f8nderjyllands Amt\"), anche noto come Schleswig settentrionale (in lingua danese: \"Nordslesvig\", in tedesco\u02d0 \"Nordschleswig\"), era una delle 13 contee della Danimarca, le contee sono state abolite con la riforma amministrativa entrata in vigore il 1\u00ba gennaio del 2007 e sono state sostituite da cinque regioni."}
{"id": "436400", "revid": "212348", "url": "https://it.wikipedia.org/wiki?curid=436400", "title": "Neckarstadion", "text": ""}
{"id": "436401", "revid": "729019", "url": "https://it.wikipedia.org/wiki?curid=436401", "title": "William Barret Travis", "text": "Biografia.\nAntenati, primi anni e educazione.\nWilliam Barret \"Buck\" Travis ebbe il nonno Berwick (anche noto come Barrett) Travis, uno dei coloni delle British Colonies of North America all'et\u00e0 di 12 anni, where he was placed in servit\u00f9 debitoria per pi\u00f9 di un decennio. Gli antenati di Berwick vennero in nord America nel tardo '600, e il nonno di Berwick (Barrett) nacque a Perquimans, North Carolina ma ritorn\u00f2 nel Regno Unito per lo studio della medicina. Un discendente dei Travers of Tulketh Castle a Preston (Lancashire).\nLavor\u00f2 a servizio e viaggio verso le colonie del Sud in Carolina del Sud, dove ricevette della terra, 100 acri presso la Saluda County. Un anno pi\u00f9 tardi spos\u00f2 Anne Smallwood. Ebbero quattro figlie e tre figli, incluso Mark Travis e Alexander Travis. Membro della Massoneria, Mark Travis spos\u00f2 Jemima Stallworth il 1\u00ba giugno 1808. Diede alla luce William Barret Travis il 1\u00ba agosto 1809 come notato sulla bibbia del fratello James C. Travis. Mark e Jemima ebbero altri nove figli nei successivi venti anni.\nTexas e Alamo.\nNel maggio 1831, arrivato nel Texas messicano, Travis compr\u00f2 terra da Stephen Fuller Austin. Stabil\u00ec un'attivit\u00e0 a Anahuac (Texas) e aiut\u00f2 la milizia contro il Messico. Divenne figura principale delle Anahuac Disturbances e fu imprigionato. Travis divenne tenente colonnello della Legion of Cavalry e regolare per l'esercito texano."}
{"id": "436402", "revid": "2519", "url": "https://it.wikipedia.org/wiki?curid=436402", "title": "\u00c5benr\u00e5", "text": ""}
{"id": "436404", "revid": "122705928", "url": "https://it.wikipedia.org/wiki?curid=436404", "title": "Rosa Zafferani", "text": "Biografia.\nLaureata all'Universit\u00e0 di Bologna in Economia e Commercio, si iscrisse al Partito Democratico Cristiano Sammarinese nel 1991 e inizi\u00f2 una rapida carriera politica: \u00e8 stata segretaria di sezione del partito a Serravalle dal 1993 al 1998, quando venne eletta al Consiglio Grande e Generale. Tra l'aprile e l'ottobre del 1999 ha ricoperto la carica di Capitano Reggente assieme a Antonello Bacciocchi.\nRiconfermata al Consiglio Grande e Generale nel 2001, \u00e8 pi\u00f9 volte Segretario di Stato, dapprima a Sanit\u00e0, Sicurezza Sociale e Previdenza; poi a Pubblica Istruzione, Universit\u00e0, Istituti Culturali e Informazione; infine ad Affari Interni, Pubblica Istruzione e Universit\u00e0.\nNel marzo 2007 assieme ai colleghi Pier Marino Mularoni, Giovanni Lonfernini e Cesare Antonio Gasperoni ha costituito il gruppo del Movimento dei Democratici di Centro.\nUn anno dopo, torna ad assumere la Reggenza dello Stato insieme a Federico Pedini Amati.\n\u00c8 la direttrice di Poste San Marino."}
{"id": "436407", "revid": "729019", "url": "https://it.wikipedia.org/wiki?curid=436407", "title": "Dan Parks", "text": "Biografia.\nNato a Hornsby, nel Nuovo Galles del Sud, Parks cominci\u00f2 a praticare il rugby a livello giovanile in Australia arrivando a rappresentare il Nuovo Galles del Sud a livello under-21.\nNel settembre 2001 si trasfer\u00ec in Europa per giocare con la squadra inglese dei .\nDopo essere momentaneamente tornato in Australia per giocare con gli Eastern Suburbs di Sydney, nel 2003 Parks ritorn\u00f2 in Gran Bretagna per disputare la Celtic League con gli scozzesi dei .\nDurante i 7 anni di militanza nei Warriors realizz\u00f2 oltre 1000 punti.\nIl debutto di Dan Parks con la nazionale scozzese \u00e8 datato 14 febbraio 2004, quando subentr\u00f2 dalla panchina nella partita del Sei Nazioni persa 23-10 contro il al Millennium Stadium. Dopo essere divenuto presto il mediano d'apertura titolare, successivamente Parks venne selezionato per disputare la .\nIl 19 aprile 2009 Dan Parks venne sorpreso dalla polizia in guida in stato d'ebbrezza e conseguentemente gli venne sospesa la patente di guida per 18 mesi. Durante questo stesso arco di tempo venne anche escluso dalla nazionale scozzese. Nel 2010 Parks firm\u00f2 un contratto di 2 anni per giocare con i gallesi di Cardiff, l'anno seguente venne selezionato per la .\nNel febbraio 2012, in seguito alla critiche dopo un suo calcio intercettato che cost\u00f2 la sconfitta casalinga 13-6 contro l' al Sei Nazioni, Parks annunci\u00f2 la sua intenzione di volersi ritirare dal panorama internazionale. Nello stesso mese si un\u00ec agli irlandesi del Connacht, franchigia con la quale gioc\u00f2 fino al suo ritiro avvenuto nel 2014."}
{"id": "436408", "revid": "125415476", "url": "https://it.wikipedia.org/wiki?curid=436408", "title": "Scuola navale militare &quot;Francesco Morosini&quot;", "text": "La Scuola navale militare \"Francesco Morosini\" \u00e8 un istituto di formazione della Marina Militare aperto a entrambi i sessi, con sede a Venezia, fondato il 2 ottobre 1961.\nLa storia.\nLa scuola navale militare \"Francesco Morosini\" nacque nel 1937 con la denominazione di \"Collegio Navale della Giovent\u00f9 Italiana del Littorio\", con lo scopo di alimentare nei giovani la passione per le attivit\u00e0 militari e marinaresche e prepararli ad essere arruolati nella Regia Marina.\nSuccessivamente, per\u00f2, l'8 settembre 1943 gli edifici del Collegio vennero requisiti dalla Marina da guerra della Germania e furono occupati dalla X\u00aa Flottiglia MAS, fino alla loro resa, avvenuta il 30 aprile 1945. \nNello stesso anno il Collegio Navale fu chiuso come conseguenza del trattato di pace che prevedeva l'attivit\u00e0 soltanto di una Scuola Militare in Italia: a questo scopo, infatti, fu lasciata aperta la Scuola militare \"Nunziatella\" e vennero chiusi, oltre al Navale di Venezia, il Collegio Navale di Brindisi ed i Collegi militari di Roma e Milano. Cos\u00ec, gli edifici della scuola vennero sfruttati dalla Scuola sottufficiali della Marina fino al 1961, quando, con il Foglio d'Ordine n.72 del 6 settembre 1961, il Collegio fu riaperto, prendendo il nome dal doge Francesco Morosini (1619-1694), detto \"Il Peloponnesiaco\" per le conquiste che garant\u00ec alla Serenissima (un busto del condottiero e Doge Morosini \u00e8 esposto nell'ingresso della struttura che sorge sulla estrema punta orientale di Venezia, sull'isola di Sant'Elena). Dal 5 gennaio 1998 il Collegio ha assunto lo status di \"Scuola Militare\", cambiando la denominazione in quella attuale.\nLa Scuola navale Militare \"Francesco Morosini\" riprende, seppur con numerose interruzioni e cambi di sede, una tradizione plurisecolare che era nata gi\u00e0 con il \"Collegio dei giovani nobili\", in cui venivano educati i giovani veneziani nell'epoca di massimo splendore della Serenissima. \nSuccessivamente, Venezia conobbe un altro Collegio Militare, quello di Sant'Anna, nel quale studi\u00f2 il celebre ammiraglio austriaco Guglielmo von Tegetthoff, artefice della sconfitta navale italiana di Lissa, avvenuta nel 1866, nel corso della terza guerra di indipendenza.\nIl 4 maggio 2002, durante una solenne cerimonia tenutasi in Piazza San Marco, la Scuola Navale ha ricevuto dalle mani del Capo dello Stato, Carlo Azeglio Ciampi, la bandiera di guerra, simbolo dell'acquisito status militare. Va comunque precisato che gi\u00e0 prima di tale riconoscimento ufficiale il Collegio navale era impostato su canoni di disciplina e contegno tipicamente militari.\nOrdinamento e studi.\nIl Morosini \u00e8 una Scuola secondaria di secondo grado, dove si svolgono gli ultimi tre anni del liceo scientifico e classico, secondo le direttive e i programmi ministeriali. Pu\u00f2 essere frequentata previo superamento di una selezione mediante concorso.\nLa formazione scolastica costituisce una preparazione pre-universitaria.\nOltre alla didattica, gli allievi si cimentano in varie discipline sia marinaresche, come vela, canottaggio, nuoto, voga veneta, che sportive in genere.\nIn campo militare, una delle destinazioni successive per i frequentatori dell'istituzione \u00e8 quella dell'Accademia navale di Livorno, di cui la scuola mutua l'organizzazione, pur con numerose varianti che la rendono adatta ai giovani allievi.\nLa scuola.\nLa struttura della Scuola Navale occupa un'area di circa 47.000 m2 che prende l'angolo sud-orientale dell'isola di Sant'Elena, a poca distanza dalla chiesa omonima e in prossimit\u00e0 dallo Stadio Pier Luigi Penzo; si affaccia sulla laguna a est verso il Lido di Venezia e a sud verso il Bacino San Marco. Gli edifici coprono una superficie di circa 5.000 metri quadrati con una cubatura di 22.800 metri cubi.\nLa sua costruzione inizi\u00f2 il 1\u00ba settembre 1936 su progetto degli architetti Francesco Mansutti e Gino Miozzo; il 9 ottobre dello stesso anno fu posta la prima pietra, tratta dall'Arsenale di Venezia, che \u00e8 ancora visibile sulla facciata dell'ingresso della Scuola.\nLa Scuola possiede:\nPer le attivit\u00e0 sportive gli allievi hanno a disposizione:\nLe camerette, inoltre, sono composte da tre, quattro o cinque posti letto e sono dotate, per ciascun allievo di un armadio, una scrivania per lo studio e in ogni cameretta \u00e8 presente un bagno con lavandini e due docce.\nGiornata tipo e vita degli allievi.\nLa giornata dell'allievo al Morosini inizia alle 06.25, con la sveglia e le pratiche mattinali, la colazione e l'alzabandiera tutti i giorni alle 7.30 e di domenica alle 8.00. Alle 07.45 hanno inizio in aula le lezioni, che possono durare al massimo fino alle 13.45. Dopo pranzo ha luogo l'assemblea meridiana che si svolge alle 14:30, momento chiave della giornata, in cui vengono lette le sanzioni disciplinari e vengono date disposizioni sull'attivit\u00e0 giornaliere da svolgere. Dalle 14.50 alle 16.40 gli allievi compiono attivit\u00e0 sportive, dunque possono praticare tennis, calcio, pallacanestro, nuoto, atletica, vela, canottaggio, voga veneta. Alle 17.05 iniziano le 3 ore di studio obbligatorio, con un intervallo di 10 minuti dalle 18.50 alle 19.00. Alle 20.00 \u00e8 servita la cena, al termine della quale gli allievi hanno a disposizione del tempo per la ricreazione fino alle 22.15 o, se puniti, per lo studio obbligatorio successivamente si svolge l'assemblea serale. Alle 22.45 suona il silenzio e si va a dormire. Su richiesta \u00e8 possibile usufruire di studio facoltativo serale e notturno. Il gioved\u00ec pomeriggio, il sabato pomeriggio e l'intera domenica gli allievi possono usufruire della franchigia se non sono puniti.\nIn inverno, gli allievi del 1\u00ba corso svolgono una settimana di ambientamento montano sulla neve per completare l'addestramento militare, mentre quello marinaresco \u00e8 garantito agli allievi del 1\u00ba e 2\u00ba corso dalla campagna d'istruzione estiva, a bordo delle navi scuola della forza armata, tra cui il veliero \"Amerigo Vespucci\", il brigantino \"Palinuro\", nave \"San Marco\" e nave \"Etna\". Nello stesso periodo, gli allievi al 3\u00ba anno si preparano a sostenere la maturit\u00e0 e hanno inoltre la possibilit\u00e0 di conseguire la patente nautica italiana."}
{"id": "436411", "revid": "1381093", "url": "https://it.wikipedia.org/wiki?curid=436411", "title": "The Unquestionable Truth (Part 1)", "text": "The Unquestionable Truth (Part 1) \u00e8 il quinto album in studio del gruppo musicale statunitense Limp Bizkit, pubblicato il 2 maggio 2005 dalla Flip Records e dalla Geffen Records.\nAntefatti.\nNell'ottobre del 2001 i Limp Bizkit si erano temporaneamente separati dal chitarrista Wes Borland, annunciandolo anche sul sito ufficiale. Due anni dopo il gruppo registr\u00f2 e pubblic\u00f2 l'album \"Results May Vary\", col chitarrista Mike Smith, gi\u00e0 membro temporaneo degli Snot. Nel 2004 il gruppo licenzi\u00f2 Smith, si riun\u00ec con Borland e annunci\u00f2 la lavorazione dell'album \"The Unquestionable Truth (Part 1)\", pubblicato un anno dopo.\nPubblicazione.\n\"The Unquestionable Truth (Part 1)\" fu pubblicato in veste di disco \"underground\", senza alcuna forma di pubblicizzazione. Wes Borland non condivise la decisione del gruppo, considerandola un danno d'immagine. L'album vendette 37,000 copie nella prima settimana negli Stati Uniti, raggiungendo il numero 24 della classifica \"Billboard\" 200.\nDescrizione.\nIl disco fu inciso dal gruppo di Jacksonville dopo il ritorno del chitarrista Wes Borland, avvenuto nel 2004. Venne registrato a Praga tra ottobre 2004 e febbraio 2005. Le tematiche del disco presentano notevoli differenze con quelle trattate negli altri lavori, infatti i testi di Fred Durst sono molto seri e caratterizzati da sfumature politiche, inoltre all'epoca molti fan e critici accusarono Durst di imitare lo stile di Zack De La Rocha, rapper dei Rage Against the Machine, gruppo che Durst ha effettivamente dichiarato pi\u00f9 volte di apprezzare. I temi trattati includono la propaganda, la pedofilia nella Chiesa cattolica, il terrorismo e la povert\u00e0. Anche lo stile sonoro del gruppo in questo lavoro si evolve, assumendo connotazioni oscure e sinistre. DJ Lethal, turntablist del quintetto, collabor\u00f2 attivamente soltanto nel brano \"The Key\", partecipando al resto dell'album solamente con effetti ambientali di sottofondo (vedi ad esempio la parte finale di \"The Priest\" o \"The Surrender\"), mentre il batterista John Otto lavor\u00f2 unicamente in \"The Channel\", infatti nelle altre tracce la batteria \u00e8 suonata da Sammy Siegler, membro dei Glassjaw.\nAccoglienza.\nL'album ricevette critiche miste. L'autore di AllMusic Stephen Thomas Erlewine disse che la musica del disco \u00e8 \"in direzione giusta \u2013 ha sonorit\u00e0 pi\u00f9 ambiziose, aggressive e drammatiche, incentrate su versi potenti e cori altalenanti.\" Tuttavia il critico accus\u00f2 il gruppo di aver contato troppo sul cantante Fred Durst, considerato \"il frontman meno simpatico e pi\u00f9 strampalato del rock.\" Nel suo libro \"The Essential Rock Discography\", Martin Charles Strong diede all'album 5 stelle su 10."}
{"id": "436414", "revid": "729019", "url": "https://it.wikipedia.org/wiki?curid=436414", "title": "Sojuz T-9", "text": "Sojuz T-9 \u00e8 la denominazione di una missione della navicella spaziale Sojuz T verso la stazione spaziale sovietica Saljut 7 (DOS 6). Si tratt\u00f2 del quarantasettesimo volo equipaggiato di questo velivolo spaziale, del sessantanovesimo volo nell'ambito del programma Sojuz sovietico nonch\u00e9 del quinto volo equipaggiato verso la predetta stazione spaziale\u00a0\u2013 il quarto che si agganci\u00f2 e visit\u00f2 effettivamente la stazione spaziale a causa dell'insuccesso della precedente missione Sojuz T-8.\nMissione.\nDopo che l'equipaggio era riuscito ad agganciarsi al congegno posteriore del complesso orbitale formato dalla Saljut 7/Cosmos 1443, iniziarono a svuotare le circa 3,5 tonnellate di beni ed oggetti trasportati a bordo di questa navicella spaziale di trasporto.\nIl 27 luglio vi fu l'impatto di un oggetto non definito in una delle finestre della stazione spaziale Saljut 7. Questo impatto provoc\u00f2 un piccolo buco di circa 4\u00a0 mm di profondit\u00e0, senza comunque frantumare la finestra doppia. Si presume che tale oggetto potesse provenire dallo sciame meteorico dei Delta-Acquaridi del sud, oppure fosse stato semplicemente un piccolo pezzo di detrito spaziale.\nLa navicella spaziale agganciata alla stazione spaziale Saljut denominata Cosmos 1443 fu in realt\u00e0 una navicella priva di equipaggio del tipo TKS. I cosmonauti Ljachov e Alexandrov caricarono la capsula di ritorno \u201eWA\u201c (Wosvraschajemyj Apparat), che pesava circa 500\u00a0kg, a cui si aggiungono circa 350\u00a0kg di materiale composto in gran parte da risultati di analisi ed esperimenti svolti a bordo della stazione spaziale nonch\u00e9 strumenti ed attrezzatura non pi\u00f9 necessaria per la continuazione della missione. Il 14 agosto venne staccata la capsula WA, la quale atterr\u00f2 il 23 agosto. La sezione, o meglio il blocco orbitale, \u201eFGB\u201c\n(Funktionalno-grusovoj blocco) invece, rimase in orbita per spegnersi man mano mentre rientrava a terra il 19 settembre sopra le acque dell'Oceano Pacifico."}
{"id": "436416", "revid": "1543377", "url": "https://it.wikipedia.org/wiki?curid=436416", "title": "Diplodocus hallorum", "text": "Diplodocus hallorum () \u00e8 una specie estinta del genere \"Diplodocus\", e un tempo rappresentava il genere \"Seismosaurus\" ora sinonimizzato in \"Diplodocus\". Questa specie visse nel Giurassico superiore, circa 154-152 milioni di anni fa, nel Nuovo Messico, Stati Uniti. Il precedente nome del genere, \"Seismosaurus\", derivava da \"seismo\" ossia \"sisma\"/\"terremoto\" e \"saurus\" ossia \"lucertola\", in riferimento alle sue titaniche dimensioni che si pensava facessero tremare la terra.\nDescrizione.\nQuesta specie aveva una corporatura pressoch\u00e9 identica a quella della specie tipo \"D. carnegii\", variando solo in alcune autapomorfie e per le dimensioni. Il paleontologo Gillete che per primo descrisse quello che allora veniva chiamato \"Seismosaurus\" stim\u00f2 che l'animale potesse raggiungere i 54 metri di lunghezza (paragonabile con la lunghezza stimata, altrettanto enorme, di \"Amphicoelias fragillimus\") e pesare sulle 140 tonnellate, ma successive queste stime sono state ridimensionate e riadattate secondo i moderni standard, comunque pare che alcuni esemplari potessero superare le 110 tonnellate di peso; alcune stime pi\u00f9 prudenti e recenti parlano di circa 32 metri di lunghezza e 30-50 fino a 80 tonnellate di peso ma non si pu\u00f2 escludere che potesse raggiungere dimensioni maggiori, come sopra indicato, tenendo conto dell'et\u00e0 e la naturale variabilit\u00e0 intraspecifica. \nIl \"Diplodocus hallorum\" aveva un corpo tozzo a forma di barile, una testa piccola posta in cima a un lungo collo e una coda incredibilmente lunga. Con la sua lunga coda questo enorme dinosauro poteva spazzare via qualsiasi predatore.\nLa sua colonna vertebrale era robusta e flessibile e dei forti tendini, simili ai cavi d'acciaio dei ponti, dovevano aiutare i muscoli a sorreggere l'intero scheletro.\nQuando fu scoperto lo scheletro di questo dinosauro, vennero trovate tutto attorno oltre 200 pietre levigate.\nErano dei gastroliti che l'animale aveva nello stomaco per facilitare la digestione.\nClassificazione.\nIl \"Diplodocus\" rappresenta il genere tipo della famiglia dei Diplodocidae, inoltre d\u00e0 il nome all'intera famiglia a cui appartiene. I membri di questa famiglia, al contrario di sauropodi come i titanosauridi e i brachiosauridi, presentano uno corporatura pi\u00f9 snella rispetto ad altre famiglie che invece avevano una corporatura pi\u00f9 robusta. Tutti gli appartenenti a questa famiglia inoltre presentano lunghi colli e lunghe code e una postura orizzontale, con arti anteriori pi\u00f9 corti degli arti posteriori. I diplocidi prosperarono per tutto il Giurassico in quelli che oggi \u00e8 il Nord America e, forse, anche in Africa.\nQui di seguito \u00e8 riportato un cladogramma della famiglia dei diplodocidae ad opera di Tschopp, Mateus e Benson (2015).\nStoria della scoperta.\nQuello che all'epoca era conosciuto come il genere \"Seismosaurus\" fu scoperto dal paleontologo Gillette nel 1979, nel Nuovo Messico, ma solo sei anni dopo si cap\u00ec che appartenevano a una nuova specie di sauropode. L'esemplare si basava su un olotipo (NMMNH P-3690) composto da uno scheletro parziale composto da vertebre, bacino e le costole.\nTuttavia gi\u00e0 dal 2004, una presentazione in occasione della conferenza annuale della Geological Society of America si avanz\u00f2 l'ipotesi che il genere \"Seismosaurus\" potesse in realt\u00e0 essere un \"sinonimo junior\" di \"Diplodocus\". Tale ipotesi fu seguita da una pubblicazione molto pi\u00f9 dettagliata nel 2006, che non solo ribattezzato ha specie come \"Diplodocus hallorum\", ma anche ipotizzato che potrebbe rivelarsi essere la stessa specie di \"D. longus\". L'idea di \"D. hallorum\" come sinonimo di un esemplare di \"D. longus\" fu presa in considerazione in una ridescrizione degli autori di \"Supersaurus\", rifiutando l'ipotesi precedente che \"Seismosaurus\" e \"Supersaurus\" fossero lo stesso animale. Tuttavia, un'analisi del 2015, rivel\u00f2 che la specie \"D. hallorum\" era effettivamente una specie valida, mentre ora la specie \"D. longus\" \u00e8 considerata un \"nomen dubium\".\nSinonimo con \"D. longus\".\nLa specie \"D. longus\", che in origine era la specie tipo di \"Diplodocus\", nota soprattutto per due vertebre caudali frammentarie, rinvenute nella Formazione Morrison, in Colorado. Anche se alcuni esemplari pi\u00f9 completi sono stati attribuiti a tale specie, un'analisi pi\u00f9 dettagliata ha decretato che il fossile originale non aveva abbastanza caratteristiche distintive per essere classificato come specie a s\u00e9 stante. Per questo motivo, oggi \"D. longus\" \u00e8 considerato un \"nomen dubium\". Oggi, una petizione alla Commissione internazionale per la nomenclatura zoologica, sta lavorando per rendere \"D.carnegii\" la nuova specie tipo. Pertanto oggi \"D. longus\" oggi \u00e8 considerato un sinonimo di \"D. hallorum\"."}
{"id": "436417", "revid": "12760", "url": "https://it.wikipedia.org/wiki?curid=436417", "title": "Letteratura epica", "text": ""}
{"id": "436418", "revid": "1318658", "url": "https://it.wikipedia.org/wiki?curid=436418", "title": "Giardini Salvi", "text": "I giardini Salvi (o giardino Salvi, detti anche giardini Valmarana Salvi) sono un giardino pubblico sito nel centro storico di Vicenza, adiacente alle mura di piazza Castello, in piazzale De Gasperi.\nInaugurati nel 1592 da Leonardo Valmarana, i giardini furono ben presto chiusi e riaprirono al pubblico solo nel 1909. Sono, tra le aree verdi a uso pubblico della citt\u00e0, una delle meno estese; ospitano statue e due logge in stile palladiano.\nStoria.\nIl terreno fu acquisito nel Cinquecento dalla famiglia Valmarana, entrata in possesso anche del vecchio castello scaligero adiacente che trasform\u00f2 in palazzo.\nLo stesso Giacomo Valmarana progett\u00f2 la sistemazione del giardino come un parterre all'italiana, secondo quanto mostrato dalla veduta settecentesca dell'incisore vicentino Cristoforo Dall'Acqua.\nI giardini furono inaugurati nel 1592 da Leonardo Valmarana (data e nome sono riportati nella Loggia Valmarana) e coprivano l'area compresa dal prolungamento dell'attuale corso Palladio e il corso della Roggia Seriola, fossato che sin dal momento dell'apertura fu dotato di un ponticello di legno che ne permettesse l'attraversamento. Aperti al pubblico per volont\u00e0 di Leonardo, furono in seguito chiusi per un paio di secoli.\nNell'Ottocento il parco fu trasformato in un giardino all'inglese. In quest'epoca era nel patrimonio della famiglia Salvi il cui ultimo discendente, il conte Girolamo, lo mise nel lascito alla Pia Fondazione di beneficenza che aveva creato; il 25 maggio 1907 il Comune acquist\u00f2, per la somma di Lire 90.000, il giardino (12.000 metri quadri) che fu aperto al pubblico il 1\u00ba giugno 1909.\nIl giardino dal 2008 ha sub\u00ecto un radicale intervento di riqualificazione, terminato a febbraio 2009, che lo ha dotato tra l'altro di un percorso per disabili e di un roseto da collezione. Dagli anni duemila \u00e8 spesso sede di mercatini natalizi.\nArchitetture e Loggia Valmarana.\nPatrimonio mondiale UNESCO.\nAll'interno del parco sono situate due logge in stile palladiano: la prima, seicentesca e a tre fornici, nota come loggia Longhena, fu voluta da Baldassare Longhena e si erge sul lato occidentale del parco; la seconda, nota come loggia Valmarana, \u00e8 strutturata come un tempio esastilo di ordine dorico a cinque fornici, ed era destinata - secondo il progetto originario del committente Gian Luigi Valmarana - come un punto d'incontro per intellettuali e accademici. Fu edificata nel 1591 probabilmente da un allievo di Andrea Palladio. Sull'identificazione di Andrea Palladio come autore della loggia Ottavio Bertotti Scamozzi (1761) esprime forti riserve \"perch\u00e9 li membri che la compongono s'allontanano troppo dai precetti palladiani\"; Pane (1961) la definisce \"assai vicina al Palladio, seppure non sua\" e afferma che \"La loggia si colloca [...] in quella zona di incertezza [...] per noi inevitabilmente segnata\"; Cevese (1980) riprende una ipotesi di Bressan e parla di \"scuola palladiana\".\nLa Loggia Valmarana \u00e8 inserita dal 1994 con gli altri monumenti palladiani nella lista dei Patrimoni dell'umanit\u00e0 dell'UNESCO con il nome:\"Citt\u00e0 di Vicenza e le ville palladiane del Veneto\".\nIl portale che costituisce l'ingresso principale e monumentale al parco (il secondo si trova al di l\u00e0 della Seriola, sul lato opposto), attribuito all'architetto veneziano Baldassare Longhena, eretto nel 1645, ricorda un arco trionfale di dimensioni maggiori che era stato fatto erigere nel 1608 da Pier Paolo Battaglia, capitano di Vicenza, lungo l'attuale viale Roma, ed attribuito all'architetto Ottavio Bruto Revese. In occasione di una visita di Benito Mussolini nel 1938, per far passare il corteo fascista, l'arco maggiore fu demolito.\nI blocchi in pietra furono deposti nei pressi dell'area oggi occupata dall'Hotel Campo Marzio, in previsione di essere ricollocati e assemblati secondo il progetto originario, ma incuria e guerra ne causarono la dispersione.\nLungo il corso della Seriola, nello spazio tra la roggia e le antiche mura di cinta, dove un tempo erano collocate delle serre fatte costruire da Leonardo Valmarana nel 1583, sorgono dal 1947 i due padiglioni della vecchia fiera campionaria (in seguito trasferita nella zona industriale), su progetto dell'architetto Sergio Ortolani (autore anche delle chiese di San Carlo e San Giuseppe a Vicenza).\nVegetazione.\nLa vegetazione lussureggiante \u00e8 molto diversificata e consta principalmente di squamiformi, aghifoglie e latifoglie: si distinguono quindi rispettivamente esemplari di cipresso di Lawson, cipresso dell'Arizona e ginepro; esemplari di abete argentato, abete rosso, cedro dell'Atlante, cedro dell'Himalaya, cefalotasso, cipresso calvo, pino domestico, pino himalayano, pino nero, tasso e tassodio; infine esemplari di acero palmato, ailanto, albero dei tulipani, albero di Giuda, aucuba, bagolaro, carpino bianco, crespino, faggio, frassino, ginkgo, ippocastano, leccio, ligustrello, ligustro giapponese, magnolia, olmo campestre, olmo ciliato, pioppo bianco, platano, salice piangente, sambuco, spirea, tiglio comune e tiglio ibrido."}
{"id": "436420", "revid": "3144249", "url": "https://it.wikipedia.org/wiki?curid=436420", "title": "Matteo Boiardo", "text": ""}
{"id": "436423", "revid": "3144287", "url": "https://it.wikipedia.org/wiki?curid=436423", "title": "Chansons de geste", "text": ""}
{"id": "436426", "revid": "1745361", "url": "https://it.wikipedia.org/wiki?curid=436426", "title": "Cado", "text": "Cado o Cador \u00e8 un personaggio del ciclo arturiano, dove compare come un parente di Re Art\u00f9 e uno dei Cavalieri della Tavola Rotonda. Viene indicato come \"earl\" di Cornovaglia o Duca di Tintagel. Come per tutti i personaggi arturiani la sua storicit\u00e0 \u00e8 dibattuta, ma potrebbe corrispondere a un sovrano di Dumnonia del V secolo.\nLeggenda.\nCador viene menzionato per la prima volta da Goffredo di Monmouth nella \"Historia Regum Britanniae\" (1136) dove \u00e8 definito parente di Art\u00f9, anche se l'esatta relazione tra i due non \u00e8 specificata. Alcune fonti lo indicano come figlio di Gorlois e Igraine, e quindi fratellastro materno di re Art\u00f9, mentre opere successive come \"La morte di Art\u00f9\" di Thomas Malory lo definiscono suo \"cugino\". \nSecondo la tradizione Art\u00f9 e Cador combatterono pi\u00f9 volte insieme contro i sassoni e altri nemici, come per esempio nella famosa battaglia del Monte Badon.\nStoricit\u00e0.\nIl personaggio letterario deriverebbe dal re Cado di Dumnonia, che successe al padre Gerren Llyngesoc. \u00c8 probabile che la sua fortezza pi\u00f9 importante fosse quella di South Cadbury, nel Somerset, dove l'archeologo Leslie Alcock ha portato alla luce resti architettonici di V/VI secolo. Il nome di questa localit\u00e0 significa \"Forte di Cado\" e non c'\u00e8 dubbio che fosse uno dei principali palazzi di Cado, sebbene gli studiosi abbiano tentato di metterlo in relazione con la Camelot di Art\u00f9. \u00c8 invece probabile che Tintagel fosse una delle residenze estive del sud. Cado sarebbe morto agli inizi del VI secolo, secondo la tradizione nella battaglia di Camlann (537). Dopodich\u00e9 fu sepolto a Condolden Barrow (o Cadon Barrow), vicino a Camelford, nel Cerniw.\nRelazioni familiari.\nCome accennato, a Cador vengono ascritte diverse ascendenze. Potrebbe essere figlio di Gorlois e Igraine, e quindi fratellastro di re Art\u00f9, oppure figlio di re Gerren Llyngesoc, considerato equivalente a Sir Geraint della Tavola Rotonda, che a sua volta \u00e8 detto essere cugino materno di Art\u00f9. Cador viene anche indicato come cognato del re del Gwent Caradoc Freichfras, che avrebbe sposato sua sorella Gurguint. Tra i suoi figli vengono indicati Peredur, Cadoc, e Custennin, il quale sarebbe stato suo successore come re di Dumnonia con il nome di Costantino, e che \u00e8 a sua volta considerato analogo a Costantino III, erede di Art\u00f9 al trono di Britannia."}
{"id": "436427", "revid": "1115371", "url": "https://it.wikipedia.org/wiki?curid=436427", "title": "Strada dei Giardini", "text": "La Strada dei giardini (in afrikaans \"Tuinroete\"; in inglese \"Garden Route\"), \u00e8 una celebre strada panoramica che percorre un tratto della costa meridionale del Sudafrica.\nDescrizione.\nCoincide con la superstrada N2, che va da Citt\u00e0 del Capo a Port Elizabeth; in genere, tuttavia, per Garden Route non si intende l'intera N2 ma solo il tratto centrale. Non esiste comunque una definizione univoca, non essendo la \"Garden Route\" un'entit\u00e0 amministrativa. Molte fonti intendono per \"Garden Route\" il tratto di N2 che va da Hermanus (provincia del Capo Occidentale) fino a Port Elizabeth (provincia del Capo Orientale). Certamente, si considerano sulla Strada dei Giardini le citt\u00e0 di Mossel Bay, George, Wilderness, Knysna e Plettenberg Bay.\nLa strada attraversa una regione con un mite clima mediterraneo, una delle pi\u00f9 piovose del Sudafrica. Si snoda fra l'oceano Indiano e i monti Outeniqua e Tsitsikamma. Questi rilievi sono coperti da una vegetazione che unisce il fynbos e la foresta temperata, e sono molto apprezzati dagli amanti dell'escursionismo e di altre attivit\u00e0 di turismo naturalistico come l'osservazione degli uccelli. Anche le acque dell'oceano sul lato sud della strada sono celebri per la loro vita marina: vi si trovano barriere coralline, delfini e otarie; ma soprattutto, la zona \u00e8 nota per le balene che da luglio a dicembre visitano le numerose baie per partorire o allattare i piccoli.\nLa \"Garden Route\" rappresenta una delle mete turistiche pi\u00f9 importanti del paese. Parallela a un tratto della strada (da George a Knysna), fino al 2010, correva il treno a vapore della ferrovia Outeniqua Choo Tjoe. Il 24 agosto del 2010 la compagnia Transnet \u00e8 stata costretta ad annunciare la soppressione della linea ferroviaria per l'impossibilit\u00e0 economica di riparare i danni alla linea causati dalle forti piogge, dalle inondazioni e dagli smottamenti sempre pi\u00f9 frequenti."}
{"id": "436430", "revid": "1305772", "url": "https://it.wikipedia.org/wiki?curid=436430", "title": "Take a Look in the Mirror", "text": "Take a Look in the Mirror \u00e8 il sesto album in studio del gruppo musicale statunitense Korn, pubblicato il 25 novembre 2003 dalla Epic Records e dalla Immortal Records.\nDescrizione.\nProdotto dal gruppo stesso, si tratta dell'ultimo album in studio inciso dai Korn insieme al chitarrista Brian \"Head\" Welch prima del suo temporaneo abbandono del gruppo, che avvenne nel 2005 (e che dur\u00f2 fino al 2013), nonch\u00e9 l'ultimo con la Epic Records/Immortal Records.\nIl suo primo singolo \u00e8 \"Did My Time\", gi\u00e0 nella colonna sonora del film \"Tomb Raider - La culla della vita\". Tra le altre tracce, vanno ricordate \"Right Now\" (accompagnato da un videoclip splatter disegnato da Spike &amp; Mike), una collaborazione con il rapper Nas intitolata \"Play Me\", \"Y'All Want a Single\" (che prende in giro le tendenze dell'industria discografica), l'inedito \"Alive\" (primo brano dei Korn in ordine cronologico) e la cover dal vivo di \"One\" dei Metallica."}
{"id": "436431", "revid": "640389", "url": "https://it.wikipedia.org/wiki?curid=436431", "title": "Spagna franchista", "text": "La Spagna franchista (1939 - 1975) \u00e8 stata un periodo della storia della Spagna in cui il paese \u00e8 stato una dittatura militare di tipo tradizionalista, autoritario, conservatore e clericale, ispirata al fascismo, governata da Francisco Franco. L'unico partito legale era la Falange Espa\u00f1ola Tradicionalista y de las Juntas de Ofensiva Nacional Sindicalista. \nQuesta fase, durante la quale il paese fu noto ufficialmente come Stato Spagnolo (\"Estado Espa\u00f1ol\"), inizi\u00f2 con la fine della guerra civile spagnola e termin\u00f2 con la morte di Franco e il passaggio al sistema monarchico con il re Juan Carlos I e la transizione democratica.\nStoria.\nGoverno nazionalista nella guerra civile (1936-1939).\nI capi della sollevazione armata furono i generali Francisco Franco, Emilio Mola, Gonzalo Queipo de Llano e Jos\u00e9 Sanjurjo, noti come i \"cuatro generales\". Sanjurjo fu il leader incontestato del sollevamento militare, ma rimase ucciso tre giorni dopo l'inizio della rivolta in un incidente aereo che molti ritengono provocato da un attentato dinamitardo (20 luglio 1936), mentre si recava in Spagna per prendere il controllo delle forze rivoltose. Franco, al comando delle truppe ammutinate di stanza in Africa e dei legionari del Tercio, prese la guida delle forze nazionaliste del sud della Spagna, Mola di quelle del Nord. Dopo la morte nel 1937 di quest'ultimo, Franco rimase il comandante indiscusso di tutti i nazionalisti: gli fu assegnato il grado di \"General\u00edsimo\", comandante in capo, e successivamente divenne capo dello stato.\nIl governo provvisorio governava sui territori controllati dai nazionalisti durante la durissima guerra civile spagnola: la sua azione politica principale in questo periodo fu il consolidamento delle forze politiche eterogenee di destra, tradizionaliste (Carlismo) e fasciste (Falange Espa\u00f1ola de las JONS), che nel 1937 Franco unific\u00f2 di forza nella \"Falange Espa\u00f1ola Tradicionalista y de las JONS\".\nAnche la Falange spagnola fu sciolta per essere incorporata in un partito unico (\"Movimiento Nacional\") ed il suo capo Manuel Hedilla, insediatosi dopo la morte di Jos\u00e9 Antonio Primo de Rivera, fu condannato a morte (condanna commutata poi a 10 anni di carcere).\nGli anni della Seconda guerra mondiale (1939-1945).\nIl 27 febbraio 1939 anche Francia e Gran Bretagna riconobbero il governo di Franco.\nAl termine della guerra civile ebbero luogo le indagini sui crimini di guerra commessi durante il governo repubblicano, e in un processo chiamato \"Causa General\": per questi crimini vennero giustiziati, imprigionati o condannati ai lavori forzati migliaia di repubblicani. Diverse migliaia emigrarono in Francia ed America Latina ma furono in centinaia di migliaia a essere internati nei campi di concentramento e pi\u00f9 di 150.000 gli oppositori di Franco che, tra il 1939 e il 1944, furono condannati alla fucilazione o alla \"garrota\" (morte per strangolamento) o semplicemente assassinati durante dei \"paseos\" e poi seppelliti in fosse comuni.\nAlcuni di coloro che scelsero l'esilio in Francia si unirono ai Maquis francesi durante la Seconda guerra mondiale; altri, come Llu\u00eds Companys (presidente del governo repubblicano della Catalogna) furono catturati dal Governo di Vichy ed estradati in Spagna per essere processati e giustiziati.\nNel settembre del 1939, la seconda guerra mondiale scoppi\u00f2 in Europa, ed anche se Adolf Hitler incontr\u00f2 Franco a Hendaye, Francia (23 ottobre 1940) per discutere dell'entrata in guerra della Spagna a fianco dell'Asse, le richieste di Franco (cibo, equipaggiamento militare, Gibilterra, Africa del nord francese) apparvero eccessive e non venne raggiunto l'accordo. A contribuire al mancato raggiungimento dell'accordo fu la questione pendente dei diritti minerari tedeschi in Spagna. A spingere per l'alleanza con l'Asse era il ministro degli esteri Ram\u00f3n Serrano S\u00fa\u00f1er, cognato di Franco. . Altri storici ipotizzano che semplicemente non avesse nulla da offrire a Hitler.\nDopo la sconfitta della Francia nel giugno 1940, la Spagna adott\u00f2 una non-belligeranza a favore della Germania (offrendo per esempio l'utilizzo di basi navali alle navi tedesche) fino al ritorno alla completa neutralit\u00e0 nel 1943, quando le sorti della guerra apparvero decisamente sfavorevoli alla Germania. Franco invi\u00f2 truppe della Divisi\u00f3n Azul (o Divisione Blu, dal nome del colore del partito della Falange, i cui membri erano chiamati 'camicie blu') per combattere sul fronte orientale contro l'Unione Sovietica. Erano tutti volontari. Allo stesso tempo, diplomatici spagnoli nei paesi dell'Asse protessero gli ebrei, e la Spagna stessa divenne un rifugio sicuro per i profughi ebrei.\nSul fronte interno gruppi di resistenti repubblicani erano ancora attivi ma furono ben presto annientati dai reparti nazionalisti del Bando Nacional, e gi\u00e0 nel 1941 la conduzione delle operazioni di controguerriglia fu delegata alla Guardia Civil, derubricandola a problema di ordine interno.\nMa dopo la liberazione della Francia dai tedeschi nel 1944, i guerriglieri spagnoli dell'AGE che erano riparati in quel paese, iniziarono a progettare operazioni per risollevare la resistenza al franchismo, inviando infiltrati attraverso i Pirenei per prendere contatto con i gruppi operanti nell'interno. \nL'azione pi\u00f9 spettacolare si ebbe il 19 ottobre 1944: circa 4.000 uomini della \"204\u00aa Divisione\", sotto il comando del colonnello Vicente L\u00f3pez Tovar, attraversarono in vari punti la frontiera franco-spagnola ed invasero la Val d'Aran con l'obiettivo di creare una \"zona libera\" dove insediare un governo repubblicano provvisorio, sperando che l'azione fosse il prologo di una grande sollevazione popolare antifranchista. Diversi stazioni della Guardia Civil furono travolti, ma i repubblicani persero tempo ad assediare la guarnigione di Vielha e Mijaran, dando tempo ai nazionalisti di far intervenire rinforzi: circa 40.000 uomini, furono fatti affluire nella Val d'Aran, e davanti a questa sproporzione di forze L\u00f3pez Tovar non ebbe altra scelta di ordinare il ripiegamento oltre la frontiera il 28 ottobre, con la perdita di 200 morti ed 800 prigionieri.\nL'isolamento (1939-1953).\nDopo la guerra, gli Alleati usarono le simpatie franchiste per Mussolini e Hitler per tenere la Spagna fuori dalle Nazioni Unite. Franco venne visto, in particolare dalle nazioni comuniste, ma anche dal Regno Unito, come un rimasuglio dei regimi fascisti dell'Europa occidentale. In tali circostanze una risoluzione che condannasse il governo di Franco era inevitabile. Essa incoraggiava le nazioni a rimuovere i loro ambasciatori dalla Spagna, e stabil\u00ec le basi per misure contro la Spagna se il governo fosse rimasto autoritario. Solo il Portogallo e alcuni paesi latino-americani si rifiutarono di seguire la risoluzione.\nConseguenza di tutto ci\u00f2 fu l'istituzione di un embargo contro il regime franchista nel 1946 \u2013 compresa la chiusura del confine con la Francia \u2013 che ebbe scarso successo e aument\u00f2 il sostegno al regime. L'ostracismo venne presentato come una versione moderna della Leggenda Nera, una macchinazione massonica contro la Spagna cattolica, ed aiut\u00f2 a coagulare un massiccio supporto popolare al regime, manifestato dalle enormi dimostrazioni del 1946. Dal canto suo, il regime franchista cerc\u00f2 di riavvicinarsi alla democrazia, istituendo la \"democrazia organica\", un sistema rigorosamente gerarchico, fondato sul corporativismo. Franco voleva promuovere un'immagine della Spagna che si accordasse con quella dei vincitori, eliminando i segni pi\u00f9 vistosi del periodo \"fascisteggiante\". Questo \"maquillage\" portava il regime a sottolineare piuttosto la continuit\u00e0 con la tradizione cattolica, cemento culturale del franchismo, esaltando la neutralit\u00e0 durante la Seconda guerra mondiale.\nNel 1947, Juan Per\u00f3n ignor\u00f2 l'embargo dell'ONU e mand\u00f2 sua moglie Evita Per\u00f3n in Spagna, con aiuti alimentari di cui la nazione aveva molto bisogno. Gli spagnoli, e lo stesso Franco, accolsero di cuore Evita.\nDopo la Seconda guerra mondiale, l'economia spagnola era ancora in disordine. La Spagna attraversava un periodo di profonda miseria dovuto alla politica economica franchista, basata sul \"fascismo agrario\" e sull'autarchia. Le tessere annonarie erano ancora in uso alla fine del 1952. I punti fermi dell'economia erano: riduzione delle importazioni, autosufficienza, produzione controllata dallo Stato e commercializzazione di beni di primo ordine, industria sovvenzionata dallo Stato e costruzione delle infrastrutture - pesantemente danneggiate durante la guerra civile - tramite l'uso di mezzi precari.\nIl generale Francisco Franco nel 1947 dichiar\u00f2 formalmente la Spagna una monarchia, di cui si dichiar\u00f2 reggente, ma nel 1963 design\u00f2 invece dell'erede legittimo Giovanni di Borbone, il figlio Juan Carlos.\nLa fine dell'isolamento (1953-1957).\nLe crescenti tensioni tra Stati Uniti e Unione Sovietica negli anni cinquanta, costrinsero il governo statunitense a cercare nuovi alleati in Europa. Franco era un anti-comunista dichiarato, il che lo rese un alleato chiave molto affidabile durante la guerra fredda.\nL'isolamento venne infine spezzato nel 1953 quando il presidente Dwight Eisenhower visit\u00f2 la Spagna, abbracciato calorosamente da Franco, e quando il governo spagnolo firm\u00f2 il \"Concordato\" con il Vaticano. Diversi trattati che permettevano l'apertura di basi militari statunitensi in Spagna vennero firmati nel 1953. Il governo statunitense in cambio diede aiuti economici alla Spagna, in parte come donazione e in parte come prestito. Questa serie di accordi tra USA e Spagna divenne nota come Patto di Madrid.\nNel 1955 la ricchezza spagnola si avvicin\u00f2 ai livelli del 1935, precedenti la guerra civile, lasciando alle spalle i disastri della guerra e la lotta contro l'isolamento. Nello stesso 1955 la Spagna entr\u00f2 nelle Nazioni Unite. Altre nazioni dell'Europa Occidentale, compresa l'Italia, furono da quel momento ansiose di ripristinare buoni contatti con la Spagna franchista.\nIl \"Desarrollo\", il miracolo spagnolo (1957-1973).\nIl miracolo spagnolo (\"Desarrollo\", ossia sviluppo) fu il nome dato al boom economico spagnolo tra il 1959 ed il 1973. \u00c8 il fenomeno pi\u00f9 rimarcabile e importante lasciato ai posteri dal franchismo spagnolo, poich\u00e9 grazie a esso la Spagna sorpass\u00f2 largamente la soglia di introiti che distingue i Paesi sviluppati da quelli sottosviluppati e permise l'avvento e lo sviluppo di una borghesia dominante, base e strumento per la creazione e l'assestamento della democrazia che da l\u00ec a breve si sarebbe instaurata.\nIl boom economico venne favorito da riforme economiche promosse dai cosiddetti tecnocrati nominati da Franco, che misero in atto le politiche di sviluppo neo-liberali del Fondo Monetario Internazionale. I \"tecnocrati\" erano una nuova specie di economisti, legati all'Opus Dei, che rimpiazzarono la vecchia guardia falangista, propensa all'isolazionismo.\nL'implementazione di queste politiche prese la forma di piani di sviluppo (\"planes de desarrollo\") ed ebbe ampio successo: la Spagna entr\u00f2 nel mondo industrializzato, lasciandosi alle spalle la povert\u00e0 e il sottosviluppo endemico che aveva sperimentato fin dalla perdita del suo impero all'inizio del XIX secolo. Anche il turismo ebbe un notevole impulso per merito dell'allora ministro Fraga Iribarne, che svilupp\u00f2 la rete dei \"paradores\" finanziati dallo Stato e lanci\u00f2 la campagna \"Espa\u00f1a es diferente\".\nAnche se la crescita economica produsse notevoli miglioramenti nella qualit\u00e0 della vita degli spagnoli, e lo sviluppo di una classe media, la Spagna rimase meno avanzata dal punto di vista economico rispetto al resto dell'Europa Occidentale (ad eccezione di Portogallo, Grecia e Irlanda). All'apice del \"Miracolo\", nel 1974, il reddito pro capite spagnolo giunse al 79% della media dell'Europa Occidentale, che sarebbe stata raggiunta 25 anni dopo, nel 1999.\nIl boom port\u00f2 a un aumento (spesso non pianificato) nel numero di edifici nelle periferie delle principali citt\u00e0 spagnole, per accomodare la nuova classe di lavoratori portata dall'esodo rurale, molto simile alle \"banlieues\" francesi.\nL'icona del \"Desarrollo\" fu la SEAT 600, la prima automobile per molte famiglie della classe operaia spagnola, prodotta dalla SEAT su licenza della FIAT.\nGli ultimi anni di Franco e la fine.\nLa crisi energetica del 1973 colp\u00ec molto la Spagna dipendente dal petrolio, e port\u00f2 a un arresto della crescita economica nel 1975. Ci\u00f2 provoc\u00f2 una nuova ondata di scioperi (che all'epoca erano illegali). Il perdurare delle repressioni, le documentate torture, le esecuzioni di prigionieri politici, con anche l'uso della medievale \"garrota\", e in ultimo la fucilazione di tre studenti detenuti nel settembre 1975, acuirono l'isolamento politico nella scena internazionale.\nLa salute in declino di Franco diede maggior potere all'ammiraglio Luis Carrero Blanco, il quale, il 9 giugno 1973, fu nominato da Franco primo ministro al suo posto, candidandolo cos\u00ec alla successione. L'alto ufficiale fu per\u00f2 ucciso in un attentato dinamitardo dell'ETA il 20 dicembre 1973 a Madrid.\nCarlos Arias Navarro ne prese il posto come presidente del governo e cerc\u00f2 di introdurre alcune riforme nel regime decadente, trovandosi a lottare tra le sue due fazioni: il \"bunker\" (l'estrema destra) e gli \"aperturisti\" che promuovevano la transizione alla democrazia.\nMa oramai non era pi\u00f9 possibile tornare al vecchio regime: la Spagna non era pi\u00f9 la stessa del periodo del dopoguerra civile e il modello a cui gli spagnoli, ora benestanti, miravano era l'Europa Occidentale, non l'impoverita Spagna falangista del dopoguerra. La ricca Germania Ovest divenne un modello con il quale identificarsi, dato che un numero sempre maggiore di tedeschi si recava in vacanza sulle spiagge spagnole. Oltre a ci\u00f2, molti spagnoli avevano lavorato in altri Paesi dell'Europa Occidentale negli anni precedenti, come forza lavoro a basso costo, venendo a contatto con livelli superiori di benessere e soprattutto con l'esperienza del pluralismo e della democrazia.\nLe dimensioni dell'esercito spagnolo e della polizia erano significativamente ridotte rispetto al periodo pre-bellico e l'importante clero cattolico era stato all'epoca profondamente trasformato, e talvolta profondamente preoccupato, dalle riforme del Concilio Vaticano II.\nNel 1974 Franco si ammal\u00f2 e Juan Carlos di Spagna prese il suo posto come capo di Stato. Franco recuper\u00f2 presto, ma un anno dopo si ammal\u00f2 nuovamente, e dopo una lunga agonia, mor\u00ec il 20 novembre 1975, all'et\u00e0 di 82 anni, nella stessa data di Jos\u00e9 Antonio Primo de Rivera, fondatore della Falange. Si sospetta che ai medici fu ordinato di tenerlo in vita con mezzi artificiali fino a quella data simbolica. Lo storico Ricardo de la Cierva sostiene che il 19, attorno alle 6 di sera, gli venne detto che Franco era gi\u00e0 morto.\nDopo la morte di Franco, il governo \"ad interim\" prese la decisione di seppellirlo a Santa Cruz del Valle de los Ca\u00eddos, un colossale memoriale di tutte le vittime della guerra civile spagnola, che era stato concepito da Franco con un tono distintamente nazionalista.\nForma di governo.\nA seguito della vittoria dei nazionalisti nella guerra civile spagnola, la Falange venne dichiarato unico partito legale.\nLo stato spagnolo non aveva una costituzione, ma l'ordinamento dello stato venne decretato dalle Leyes Fundamentales del Reino.\nSecondo la seconda delle Leyes Fundamentales, il potere legislativo era detenuto dalle Cortes Espa\u00f1olas, istituite nel 1942. I membri venivano scelti dal capo di stato o dalle corporazioni (su modello della Camera dei Fasci e delle Corporazioni italiana), mentre dal 1967 una parte fu elettiva.\nSecondo la quinta delle Leyes Fundamentales, lo stato spagnolo era configurato come un regno, e Francisco Franco era nominato reggente (quindi capo di Stato) a vita, col diritto di nominare il suo successore.\nIl capo di stato possedeva il potere esecutivo, di veto sulle cortes ed era a capo delle forze armate.\nEra presente anche un governo, che condivideva il potere esecutivo col capo di stato ed amministrava il regno. Fino all'11 giugno 1973 il ruolo di primo ministro \u00e8 stato ricoperto da Franco.\nLa sesta Ley Fundamental dichiarava la Falange unico partito legale, organizzato nel \"Movimiento Nacional\".\nIl Franchismo.\nPrivo di una forte ideologia, Franco inizialmente cerc\u00f2 il sostegno del sindacalismo nazionale (\"nacionalsindicalismo\") e della Chiesa cattolica (\"nacionalcatolicismo\"), trasformando l'erede della Falange spagnola, il \"Movimiento Nacional\", in un movimento cos\u00ec eterogeneo da non poter esser classificato come un partito vero e proprio, poich\u00e9 non era dotato di una dottrina n\u00e9 di forze popolari, artistiche o culturali come i fascismi europei.\nFranco viene spesso definito fascista, ed ebbe certamente un consistente appoggio dei fascisti in Spagna e all'estero, anche se si pu\u00f2 definirlo pi\u00f9 come un reazionario che non seppe elaborare un'ideologia originale rispetto al comunismo, al socialismo o all'anarchia, ciascuna delle quali presente in Spagna e fortemente sostenuta dall'estero. Il suo regime \u00e8 stato anche definito conservatore, tradizionalista e di destra e si fondava sui tipici riferimenti della secolare cultura autoritaria spagnola costituiti dalla triade \"trono, spada e altare\" (vale a dire monarchia, esercito e chiesa). L'enfasi veniva posta sull'ordine e la stabilit\u00e0, piuttosto che su una precisa visione politica come nel fascismo. La base giuridico-costituzionale fu data dalle otto Leggi fondamentali del Regno (\"Leyes Fundamentales del Reino\"), la prima emanata nel 1938, l'ultima nel 1967 e che verranno abrogate solo nel 1978, con la nuova Costituzione.\nNel 1940 venne creato il Sindicato Vertical: seguendo le idee di Jos\u00e9 Antonio Primo de Rivera, questo sindacato voleva porre fine alla lotta di classe, raggruppando lavoratori e proprietari secondo le idee dello stato corporativo. Era l'unico sindacato legale, ed era sotto il controllo del governo, mentre gli altri sindacati e partiti politici furono vietati e repressi. Nel 1943 furono istituite le Cortes Espa\u00f1olas, ispirate alla Camera dei Fasci e delle Corporazioni italiana.\nPer quanto si dichiarasse monarchico, Franco non aveva particolare desiderio di un re, a causa dei rapporti tesi con l'erede al trono, Giovanni di Borbone. Quindi lasci\u00f2 il trono vacante, ponendosi come reggente de facto.\nNel 1947 Franco proclam\u00f2 la Spagna una monarchia, attraverso la \"Ley de Sucesi\u00f3n en la Jefatura del Estado\", ma non design\u00f2 un monarca, ponendo invece le basi per la sua successione. Questo gesto fu fatto per compiacere i monarchici del Movimento.\nTutte le attivit\u00e0 culturali erano soggette a censura, e molte vennero completamente vietate in vari campi (politico e morale). In accordo con i principi nazionalisti di Franco, solo il castigliano (lo \"Spagnolo\") venne riconosciuto come lingua ufficiale. Anche se milioni di cittadini del Paese avevano una propria lingua parlata (catalano, basco, galiziano essendo le lingue pi\u00f9 parlate dalle minoranze) e lo stesso Franco fosse galiziano, l'uso di queste lingue venne scoraggiato, e la maggior parte degli usi pubblici venne vietata. Questa politica culturale era inizialmente molto rigida, ma si rilass\u00f2 con il tempo, con maggiore evidenza dopo il 1960. Nonostante ci\u00f2, anche dopo il 1960, tutti i documenti governativi, notarili, legali e commerciali venivano redatti in castigliano, e venivano considerati nulli quelli scritti in altra lingua.\nDopo la morte del Caudillo, nel dicembre 1975, fu lo stesso segretario generale del movimento, Adolfo Su\u00e1rez, con il sostegno del neo re Juan Carlos, a liquidarlo gi\u00e0 nel luglio 1976.\nTenendo in conto che il regime controll\u00f2 l'educazione per ben 40 anni, che la transizione verso la democrazia fu graduale, e che tutti i membri e fiancheggiatori del regime franchista beneficiarono di un'amnistia generale, c'\u00e8 chi argomenta\nNeo-franchismo.\nDurante la Transizione democratica spagnola fu sciolto il Movimiento Nacional e alle prime elezioni generali in Spagna del 1977 si candidarono diversi partiti che si richiamavano alla tradizione franchista: Falange Espa\u00f1ola de las JONS, Falange Espa\u00f1ola de las JONS Aut\u00e9ntica, Alianza Nacional 18 de Julio, ma tutti raccolsero percentuali irrisorie. \"Fuerza Nueva\" e la Falange Espa\u00f1ola de las JONS alle elezioni del 1979 nella coalizione \"Uni\u00f3n Nacional\" riuscirono ad eleggere l'unico e ultimo deputato neo franchista alle Cortes: Blas Pi\u00f1ar (dal 1979 al 1982)."}
{"id": "436434", "revid": "83531", "url": "https://it.wikipedia.org/wiki?curid=436434", "title": "Knysna", "text": "Knysna \u00e8 una citt\u00e0 costiera sudafricana situata nella municipalit\u00e0 distrettuale di Eden nella provincia del Capo Occidentale. Si affaccia sull'oceano Indiano ed \u00e8 attraversata dalla celebre strada panoramica Garden Route. Si trova a 34 gradi a sud dell'equatore, e a 72 km dalla citt\u00e0 di George. Storicamente, Knysna ha rappresentato un importante centro per il commercio di legname, avorio e oro. Oggi sono rinomati l'artigianato e la pesca di ostriche; la Knysna Oyster Company, con sede a Thesen Island, dal 1949 rifornisce di ostriche i ristoranti della citt\u00e0.\nKnysna \u00e8 un'importante meta turistica; per via del clima estremamente mite, \u00e8 anche uno dei luoghi in cui i sudafricani anziani amano ritirarsi. Knysna \u00e8 anche l'estremit\u00e0 della linea ferroviaria del treno a vapore panoramico Outeniqua Choo Tjoe.\nGeografia fisica.\nLa citt\u00e0 sorge sulla costa settentrionale di una grande laguna d'acqua calda, in cui sfocia il fiume Knysna. La bocca della laguna rivolta verso l'oceano \u00e8 delimitata da due formazioni rocciose note come \"Knysna Heads\", tristemente ricordate a causa delle morte che numerosi pescatori hanno trovato nelle insidiose acque circostanti. Vicino alle \"teste\" si trovano altre interessanti formazioni geologiche, note come \"Map Stones\".\nStoria.\nNon si sa molto delle genti khoikhoi che abitavano l'area. La zona a est dell'odierna citt\u00e0 di George era infatti separata da alte montagne e profonde gole, rendondola, all'inizio, di fatto inaccessibile ai viaggiatori europei.\nInsediamento europeo.\nCiononostante, i primi europei raggiunsero l'area verso il 1760, anno attorno al quale venne creata una fattoria chiamata \"Melkhoutkraal\" lungo la costa orientale della laguna di Knysna. Stephanus Jesaias Terblans, il primo allevatore europeo a stabilirsi nell'area, ottenne quest'ultima in concessione nel 1770.\nKnysna National Lake Area.\nIl territorio circostante Knysna \u00e8 in gran parte costituito il parco nazionale chiamato \"Knysna National Lake Area\". Fra le specie in pericolo ospitate ci sono il cavalluccio marino di Knysna e la beccaccia di mare nera africana. Sono numerose le specie di uccelli che nidificano nella laguna (per esempio egrette, gabbiani, ibis e cormorani)."}
{"id": "436435", "revid": "1222", "url": "https://it.wikipedia.org/wiki?curid=436435", "title": "Condritti", "text": ""}
{"id": "436436", "revid": "1222", "url": "https://it.wikipedia.org/wiki?curid=436436", "title": "Condroitti", "text": ""}
{"id": "436437", "revid": "1222", "url": "https://it.wikipedia.org/wiki?curid=436437", "title": "Pesci cartilaginei", "text": ""}
{"id": "436440", "revid": "38445715", "url": "https://it.wikipedia.org/wiki?curid=436440", "title": "Dollari", "text": ""}
{"id": "436444", "revid": "55841", "url": "https://it.wikipedia.org/wiki?curid=436444", "title": "Agroglifo", "text": ""}
{"id": "436448", "revid": "400694", "url": "https://it.wikipedia.org/wiki?curid=436448", "title": "USS Enterprise (NCC-1701)", "text": "La USS \"Enterprise\" (NCC-1701) \u00e8 un'astronave immaginaria dell'universo di \"Star Trek\", apparsa per la prima volta nella serie televisiva originale. Appartiene alla Classe Constitution ed \u00e8 un incrociatore pesante varato nel 2245 e commissionato dalla Flotta Stellare della Federazione Unita dei Pianeti.\nL'\"Enterprise\" classificata come NCC-1701 \u00e8 la seconda nave a curvatura della Flotta Stellare a portare questo nome, ma la prima ad appartenere alla Federazione dei Pianeti Uniti; la precedente, l'Enterprise (NX-01), \u00e8 il primo vascello a lungo raggio della Flotta Stellare della Terra Unita, protagonista della serie \"\".\nIl codice identificativo (non ufficialmente acronimo di \"Naval Costruction Contract\") sembra sia stato scelto per la sua similarit\u00e0 con l'attuale codice di identificazione utilizzato dalla Marina militare statunitense.\nNel corso della saga di \"Star Trek\" si sono viste quattro differenti versioni della stessa astronave. La prima versione \u00e8 quella presente nella serie classica. La seconda versione \u00e8 quella presente nei primi tre film (\"Star Trek\" del 1979, \"Star Trek II - L'ira di Khan\" del 1982 e \"Star Trek III - Alla ricerca di Spock\" del 1984), in cui \u00e8 stata radicalmente ridisegnata. Una terza versione \u00e8 presente nella trilogia reboot (\"Star Trek\" del 2009, \"Into Darkness - Star Trek\" del 2012 e \"Star Trek Beyond\" del 2016), nella quale la nave ha una diversa capacit\u00e0 di carico, dimensioni e massa leggermente differente, entra in servizio dieci anni pi\u00f9 tardi e viene costruita a Riverside, Iowa, invece che in orbita attorno alla Terra. Una quarta versione, pi\u00f9 simile alla prima versione, \u00e8 quella presente nelle nuove serie ' e '.\nEnterprise (NCC-1701) (TOS).\nStoria.\nIl primo ufficiale comandante conosciuto del vascello \u00e8 Robert April su cui per\u00f2 si discute sulla canonicit\u00e0 essendo un personaggio della serie animata; in seguito al comando della nave vi fu Christopher Pike che svolse la funzione di capitano tra il 2251 e il biennio 2261-2262, a cui succedette James T. Kirk, protagonista della serie originale.\nNel quinquennio 2264-2269 l'\"Enterprise\", sotto il comando di Kirk, porta a termine incarichi di notevole importanza per la sicurezza della Federazione, che vanno dall'impedire un nuovo conflitto con l'Impero Stellare Romulano nel 2266, alla stipula di un trattato con l'Impero Klingon, provvedendo inoltre a entrare in contatto con specie aliene sconosciute e a studiare fenomeni di notevole interesse scientifico. Questi avvenimenti sono mostrati, in buona parte, nella prima serie televisiva di \"Star Trek\".\nDopo la missione quinquennale di Kirk l'astronave \u00e8 sottoposta a un'intensa operazione di Refit, come si pu\u00f2 vedere nel film \"Star Trek\" del 1979, primo episodio cinematografico della serie. Gli aggiornamenti richiesero due anni e mezzo e furono supervisionati dal capitano Willard Decker. L'astronave comunque \u00e8 prematuramente richiamata in servizio nel 2271 per affrontare la crisi V'ger, durante la quale il comando ritorna temporaneamente a Kirk, ora Ammiraglio.\n\u00c8 opinione comune tra i fan che dopo aver affrontato la crisi Kirk abbia guidato un'altra missione quinquennale. Sebbene questo fatto sia avallato da una serie di romanzi e racconti questi sono considerati non canonici e quindi per il canone di Star Trek sono considerati pure speculazioni. Ufficialmente, nell'anno 2285 il vascello \u00e8 comandato dal capitano vulcaniano Spock, ex primo ufficiale di Kirk, che utilizza l'\"Enterprise\" come nave scuola per i nuovi cadetti della Flotta Stellare.\nNel film \"\", il dittatore terrestre del XX secolo Khan Noonien Singh (risvegliato dall'ibernazione nel 2267) ruba la USS \"Reliant\" (NCC-1864) e la utilizza per impadronirsi del \"Progetto Genesis\", un dispositivo di terraformazione ma anche potenziale arma di distruzione di massa, con cui intende vendicarsi di Kirk, che gli aveva impedito di tornare al potere esiliandolo lontano dalla civilt\u00e0.\nSorpresa durante una crociera di addestramento, l'\"Enterprise\" viene gravemente danneggiata, ma Kirk, nuovamente al comando, con l'aiuto di Spock riesce a sua volta a danneggiare la \"Reliant\". Khan, oramai sconfitto, cerca di utilizzare il Progetto Genesis per distruggere la sua nave e quella di Kirk, ma un estremo sacrificio di Spock riesce a salvare l'\"Enterprise\", che riesce a tornare sulla Terra.\nNel film \"\" la Flotta Stellare decide di mettere in disarmo la nave, vista la sua et\u00e0 e le riparazioni che sarebbero necessarie. Kirk e i suoi ufficiali superiori Leonard McCoy, Montgomery Scott, Hikaru Sulu, Uhura e Pavel Chekov, comunque, rubano la nave per poter tornare in orbita sul pianeta nato dalla detonazione del progetto Genesis, dove era stato sepolto il corpo senza vita di Spock; l'equipaggio tuttavia aveva successivamente scoperto che il loro collega prima di morire aveva trasferito il proprio \"katra\" (l'equivalente vulcaniano dell'anima umana) nel corpo di McCoy, cos\u00ec da poterlo reinserire nel proprio cadavere tramite un apposito rituale. Sul pianeta il vascello combatte con uno Sparviero Klingon giunto a indagare sull'applicazione militare del Genisis e, sebbene l'Enterprise sia teoricamente pi\u00f9 potente, i molti danni e l'equipaggio ai minimi termini rendono impari la battaglia. Kirk si teletrasporta sul pianeta con l'equipaggio e dopo aver fatto teletrasportare l'equipaggio Klingon sull'\"Enterprise\" ne avvia l'autodistruzione, provocandone la morte, con l'eccezione del capitano e di due ufficiali, poi sopraffatti dagli uomini di Kirk.\nDopo la distruzione della nave l'equipaggio riesce ad impossessarsi dello Sparviero Klingon e con questa nave riesce a tornare sul pianeta Vulcano per resuscitare Spock, salvando poi la Terra da una sonda aliena che ne minaccia l'ecosistema (\"\"). In seguito Kirk viene degradato a capitano per aver disobbedito a un ordine diretto di un superiore utilizzando per un'ultima volta l'Enterprise e viene posto al comando della USS Enterprise (NCC-1701-A), un vascello esternamente identico al precedente. La tradizione di utilizzare il numero di registro NCC-1701 verr\u00e0 seguita anche negli anni successivi, arrivando fino al XXVI secolo secondo le informazioni riportate da alcuni viaggiatori del tempo.\nDisposizione dei servizi a bordo.\nPonte 1\nPonte 3 \nPonte 4 \nPonte 5 \nPonte 6 \nPonte 8\nPonte 12\nPonte 17\nPonte 19\nEquipaggio.\nUfficiali comandanti:\nEnterprise (NCC-1701) (Film XI, XII e XIII).\nCaratteristiche.\nLe forme sono decisamente pi\u00f9 sinuose e aerodinamiche allontanandosi dalle forme spigolose della serie originale, dando un senso di modernit\u00e0 pi\u00f9 vicina alla concezione del futuro odierna. La sezione delle gondole \u00e8 stata totalmente ridisegnata, conferendo una forma molto pi\u00f9 allungata e massiccia appoggiata su piloni ricurvi, abbandonando la classica luce rossa in favore di una blu elettrica. La sezione superiore del disco \u00e8 leggermente diversa dall'originale, con un ponte pi\u00f9 rialzato e un diametro decisamente maggiore. L'Hangar, pi\u00f9 spazioso, pu\u00f2 ospitare oltre venti shuttle da trasporto.\nIl ponte principale \u00e8 stato quasi totalmente ridisegnato, come del resto tutti gli interni della nave, abbandonando i caratteristici corridoi tetri con porte colorate a favore di passaggi illuminatissimi, bianchi e molto sobri. Il ponte consta di quattro nuove postazioni ai lati del capitano, vari vetri o pareti trasparenti dove scorrono gli ologrammi, pannelli touch-screen interattivi e ologrammi proiettati sul vetro principale che indicano la situazione della nave e la velocit\u00e0 di curvatura, il tutto ricoperto da una cupola azzurra e molto luminosa. La sala teletrasporto ha ora l'entrata collocata di fronte al trasportatore e non pi\u00f9 a fianco; inoltre \u00e8 presente un vetro di protezione davanti alla postazione di controllo del trasportatore. La sala motori si distacca dalla luminosit\u00e0 dei ponti superiori, presentandosi pi\u00f9 come una parte di un complesso industriale, con svariati tubi che portano materiali al nucleo (composto da varie capsule di antimateria) e ponti metallici collegati tra loro da svariate scale.\nStoria.\n\"Star Trek - Il futuro ha inizio\".\nNella realt\u00e0 alternativa creata dal viaggio a ritroso nel tempo della astronave Narada e di Spock, la Enterprise ed il suo equipaggio affrontano e sconfiggono l'equipaggio romulano dopo che esso ha distrutto il pianeta Vulcano e minacciava di fare altrettanto con la Terra. La cattura del capitano Pike da parte dei romulani e la rinuncia al comando da parte del capitano facente funzioni Spock fanno s\u00ec che il comando passi a Kirk, nominato da Pyke primo ufficiale. A seguito della sconfitta dei romulani, del salvataggio della Terra da essi minacciata ed alla promozione ad ammiraglio di Pyke, Kirk viene nominato capitano dell'Enterprise.\n\"Into Darkness - Star Trek\".\nUn anno dopo Kirk, a causa di una violazione della prima direttiva viene escluso dal comando della nave che viene riassegnata all'ammiraglio Pyke, con Kirk come primo ufficiale. Poche ore dopo per\u00f2 Pyke viene ucciso da Khan e Kirk, riottenuto il comando della nave, chiede ed ottiene dall'ammiraglio Alexander Marcus il permesso di inseguire il criminale su Qo'noS per ucciderlo. Marcus fornisce all'Enterprise una serie di missili di nuova concezione da utilizzare per la missione. Kirk decide di tentare la cattura di Khan, cosa che comporta la morte di alcuni Klingon per mano del criminale. Poco dopo il completamento della missione il propulsore a curvatura subisce un guasto e l'Enterprise rimane bloccata nei pressi del pianeta dei Klingon. Poco dopo sul posto giunge Marcus a bordo della USS Vengeange, una nave da guerra costruita con l'aiuto (fornito tramite coercizione) dello stesso Khan allo scopo di prepararsi ad una guerra con i Klingon che l'ammiraglio ritiene inevitabile. Il vero scopo della missione era infatti causare una guerra fra la federazione ed i klingon: Kirk avrebbe dovuto lanciare i missili e l'Enterprise in panne sarebbe dovuta essere distrutta dai Klingon. Marcus attacca l'Enterprise ma Montgomery Scott Kirk e Khan riescono ad impedire all'ammiraglio di infliggere il colpo di grazia alla nave la quale per\u00f2 rischia di precipitare sulla Terra a causa dei danni. Kirk muore per rimettere in sesto il motore della nave ma viene poi resuscitato tramite l'uso del sangue di Khan che aveva dimostrato prodigiosi poteri rigenerativi. Dopo quasi un anno di riparazioni la nave ed il suo equipaggio vengono inviati in una missione di esplorazione quinquennale.\n\"Star Trek Beyond\".\nDopo tre dei cinque anni della missione quinquennale, l\"Enterprise\" viene inviata alla ricerca di una nave in avaria su un pianeta situato all'interno di una nebulosa inesplorata. Si tratta per\u00f2 di una trappola: l\"Enterprise\" viene attaccata da un'enorme flotta di piccoli caccia contro la quale si ritrova inerme e viene completamente distrutta. Al termine del film a Kirk e il suo equipaggio viene assegnata la USS \"Enterprise\" (NCC-1701-A) ancora in costruzione.\nEquipaggio.\nCapitano\nPrimo ufficiale\nUfficiale scientifico\nIngegnere capo\nUfficiale medico capo\nTimoniere\nNavigatore\nUfficiale addetto alle comunicazioni"}
{"id": "436449", "revid": "1305887", "url": "https://it.wikipedia.org/wiki?curid=436449", "title": "James Kirk", "text": ""}
{"id": "436452", "revid": "88740", "url": "https://it.wikipedia.org/wiki?curid=436452", "title": "Kirk", "text": ""}
{"id": "436453", "revid": "712828", "url": "https://it.wikipedia.org/wiki?curid=436453", "title": "Hssiss", "text": ""}
{"id": "436454", "revid": "1833487", "url": "https://it.wikipedia.org/wiki?curid=436454", "title": "Giorgio Todde", "text": "Biografia.\nMedico oculista, viveva e lavorava a Cagliari. I suoi libri sono stati tradotti in olandese, francese, spagnolo, tedesco, portoghese e russo. Pubblic\u00f2 principalmente con le case editrici Il Maestrale di Nuoro e Frassinelli di Milano.\nNel 2001, col romanzo d'esordio \"Lo stato delle anime\", prese il via la serie che pose al centro della vicenda il personaggio, realmente esistito, dell'imbalsamatore-detective Efisio Marini. Al medesimo protagonista furono dedicati altri cinque romanzi \"Paura e carne\", \"L'occhiata letale\", \"E quale amor non cambia\", \"L'estremo delle cose\" e \"Il mantello del fuggitivo\"\nAlla serie dedicata al personaggio di Efisio Marini, Todde affianc\u00f2 romanzi improntati ad un noir metafisico ed esistenziale, tra cui: \"La matta bestialit\u00e0\" ed \"Ei\".\nConsiderato uno dei migliori esponenti della cosiddetta \"Nouvelle vague\" letteraria sarda ovvero Nuova letteratura sarda. , scrisse sui quotidiani La Nuova Sardegna e Il fatto quotidiano.\nFu uno dei fondatori, con Giulio Angioni e Marcello Fois, del Festival di Gavoi.\nMorte.\nTodde \u00e8 morto dopo una lunga malattia nell'estate del 2020 a 68 anni.\nOpere.\nSERIE EFISIO MARINI\nALTRI"}
{"id": "436455", "revid": "287204", "url": "https://it.wikipedia.org/wiki?curid=436455", "title": "Clown Dottore", "text": ""}
{"id": "436456", "revid": "1978982", "url": "https://it.wikipedia.org/wiki?curid=436456", "title": "Ernesto Olivero", "text": "Biografia.\nUltimo di nove fratelli, nasce a Pandola, frazione del Salernitano dove si era trasferita la sua famiglia per lavoro; il padre era originario di Boves (CN), mentre la madre di Avellino. Passa una carriera scolastica in salita tra la Campania e Chieri, dove si trasferisce all'et\u00e0 di dodici anni; lavorer\u00e0 in alcune industrie della zona e poi in una filiale del San Paolo di Torino, fino alla decisione di licenziarsi per dedicare tutta la vita ai poveri.\nLa nascita del Sermig.\nA ventiquattro anni, il 24 maggio 1964 fonda il Sermig (Servizio Missionario Giovani) insieme alla moglie Maria Cerrato, conosciuta organizzando le Giornate Missionarie Mondiali, e ad alcuni amici con i quali si incontra settimanalmente a casa propria. Questo gruppo, che raccoglie giovani, coppie di sposi, monaci e monache, inizia in sordina ad impegnarsi a fianco dei poveri e degli emarginati di Torino, sua citt\u00e0 di adozione, seguendo l'insegnamento del Vangelo. Ha come obiettivo la realizzazione di un grande sogno: \"Eliminare la fame e le grandi ingiustizie nel mondo, costruire la pace, aiutare i giovani a trovare un ideale di vita\", sensibilizzare l'opinione pubblica verso i problemi dei poveri del terzo mondo.\nBen presto il numero di persone che si impegna in questo progetto aumenta. La sede del gruppo si trova inizialmente nell'ufficio delle Pontificie Opere Missionarie quindi, a partire dal 1969, nella chiesa di via Arcivescovado.\nI primi anni di vita del gruppo si svolsero durante le contestazioni del Sessantotto. Nonostante all'epoca il clima culturale spingesse molti cattolici ad affiancare il Vangelo con gli scritti di Marx, i volontari del Sermig vollero sempre presentarsi come \"semplici cristiani\", senza alcuna etichetta politica. In quel periodo il gruppo raccolse fondi e organizz\u00f2 mostre, mercatini e concerti di beneficenza con i Nomadi, Al Bano e Romina Power, Adriano Celentano e altri, con risultati a volte clamorosi in termini di risposta. In particolare, il 23 febbraio del 1969, Olivero e i suoi riuscirono a riempire Palazzetto dello Sport di Torino per un concerto del \"Molleggiato\", quando all'epoca quest'ultimo non aveva mai avuto pi\u00f9 di tremila spettatori.\nLa fondazione dell'Arsenale della pace.\nIl 2 agosto 1983 Olivero ottenne in gestione, dopo anni di richieste rivolte al Comune, una parte delle strutture del vecchio Arsenale militare, situato in Borgo Dora, uno dei quartieri malfamati della citt\u00e0.\nSaranno gli amici del Sermig, con l'aiuto di migliaia di giovani volontari provenienti da tutta Italia, a restaurare interamente l'edificio, allora versante in gravi condizioni di abbandono. Cos\u00ec nacque l'Arsenale della Pace, struttura che attualmente si estende in circa quarantamila metri quadri.\nDa allora l'Arsenale, definito \"un monastero metropolitano\", ha dato assistenza a immigrati, tossicodipendenti, alcolizzati, malati di AIDS e senza tetto nell'ordine delle centinaia di migliaia persone. Negli anni novanta i giovani dell'Arsenale hanno dato vita al movimento Giovani della Pace.\nIn seguito Olivero apr\u00ec l'Arsenale della Speranza a San Paolo (Brasile) nel 1996 e l'Arsenale dell'Incontro a Madaba, in Giordania, nel 2003.\nNel 2006 Olivero e i suoi si sono presi a carico, per il loro recupero sociale, quattro ragazzi protagonisti di un atto di bullismo verso un portatore di handicap che all'epoca fece un certo scalpore.\nL'attivit\u00e0 di Ernesto Olivero.\nTantissime persone (carcerati, giovani in difficolt\u00e0, madri abbandonate, ecc.) sono state reinserite in societ\u00e0 grazie ad Ernesto Olivero e il suo movimento: tra questi anche alcuni famosi ex detenuti ed ex ergastolani come Pietro Cavallero, personalmente conosciuti da Olivero negli anni settanta. Furono incontri come questi che gli fecero venire l'idea di realizzare, per primo in Italia, una cooperativa tra carcerati e liberi in un periodo, quello degli \"anni di piombo\", assai difficile per la nazione.\nPer la sua fama di mediatore e di persona al di sopra delle parti ha potuto inoltre essere, per esempio, uno dei pochi civili fatti entrare in Libano per una missione di pace nel 1988 dopo molti anni, in piena guerra civile, inviato dal Patriarca maronita Nasrallah Pierre Sfeir. Fu anche ufficialmente mandato dall'allora Ministro di Grazia e Giustizia Giuliano Vassalli a fare da mediatore durante la rivolta del carcere di Porto Azzurro, nell'Isola d'Elba, nel 1987.\nAmico personale di Madre Teresa di Calcutta e di Giovanni Paolo II, ha potuto contare nel corso degli anni sull'aiuto di un alto numero di persone: gente comune, sacerdoti, imprenditori, politici e Presidenti della Repubblica italiani e stranieri, associazioni, istituzioni. Da anni porta avanti le sue cause davanti ai potenti del mondo, anche ad importanti appuntamenti come il G8 di Genova del 2001.\nTra tanti giovani che dedicano la propria vita a questa causa, molti optano per il celibato, scegliendo l'Arsenale come propria dimora: questi oggi costituiscono un ordine religioso riconosciuto ufficialmente dall'Arcidiocesi di Torino.\nRiconoscimenti.\nOlivero \u00e8 stato insignito della Medaglia d'Oro al Merito Civile per il suo servizio verso gli ultimi. Re Hussein di Giordania lo ha insignito del titolo di \"Al Kawkab di prima classe\". L'organizzazione israeliana \"Keren Kayemeth Leisrael\", in segno di riconoscenza gli ha dedicato la piantagione di 18 alberi sulle colline di Gerusalemme.\nLa Path to Peace Foundation delle Nazioni Unite lo ha nominato \"Servitor pacis\" nel 1997.\nNel 2002, per aver contribuito a risolvere l'assedio alla basilica della Nativit\u00e0 di Betlemme, \u00e8 stato insignito del titolo di \"Uomo di pace di Betlemme e Gerusalemme\".\nPapa Wojtyla gli ha affidato l'incarico di essere \"amico fedele di tutti i bambini abbandonati nel mondo\". Nel 1999 ha ricevuto dall'Universit\u00e0 di Torino la laurea honoris causa in Sociologia.\nMadre Teresa, Giovanni Paolo II, e altre note personalit\u00e0 italiane (come Norberto Bobbio e Giovanni Agnelli) e straniere, religiose e laiche, lo hanno ripetutamente proposto per la candidatura al Premio Nobel per la Pace.\nCreatore di una particolare Bandiera della pace, riconosciuta da tutti gli ambasciatori e le confessioni religiose mondiali, in collaborazione con l'agenzia Armando Testa, ha affermato come al giorno d'oggi sia necessario superare il pacifismo, che rischia di diventare fine a se stesso, per diventare \"pacificatori\", \"costruttori di pace\".\nDurante la festa annuale di \"Avvenire\", tenutasi il 1\u00ba agosto 2018 a Lerici, ha ricevuto il premio \"Angelo Narducci\" da mons. Palletti, vescovo di La Spezia-Sarzana-Brugnato, in occasione del 35\u00ba anniversario della fondazione dell'Arsenale della Pace.\nOlivero scrittore e \"teologo\".\nA partire dal 1976 Olivero ha pubblicato diversi libri, i cui proventi vengono interamente messi a disposizione dei bisognosi che ogni giorno varcano la grande porta dell'Arsenale."}
{"id": "436458", "revid": "767487", "url": "https://it.wikipedia.org/wiki?curid=436458", "title": "Telefon Tel Aviv", "text": "Telefon Tel Aviv \u00e8 un gruppo di musica elettronica (trasferitosi a Chicago nel 2001) formato da Charles W. Cooper e Joshua Eustis, che diventer\u00e0 l'unico membro effettivo dopo la morte di Cooper nel 2009.\nConosciuto gi\u00e0 in precedenza per lavori che si possono definire idm, viene conosciuto principalmente per il suo terzo album Immolate Yourself, e per vari Remix o collaborazioni con Nine Inch Nails, Apparat e Barbara Morgenstern.\nStoria.\nFormato nel 1999 da Charles W. Cooper e Joshua Eustis, il gruppo ha pubblicato il primo album, \"Fahrenheit Fair Enough,\" nel 2001 attraverso Rave Reviews, ricevendo buoni consensi dalla critica.\nNel 2002 viene rilasciato un EP, \"Immediate Action#8 EP,\" per l'etichetta Hefty Records.\nNel 2004, viene rilasciato il loro secondo album, \"Map of What Is Effortless\", con la collaborazione di Damon Aaron e Lindsay Anderson, nel ruolo di cantanti.\nNel 2007 viene pubblicata una compilation, \"Remixes Compiled\", contenente i vari Remix rilasciati negli anni.\nIl 26 gennaio 2009, viene rilasciato per l'etichetta \"BPitch Control\" il terzo album ufficiale, \"Immolate Yourself\", che ricever\u00e0 voti favorevoli dalla critica, raggiungendo la posizione numero 17 nella classifica \"Top Electronic Albums chart\".\nMorte di Cooper e collaborazioni soliste.\nIl 22 gennaio 2009, Joshua Eustis annuncia su MySpace la morte del compagno Charles W. Cooper avvenuta per cause misteriose. Charles risult\u00f2 disperso dal 21 gennaio, e il suo corpo venne ritrovato il giorno dopo.\nIl 27 di gennaio, Eustis annuncer\u00e0 l'intenzione di bloccare, sino a data da destinarsi, il progetto \"Telefon tel Aviv\", una volta concluso il tour promozionale di \"Immolate Yourself\".\nIl 22 luglio del 2009, Eustis poster\u00e0, nella pagina ufficiale MySpace del gruppo, delle precisazioni riguardo alle voci sulla morte di Charles, precisando che dopo i risultati di tre autopsie sono state escluse le ipotesi di suicidio, a favore di una possibile causa di intossicazione da mix di farmaci e alcool.\nIn sostituzione di Cooper, verr\u00e0 scelto Fredo Nogueira, amico di lunga data dei \"Telefon Tel Aviv\" e coautore di alcuni pezzi, che accompagner\u00e0 Erustis sino alla conclusione del Tour.\nDal 2011 in poi, Eustis si dedica alla vari progetti solisti e collaborazioni. Nel marzo 2012, menziona nel suo account Twitter lo sviluppo di nuovo materiale per i Telefon Tel Aviv che verr\u00e0 rilasciato in futuro, mentre nel frattempo si dedicher\u00e0 a varie collaborazioni, tra cui quella con i Nine Inch Nails stimata per il 2013 e 2014, ma in seguito conclusasi il 5 dicembre 2013, con un annuncio ufficiale di Trent Reznor, che citer\u00e0 solo Alessandro Cortini, Ilan Rubin, Robin Finck, e se stesso come unici e effettivi membri della banda.\nIn seguito lo stesso Eustis confermer\u00e0 la notizia sul sito ufficiale dei \"Telefon Tel Aviv.\"\nSons Of Magdalene e futuro ritorno.\nNel 9 dicembre 2013, Josh Eustis pubblica, sul sito ufficiale dei Telefon Tel Aviv, di aver quasi concluso il futuro album di debutto del progetto solista, che prender\u00e0 il nome \"Sons Of Magdalene\", gi\u00e0 utilizzato in precedenza per un EP del 2008, \"Ephemera\". L'album, denominato \"Move to Pain\", verr\u00e0 pubblicato il 24 giugno 2014, seguito da un tour promozionale. In seguito nel 2015 verr\u00e0 rilasciato anche un secondo EP, \"Ecumenicals.\"\nCon l'annuncio di \"Move to Pain\", viene confermata anche una notizia sul continuo del progetto \"Telefon Tel Aviv\", una volta concluso lo sviluppo dell'album."}
{"id": "436460", "revid": "838137", "url": "https://it.wikipedia.org/wiki?curid=436460", "title": "Variet\u00e0 affine", "text": "In geometria algebrica, una variet\u00e0 affine \u00e8 il sottoinsieme di uno spazio affine formula_1-dimensionale su un campo algebricamente chiuso formula_2 caratterizzato dall'annullarsi simultaneo di tutti i polinomi di un sottoinsieme di formula_3. Un aperto (secondo la topologia di Zariski) di una variet\u00e0 affine \u00e8 detto \"variet\u00e0 quasi affine\".\nMorfismi tra variet\u00e0 affini.\nUna \"funzione regolare\" per una variet\u00e0 affine formula_4 \u00e8 una funzione formula_5 tale che per ogni punto formula_6 esiste un intorno del punto in cui formula_7, dove formula_8. L'insieme di tutte le funzioni regolari su formula_4 \u00e8 l'anello formula_10.\nUn \"morfismo\" tra due variet\u00e0 \u00e8 una funzione formula_11 che induce un morfismo di anelli formula_12.\nAlgebra affine.\nDato un insieme qualsiasi di polinomi, la variet\u00e0 affine che definiscono \u00e8 la stessa definita dall'ideale formula_13 generato da questi polinomi. Si pu\u00f2 quindi definire l\"'algebra affine\" di una variet\u00e0 affine formula_4 come la formula_2-algebra finitamente generata formula_16.\nSi dimostra che due variet\u00e0 affini sono isomorfe se e solo se le loro algebre affini sono isomorfe. Inoltre se si associa ad ogni variet\u00e0 affine la propria algebra e ad ogni morfismo formula_17 il morfismo formula_18, si ottiene un funtore controvariante tra la categoria delle variet\u00e0 affini e quella delle formula_2-algebre finitamente generate."}
{"id": "436462", "revid": "2151363", "url": "https://it.wikipedia.org/wiki?curid=436462", "title": "Il Maestrale", "text": "Il Maestrale \u00e8 una casa editrice italiana fondata a Nuoro nel 1992 e concentrata su narratori sardi, sia noti sia emergenti. Pubblica anche saggi (storia, critica letteraria, antropologia) e poesia.\nStoria.\nDal 1996, si \u00e8 occupata della riedizione dei romanzi di Sergio Atzeni: \"Il quinto passo \u00e8 l'addio\" e \"Passavamo sulla terra leggeri\" e di alcuni altri di Maria Giacobbe, di Giulio Angioni e di Francesco Masala. Segue poi il lancio di Marcello Fois con \"Sempre caro\" nel 1998 e la scoperta di Salvatore Niffoi con \"Il viaggio degli inganni\" (1999).\nAutori.\nNel decennio 1998-2008 \u00e8 divenuto il principale soggetto dell'editoria sarda ed editore di riferimento per le nuove leve della narrativa sarda, che ha portato all'affermazione nazionale e internazionale (con molte traduzioni all'estero). Fra gli autori isolani del suo catalogo: Francesco Abate, Giulio Angioni, Sergio Atzeni, Bachisio Bandinu, Salvatore Cambosu, Alberto Capitta, Grazia Deledda, Alessandro De Roma, Giuseppe Dess\u00ec, Maria Giacobbe, Marcello Fois, Gavino Ledda, Paolo Maccioni, Giacomo Mameli, Elias Mandreu, Salvatore Mannuzzu, Luciano Marrocu, Francesco Masala, Alberto Masala, Savina Dolores Massa, Giulio Neri, Salvatore Niffoi, Mauro Pusceddu, Salvatore Satta, Flavio Soriga, Giorgio Todde, Bachisio Zizi, cio\u00e8 buona parte di quella che si dice \"Nouvelle vague\" letteraria sarda, o Nuova letteratura sarda.\nFra gli autori italiani ha pubblicato Carmine Abate, Luigi Bernardi, Luca Ciarabelli, Pier Paolo Giannubilo, Massimo Miro, Alessandra Neri, Giampaolo Pansa, Franco Stelzer, Heman Zed, Ade Zeno.\nFra le opere straniere ha pubblicato gli inediti di Jack Kerouac, i romanzi di Patrick Chamoiseau, l'opera poetica di Serge Pey, le storie okinawane di Eiki Matayoshi, il franco-algerino Hubert Haddad, la catalana Margarida Aritzeta, il franco-romeno Petru Dumitriu."}
{"id": "436464", "revid": "774918", "url": "https://it.wikipedia.org/wiki?curid=436464", "title": "Federico III di Danimarca", "text": "Biografia.\nPrima di diventare re.\nFederico nacque a Haderslev, nello Schleswig, figlio di Cristiano IV e Anna Caterina del Brandeburgo. La sua posizione di giovane figlio influenz\u00f2 profondamente la sua carriera futura. Nell'infanzia e nella prima et\u00e0 adulta non aveva speranza di salire al trono danese e di conseguenza divent\u00f2 lo strumento dei progetti del padre, che mirava a conquistare terre in Germania. Quando era ancora un ragazzo divent\u00f2 in sequenza vescovo di Brema, vescovo di Verden e coadiuvante del vescovo di Halberstadt. All'et\u00e0 di 18 anni era comandante in capo della fortezza di Stade. Perci\u00f2 gi\u00e0 da giovane aveva considerevoli esperienze di amministratore, mentre la sua istruzione era molto attenta e profonda. Era inoltre appassionato di studi letterari e scientifici.\nDurante la disastrosa guerra di Svezia del 1643-45 Federico fu nominato da suo padre comandante dei ducati, ma le vittorie che consegu\u00ec furono scarse, in parte a causa dei costanti litigi con il Conte Marshal, comandante delle truppe danesi. Questo fu il primo impatto con la nobilt\u00e0 danese, che da allora lo consider\u00f2 con grande disprezzo.\nLa morte del fratello maggiore Cristiano, nel giugno del 1647, gli apr\u00ec la prospettiva della successione al trono danese, ma la questione non era ancora stata discussa quando Cristiano IV mor\u00ec il 28 febbraio 1648. Il 6 luglio dello stesso anno Federico III firm\u00f2 un \"Haandf\u00e6stning\", con il quale le prerogative reali, gi\u00e0 diminuite, vennero ulteriormente decurtate. C'era anche il dubbio se Federico sarebbe stato autorizzato a ereditare il trono, ma egli rimosse gli ultimi dubbi con un Concilio durante il quale, senza esitazione, accett\u00f2 le condizioni impostegli.\nIl nuovo sovrano era un principe riservato e enigmatico, che sorrideva raramente, parlava molto poco e scriveva ancora meno, in forte contrasto con Cristiano IV. Se gli mancavano le qualit\u00e0 del padre gioviale e impulsivo possedeva le virt\u00f9 della moderazione e dell'autocontrollo. Era un entusiasta collezionista di libri e fond\u00f2 la Biblioteca Reale di Copenaghen nel 1648.\nI primi anni di regni furono segnati dalla resistenza segreta contro i due uomini a lui meno graditi del regno, i fratellastri Korfits Ulfeldt e Hannibal Sehested, che furono entrambi rimossi dal loro incarico nel 1651. Ulfeld and\u00f2 in esilio in Svezia, dove divent\u00f2 un traditore, mentre Sehested fu riabilitato nel 1660.\nSconfitto dalla Svezia.\nAnche con tutte le sue qualit\u00e0 Federico non era l'uomo in grado di avere una chiara visione dell'orizzonte politico, o di riconoscere le limitazioni dei suo Paese e le proprie. Consider\u00f2 l'ascesa al trono di Carlo X di Svezia il 6 giugno 1654 come fonte di problemi per la Danimarca. Pens\u00f2 che il suo temperamento e la politica avrebbero finito per rendere Carlo un re-guerriero aggressivo: la sola incertezza era su quale nazione avrebbe rivolto la sua aggressivit\u00e0.\nL'invasione di Carlo X di Svezia della Polonia nel luglio 1654 fu sentita come sollievo dai danesi, anche se la guerra di Polonia fu piena di pericoli per la Danimarca. Federico si decise a una rottura con la Svezia alla prima occasione conveniente. Il Parlamento, che si riun\u00ec il 23 febbraio 1657, stanzi\u00f2 sussidi per la mobilitazione dell'esercito e altre spese militari. Il 23 aprile ricevette l'assenso della maggioranza del Parlamento ad attaccare i possedimenti svedesi in Germania. All'inizio di maggio le relazioni con il paese scandinavo furono rotte e il 1\u00ba giugno Federico firm\u00f2 una carta che giustificava la guerra, che non fu mai formalmente dichiarata.\nIl re di Svezia confuse tutti i piani dei nemici, portandosi, con marce forzate, dalla sua campagna in Polonia in Danimarca dove, il 30 gennaio del 1658, attravers\u00f2 lo stretto ghiacciato del Piccolo Belt con 9 000 cavalieri e 30 000 fanti. Poche settimane dopo attravers\u00f2 anche lo stretto del Grande Belt e si present\u00f2 alle porte della capitale. L'effetto di questo successo svedese fu distruttivo per il governo danese. Federico III chiese subito la pace. Cedendo alle richieste dei ministri inglesi e francesi Carlo alla fine acconsent\u00ec a fermarsi, accontentandosi di avere assestato un forte colpo alla monarchia, anche se non riusc\u00ec a distruggerla. Il trattato di Taastrup fu firmato il 18 febbraio e il trattato di Roskilde il 26 febbraio 1658.\nIl raggiungimento della pace fu seguito da un interessante episodio. Federico espresse il desiderio di fare di persona conoscenza con il conquistatore e Carlo acconsent\u00ec a essere suo ospite per tre giorni, dal 3 al 5 marzo, al castello di Frederiksborg. Si tennero splendidi banchetti fino a tarda notte, conversazioni intime e private tra i re: tutto questo sembr\u00f2 suggerire l'idea di pace e amicizia tra i due paesi nel futuro.\nL'assedio di Copenaghen respinto.\nL'instancabile spinta di Carlo alla conquista e il suo sospetto verso la Danimarca lo indussero a mostrarsi aggressivo verso il vicino senza nessuna causa apparente, senza una dichiarazione di guerra, a dispetto delle regole internazionali.\nCon l'arrivo della Marina svedese a Kors\u00f8r in Zelanda si diffuse il terrore a Copenaghen, il 17 luglio. Niente aveva anticipato un cos\u00ec brutale attacco e tutti sapevano che la capitale danese non era adeguatamente fortificata contro gli attacchi.\nFortunatamente Federico non mancava di coraggio. \"Morir\u00f2 nella mia terra\", furono le parole memorabili che il re disse ai suoi consiglieri che gli suggerirono di mettersi al sicuro. L'8 agosto i rappresentanti di tutte le classi sociali della capitale manifestarono la necessit\u00e0 di una forte resistenza e i cittadini di Copenaghen, capeggiati dal sindaco Hans Nansen, mostrarono la loro inesauribile lealt\u00e0 al sovrano e la loro determinazione a difendere Copenaghen dai nemici. I danesi avevano solo tre giorni di tempo prima dell'arrivo degli svedesi e gli schemi di difesa contavano duemila militari. Il governo e la popolazione mostrarono una memorabile ed esemplare energia, sotto la costante guida del re, della regina e del sindaco Nansen. All'inizio di settembre tutte le mura vennero riparate, fornite di cannoni e circa 7000 uomini furono chiamati alle armi.\nLa citt\u00e0 divent\u00f2 cos\u00ec difesa e forte che Carlo X, abbandonando la sua iniziale intenzione di assaltare Copenaghen, inizi\u00f2 un assedio. Carlo fu obbligato a rinunciare all'assedio quando la flotta olandese approvvigion\u00f2 le guarnigioni e lo sconfisse il 29 ottobre alla battaglia dell'Oresund. Gli olandesi assistettero poi alla liberazione delle Isole Danesi nel 1659: la capitale danese aveva salvato la monarchia danese.\nSovrano assoluto.\nFederico III approfitt\u00f2 della difesa dei comuni interessi del Paese e della dinastia. La tradizionale lealt\u00e0 alla borghesia danese fu trasformata in un entusiasmo illimitato per il re in persona e per un breve periodo Federico si trov\u00f2 a essere la personalit\u00e0 pi\u00f9 popolare del regno. Us\u00f2 la sua popolarit\u00e0 per realizzare il sogno di una vita e convertire il sistema elettivo in una monarchia assoluta con la rivoluzione del 1660, lo stesso anno in cui mor\u00ec Carlo X di Svezia.\nNegli ultimi dieci anni di regno Federico riacquist\u00f2 una posizione abbastanza oscura, mentre il Paese cercava di riprendersi dopo le guerre. L'amministrazione fu cambiata e giunsero al governo nuovi uomini. Durante questo periodo fu scritta (1665) la \"costituzione\" della monarchia assoluta danese, Kongeloven (\"Lex Regis\"). Copenaghen divenne sede di guarnigioni e la difesa della nazione fu rafforzata al massimo.\nFederico III mor\u00ec nel castello di Copenaghen e fu seppellito nella cattedrale di Roskilde, vicino a Copenaghen.\nMatrimonio.\nSpos\u00f2, il 1\u00ba ottobre 1643, Sofia Amalia di Brunswick-L\u00fcneburg, figlia di Giorgio di Brunswick-L\u00fcneburg, il cui carattere energico, passionale e ambizioso avrebbe influenzato non solo il futuro di Federico, ma quello di tutta la Danimarca. Ebbero otto figli:\nCon Margrethe Pape ebbe anche un figlio illegittimo, Ulrik Frederik Gyldenl\u00f8ve."}
{"id": "436466", "revid": "4711", "url": "https://it.wikipedia.org/wiki?curid=436466", "title": "Robert S. McNamara", "text": ""}
{"id": "436467", "revid": "712828", "url": "https://it.wikipedia.org/wiki?curid=436467", "title": "Tionne Solusar", "text": ""}
{"id": "436468", "revid": "3144869", "url": "https://it.wikipedia.org/wiki?curid=436468", "title": "Ignacio de Jerusalem y Stella", "text": ""}
{"id": "436469", "revid": "5456", "url": "https://it.wikipedia.org/wiki?curid=436469", "title": "Ignacio Jerusal\u00e9n", "text": ""}
{"id": "436471", "revid": "287204", "url": "https://it.wikipedia.org/wiki?curid=436471", "title": "Manslaughter", "text": ""}
{"id": "436474", "revid": "121465327", "url": "https://it.wikipedia.org/wiki?curid=436474", "title": "Le ali notturne", "text": "Le ali notturne \u00e8 uno dei pi\u00f9 famosi racconti del ciclo di \"Solomon Kane\" di Robert Ervin Howard, ispirato dalla figura mitologica delle Arpie.\nApparve per la prima volta nel luglio 1932 su Weird Tales, con il titolo di \"Wings in the Night\".\nTrama.\nProsegue in questo racconto il viaggio in terra d'Africa di Solomon Kane che da giorni sta cercando di sfuggire all'inseguimento di una trib\u00f9 di cannibali e si aspetta un attacco da un momento all'altro. \nQuando finalmente l'attacco viene sferrato, con sorpresa di Kane \u00e8 portato da un solo uomo. La lotta viene interrotta dall'aggressione di una strana creatura, un essere alato antropomorfo, che uccide l'avversario di Kane. In seguito anch'egli viene aggredito da uno di questi straordinari esseri che lo solleva da terra con formidabili artigli: una feroce lotta avviene nell'aria finch\u00e9 Solomon Kane riesce a pugnalarlo a morte e, con il cadavere dell'essere, precipita a terra.\nRidestatosi, apprende di essere stato raccolto e curato da una trib\u00f9 della zona che lo considera una divinit\u00e0 per aver sconfitto la creatura. Il capo degli indigeni gli spiega che le creature, per placare la loro fame, richiedono periodicamente alla trib\u00f9 un fanciullo da sacrificare ma che ora che Kane \u00e8 con loro non li temeranno pi\u00f9. Le creature, sfidate, attaccano il villaggio in una scena di lotta, sangue e morte, realisticamente dipinta da Howard, con Kane disperato, titanico, che fa strage di creature alate ma che non riesce ad evitare la distruzione di tutto il villaggio e la fuga degli esseri, ormai sazie e sinistramente sghignazzanti.\nFortemente preso dai sensi di colpa e dal suo superiore senso di giustizia - tipico del puritano Kane, che si sente uno strumento divino contro le ingiustizie del demonio - architetta un piano per vendicare le vittime ed eliminare i diabolici esseri: costruisce una trappola, una falsa capanna, grande, al cui interno mette della carne fresca, come esca. Le creature, attirate dentro, vengono bruciate vive dallo stesso Kane che ride di loro al di fuori, con il sottofondo delle loro urla strazianti. \nIl racconto termina con un angoscioso interrogativo sulla storia del mondo, sull'origine e sul destino dell'uomo."}
{"id": "436475", "revid": "1456895", "url": "https://it.wikipedia.org/wiki?curid=436475", "title": "Anglicismo", "text": "Un anglicismo, anglismo o inglesismo \u00e8 una parola o una costruzione della lingua inglese che viene recepita in un'altra lingua. Secondo alcuni linguisti, il termine si adatterebbe anche a forme complesse, ad esempio alla fraseologia, oppure al calco semantico.\nDiffusione degli anglicismi.\nMolti degli anglicismi pi\u00f9 in uso riguardano gli sport (come gi\u00e0 la parola \"sport\") di importazione, ai quali \u00e8 legato un gergo specialistico. Nel gergo del calcio ad esempio sono presenti molti termini inglesi che per\u00f2 vengono citati spesso anche in italiano: \"goal\" (rete, gol), \"corner\" (calcio d'angolo) e \"tackle\" (contrasto), \u00e8 praticato da \"club\" (circoli, societ\u00e0) in cui ci sono \"bomber\" (cannonieri) e \"mister\" (allenatori). Pallavolo e tennis si giocano in \"set\" (suddivisione di un incontro) evitando che la palla vada in \"net\" (rete).\nMentre in campo tecnologico l'uso dei termini inglesi per nominare oggetti o altro, ha il sopravvento mentre questo non \u00e8 avvenuto in altri paesi dove vi siano tutele alla lingua nazionale, per esempio in Francia. Ad esempio il termine computer ha preso completamente il posto dell'italiano elaboratore, calcolatore o anche cervello elettronico, cosa non avvenuta in altre nazioni di lingua romanza. Altri esempi sono mouse (letteralmente \"topo\") cio\u00e8 il puntatore elettronico, che invece \u00e8 stato tradotto dai francesi (\"souris\"), spagnoli (\"rat\u00f3n\"), portoghesi (\"rato\") mentre \u00e8 rimasto invariato in italiano. In Italia, oraticamente tutta la terminologia riferita al mondo dell'informatica viene citata in inglese.\nAllo stesso modo la presenza degli anglicismi \u00e8 ormai notevole o predominante in molti altri campi, tra cui in quello medico, quello finanziario, nel mondo dell'informazione, ecc.\nPi\u00f9 recentemente, a partire dalla fine del secolo scorso, si \u00e8 verificato un incremento degli anglicismi anche nella politica italiana, alcuni esempi possono essere \"devolution\" per un decentramento istituzionale e \"newtown\", piano di ricostruzione edile provvisoria in zone colpite da calamit\u00e0, \"ticket\" ossia tassa sulle prestazioni sanitarie, \"austerity\", ossia austerit\u00e0, \"spending review\" ossia tagli sulla spesa pubblica e \"Jobs Act\" per riforma del diritto del lavoro, oltre alla mancanza di traduzioni italiane ai nomi di leggi o regolamenti ufficiali provenienti dall'Unione Europea (per esempio \"recovery fund\").\nContrasto agli anglicismi.\nL'anglismo \u00e8 considerato dai cosiddetti \"puristi\" una pratica negativa, o perlomeno totalmente superflua, sulla base della convinzione che vi siano gi\u00e0 parole adeguate nella lingua che riceve il prestito.\nMa non vi \u00e8 solo il \"purismo\" ad opporsi alla diffusione della terminologia anglosassone. Vi sono altre due correnti di pensiero: la prima, sostanzialmente tecnica, evidenzia un decremento della Quantit\u00e0 d'Informazione circolante nel sistema parlatore/ascoltatori, a causa della bassa, o nulla, comprensibilit\u00e0 del messaggio da parte di chi non conosce l'inglese.\nLa seconda, di pi\u00f9 ampia concezione, mira a proteggere il patrimonio linguistico non solo in quanto tale, ma soprattutto in quanto elemento strutturale di ogni forma di patrimonio culturale, poich\u00e9 impoverisce gli scambi informativi fra i componenti di una comunit\u00e0 linguistica.\nIn Italia.\nNell'Italia degli anni trenta, il regime fascista avvi\u00f2 contro gli anglismi e altri prestiti una campagna di italianizzazione, coordinata da Achille Starace, volta ad assicurare l'eliminazione di parole straniere dalla lingua della quotidianit\u00e0 onde affievolire le potenziali influenze di culture allogene, interessando anche nomi di persona e la toponomastica, per esempio la nota attrice Wanda Osiris ribattezzata \"Vanda Osiri\" e la cittadina piemontese di Salbertrand rinominata ex novo \"Salbertrano\".\nSe l'iniziativa metteva in risalto la ricchezza e l'efficacia del lessico italico, \"caff\u00e8\" in luogo di \"bar\", \"circolo\" per \"club\", \"palla ovale\" per \"rugby\", altrove sviliva il significato e l'estetica dell'oggetto in questione, come \"cachet\" (in origine la compressa medicinale) sostituito con \"cialdino\" e \"sport\" con \"diporto\", quest'ultimo puntualmente evitato. \nVa detto che gli interventi contro i forestierismi della Reale Accademia d'Italia e anche quelli di autori come Paolo Monelli con il suo \"Barbaro dominio\", erano rivolti soprattutto contro il francese che all\u2019epoca rappresentava la lingua dalla maggiore interferenza. Caduto il regime, l\u2019entrata degli anglicismi \u00e8 per\u00f2 aumentata consistentemente \u201cper poi prendere il sopravvento su ogni altra [lingua] dopo la Seconda guerra mondiale\u201d (Migliorini-Baldelli, \"Breve storia della lingua italiana\", Sansoni, Firenze 1984, p. 342).\nNel 1987, l\u2019invadenza dell\u2019inglese nell\u2019italiano \u00e8 stata posta come un problema da Arrigo Castellani, attraverso un articolo, il \u201cMorbus Anglicus\u201d (\u201cMorbus Anglicus\u201d, in Studi linguistici italiani, n. 13, 1987, Salerno Editrice, Roma, pp. 137-153), che lanciava un allarme di denuncia dell\u2019anglicizzazione della lingua italiana. Di parere contrario erano invece Luca Serianni e Tullio De Mauro, che contrastarono le sue tesi sostenendo che l\u2019interferenza dell\u2019inglese era un fenomeno normale, tesi che si \u00e8 affermata in seguito nel pensiero dominante tra i linguisti. De Mauro, in particolare, mostr\u00f2 con le statistiche la scarsa incidenza dell\u2019inglese nelle voci dei dizionari (a quei tempi intorno all\u20191% dei lemmi) e soprattutto la loro diffusione nei linguaggi di settore, e non nella lingua comune o di base.\nNegli ultimi anni, al contrario, sia Serianni sia De Mauro hanno parzialmente riveduto le loro posizioni. Quest\u2019ultimo, in particolare, dopo aver dichiarato che nel nuovo Millennio \u201cgli anglismi hanno scalzato il tradizionale primato dei francesismi e continuano a crescere con intensit\u00e0, insediandosi (...) anche nel vocabolario fondamentale\u201d (\"Storia linguistica dell\u2019Italia repubblicana dal 1946 ai nostri giorni\", Laterza, Bari 2014, p. 136) ha commentato che ai giorni nostri siamo di fronte a uno \u201ctsunami anglicus\u201d (\u00c8 irresistibile l\u2019ascesa degli anglismi?\u201d, 2016).\nNel 2015, in seguito alla petizione di Annamaria Testa, \u201cDillo in italiano\u201d che ha raccolto 70.000 firme contro l\u2019abuso dell\u2019inglese, l\u2019Accademia della Crusca ha costituito il Gruppo Incipit per monitorare il fenomeno e arginare gli anglicismi incipienti con sostitutivi italiani. In questo contesto, il tema del ruolo e dell\u2019impatto degli inglesismi sulla lingua italiana \u00e8 tuttora aperto e al centro di dibattiti. Tra i \u201cnegazionisti\u201d che si dichiarano non preoccupati per il fenomeno ci sono linguisti come Giuseppe Antonelli o Salvatore Sgroi. Tra gli studiosi che si sono invece dichiarati allarmati ci sono autori come Gabriele Valle o Antonio Zoppetti.\nPaesi di lingua francese.\nDi diversa consistenza \u00e8 invece la lotta agli anglismi tuttora condotta nei paesi francofoni: specialmente i governi di Francia e Qu\u00e9bec sono impegnati nell'impedire l'accesso degli anglismi nella lingua quotidiana. Nel panorama francese, in particolare, un ruolo rilevante viene svolto dalla Legge Toubon.\nUno dei campi in cui tale azione di contrasto si manifesta in modo rilevante \u00e8 quello della terminologia informatica, che per molte ragioni \u00e8 profondamente dipendente dall'inglese. Si sono quindi creati ex novo, o ripescati artificiosamente per deduzione o costruzione dalla lingua antica, numerosi termini da utilizzare in luogo dei corrispondenti anglismi: si ha perci\u00f2 un \"\"logiciel\" per il \"software\", un \"octet\"\" (che in verit\u00e0 ha originato anche l'italiano \"ottetto\") per il \"\"byte\" e un originale \"clavardage\" (contrazione di \"clavier\", tastiera, e \"bavardage\", chiacchiera) per la \"online chat\"\" (il termine \"clavardage\" \u00e8 stato elaborato direttamente ed autorevolmente dall'Acad\u00e9mie fran\u00e7aise). Pi\u00f9 di recente \u00e8 stato coniato un interessante neologismo: \"courriel\" = indirizzo di posta elettronica, creato fondendo il termine \"courrier\" (posta) con \"el\", abbreviazione di \"elettronico\".\nLe ragioni storiche di questo forte contrasto risiedono probabilmente nella caduta d'importanza della propria lingua nel corso del Novecento: gi\u00e0 lingua franca in passato, il francese ha ceduto il passo all'inglese per effetto della supremazia anglo-americana nella politica internazionale e per i rilevanti progressi nei campi della tecnologia, delle scienze e dei commerci, specialmente dopo la fine della seconda guerra mondiale. Opacizzata la \"grandeur\" della nazione transalpina, il timore di vedere anche la propria prestigiosa lingua adulterata da commistioni esterne ha sollecitato iniziative, come detto anche ufficiali, per la sua tutela.\nPer il Qu\u00e9bec, invece, la vicinanza (o forse l'accerchiamento) dell'inglese ha reso il contrasto non meno duro in un'ottica di salvaguardia dell'identit\u00e0 nazionale che risale alle competizioni dell'et\u00e0 coloniale nel Nuovo Continente.\nLe traduzioni.\nIn realt\u00e0 qualche termine o locuzione riesce ancora ad entrare nel parlato sotto forma di traduzione, talvolta anche erronea.\n\u00c8 il caso del \"\"paradis fiscal\" (locuzione che con identico significato \u00e8 in uso anche nell'italiano paradiso fiscale), che deriva da un'errata traduzione della locuzione originale inglese \"tax haven\", il cui \"haven\" (rifugio) \u00e8 stato scambiato per \"heaven\" (paradiso). Il frutto dell'errore era comunque provvisto di una espressivit\u00e0 cos\u00ec suggestiva che gli stessi anglofoni hanno ritradotto la loro locuzione in conformit\u00e0, e ora si parla pertanto anche in inglese di \"tax paradise\"\".\nLingue miste.\nGli anglismi sono invece penetrati con notevole ampiezza di effetti in altre lingue, tanto da doversi registrare casi di contaminazioni alquanto significative sino a vere e proprie ibridazioni.\nSono i casi dello spanglish, in cui sulla base spagnola si innestano consistenti apporti dell'inglese, e del germish (o \"denglish/denglisch\"), in cui succede altrettanto su una base di tedesco; e per l'italiano si parla dalla seconda met\u00e0 del XX secolo di itanglese (o \"itangliano\")."}
{"id": "436476", "revid": "729019", "url": "https://it.wikipedia.org/wiki?curid=436476", "title": "Sojuz T-10-1", "text": "Sojuz T-10-1 (a volte pure indicato come Sojuz T-10A) \u00e8 la denominazione di una missione fallita della navicella spaziale Sojuz T verso la stazione spaziale sovietica Saljut 7 (DOS 6). Si tratt\u00f2 del quarantottesimo volo equipaggiato di questo velivolo spaziale, del settantesimo volo nell'ambito del programma Sojuz sovietico nonch\u00e9 del sesto volo equipaggiato verso la predetta stazione spaziale.\nEquipaggio.\nEquipaggio di riserva.\nTitov e Strekalov avevano gi\u00e0 pochi mesi prima (insieme al cosmonauta Aleksandr Aleksandrovi\u010d Serebrov) tentato di raggiungere la Saljut 7 durante la missione Sojuz T-8. Anche questa missione dovette essere interrotta, dato che l'aggancio alla stazione spaziale non riusc\u00ec.\nIl lancio fallito.\nLa missione non raggiunse la sua meta, dato che il lanciatore venne completamente distrutto durante la fase di prelancio mentre lo stesso si trovava ancora fermo a terra a causa di un incendio scoppiato poco prima. Fortunatamente l'equipaggio pot\u00e9 essere portato in salvo grazie all'apposito sistema di sicurezza.\nPoco prima del programmato lancio, vi fu una fuoriuscita di carburante direttamente sotto lanciatore Sojuz. Il carburante prese fuoco all'istante ed il centro di controllo di lancio reag\u00ec immediatamente attivando il sistema di salvataggio. Sfortunatamente i cavi di collegamento che attivavano tale sistema, (funzionante in maniera identica al LES americano) erano gi\u00e0 completamente bruciati e pure . Passarono venti lunghi secondi fino a quando il centro di controllo di lancio riusc\u00ec ad attivare il sistema di salvataggio via radio. In quell'istante, uno dei booster del lanciatore era gi\u00e0 completamente in fiamme. I collegamenti che mantenevano agganciati il modulo di ritorno al modulo di servizio, nonch\u00e9 l'apposita protezione della parte relativa alla baia di carico, vennero staccati mediante una piccola esplosione. I motori del missile del sistema di salvataggio si accesero per cinque secondi, accelerando il modulo orbitale e di ritorno, i quali si trovavano ancora all'interno della citata apposita protezione, raggiungendo tra i 14 fino 17 \"g\" (corrispondente a 137 fino a 167\u00a0m/s\u00b2). Il congegno propulsore che si trovava in fiamme esplose solo due secondi dopo l'attivazione del sistema di salvataggio, distruggendo completamente la rampa di lancio dalla quale in precedenza furono lanciati gli storici voli dello Sputnik 1 e Vostok 1 per citare quelli pi\u00f9 famosi. I quattro stabilizzatori di volo posizionati sulla parte esterna dell'apposita protezione si aprirono correttamente ed il modulo di ritorno si stacco dal modulo orbitale dopo aver raggiunto un'altezza di circa 650 metri, cadendo cos\u00ec liberamente dalla protezione stessa. Lo scudo termico venne a sua volta staccato per consentire la liberazione dei retrorazzi frenanti che, per questo sistema di salvataggio, si trovavano esattamente sotto lo scudo termico. Inoltre venne immediatamente aperto il paracadute principale il quale fren\u00f2 l'atterraggio del modulo e del suo equipaggio. L'atterraggio avvenne a poco pi\u00f9 di 4 chilometri dalla rampa di lancio e l'equipaggio pot\u00e9 essere recuperato dalle squadre di soccorso completamente illeso.\nEffetti.\nA novembre del 1983, l'equipaggio che gi\u00e0 si trovava a bordo della Saljut 7, cio\u00e8 i cosmonauti Vladimir Ljachov e Aleksandr Pavlovi\u010d Aleksandrov, dovettero lasciare la stazione spaziale a bordo della navicella con la quale erano stati lanciati, cio\u00e8 la Sojuz T-9, dato che non avevano a disposizione un'altra navicella. Inoltre non vi fu immediatamente disponibile un equipaggio pronto per una nuova missione, e per questo motivo la stazione spaziale rimase per pi\u00f9 mesi disabitata.\nSolo a febbraio del 1984 avverr\u00e0 il lancio della Sojuz T-10 che porter\u00e0 un nuovo equipaggio base verso la stazione spaziale destinato a rimanervi per pi\u00f9 di 236 giorni. Strekalov fece parte dell'equipaggio che ad aprile del 1984 effettuer\u00e0 lo scambio di navicelle spaziali. Lanciato a bordo della Sojuz T-11 far\u00e0 ritorno a terra a bordo della Sojuz T-10 dopo una settimana di soggiorno all'interno della stazione spaziale.\nPer Titov invece, la pausa fu pi\u00f9 lunga. Solo a dicembre del 1987 potr\u00e0 partire per un altro volo nello spazio. A bordo della Sojuz TM-4 voler\u00e0 verso la stazione spaziale Mir dove rimarr\u00e0 esattamente per un anno intero."}
{"id": "436477", "revid": "92920", "url": "https://it.wikipedia.org/wiki?curid=436477", "title": "Coppa CERS (hockey su pista)", "text": ""}
{"id": "436478", "revid": "1282260", "url": "https://it.wikipedia.org/wiki?curid=436478", "title": "Consiglio pastorale", "text": "Il consiglio pastorale \u00e8 un istituto della Chiesa cattolica previsto dal Codice di diritto canonico e dal Codice dei Canoni delle Chiese Orientali. Suo scopo \u00e8 quello di esprimere concretamente la natura gerarchico-comunionale della Chiesa, e di permettere quindi la partecipazione dei fedeli, che partecipano allo svolgimento e alla programmazione della vita pastorale della Chiesa.\nA seconda del proprio ambito di intervento si chiama \"consiglio pastorale diocesano\" (CPD) o \"consiglio pastorale parrocchiale\" (CPP). L'Universit\u00e0 Cattolica del Sacro Cuore si distingue dalle altre universit\u00e0 private e statali anche per il fatto che fra i suoi organi rappresentativi interni trova sede anche il consiglio pastorale universitario.\nIl consiglio pastorale diocesano.\nVenne creato in seguito alla rinnovata ecclesiologia di comunione espressa dal Concilio Vaticano II; infatti in due documenti conciliari, \"Christus Dominus\" (n. 27) e \"Ad Gentes\" (n. 30), si chiese esplicitamente la creazione di questo Consiglio. Oggi esso \u00e8 previsto dal CIC e dal CCEO e viene elencato tra le istituzioni che strutturano ogni chiesa locale (cio\u00e8 ogni diocesi); la normativa in questione si trova ai cann. 511-514 del CIC e ai cann. 272-275 del CCEO.\nFunzionamento.\nA differenza del consiglio presbiterale, il consiglio pastorale diocesano non \u00e8 obbligatorio. Spetta al vescovo la decisione di costituire il consiglio pastorale diocesano: si tratta per\u00f2 di una decisione non lasciata al suo capriccio personale, perch\u00e9 egli \u00e8 tenuto a costituirlo, se la situazione pastorale lo richiede (can. 511).\nViene retto da un proprio statuto (can. 513) emanato dal vescovo, nel quale vengono stabiliti la sua composizione, il modo in cui ne vengono scelti i membri, la modalit\u00e0 di lavoro, la sua struttura interna.\nLavora sotto l'autorit\u00e0 del vescovo, al quale unicamente spetta il compito di convocarlo, di presiederlo e di pubblicarne gli atti (can. 514). Deve essere convocato almeno una volta all'anno: naturalmente \u00e8 auspicabile che questa indicazione minima venga superata nella prassi e che il CPD venga convocato con una certa regolarit\u00e0, per permettergli di partecipare concretamente alla vita pastorale della diocesi.\nGode solamente di voto consultivo (can. 514 \u00a71). Nella diocesi infatti l'unico legislatore \u00e8 il vescovo: egli, prima di prendere le decisioni relative alle scelte pastorali diocesane, ascolter\u00e0 il CPD per essere correttamente informato e aggiornato sulla situazione e poter decidere in maniera matura e consapevole, tenendo conto di ogni circostanza.\n\u00c8 un organismo permanente: i membri sono nominati per un tempo determinato, e vanno poi periodicamente rinnovati. Quando il vescovo cessa dal suo incarico (sede vacante) anche il CPD si scioglie (can 514 \u00a72); il vescovo successivo provveder\u00e0 quanto prima a convocarne uno nuovo.\nComposizione.\nAl CPD devono partecipare tutte le componenti del popolo di Dio: sacerdoti, diaconi, religiosi, laici, attraverso una propria rappresentanza (can. 512 \u00a71). I sacerdoti saranno presenti in quanto principali operatori e coordinatori della pastorale. I religiosi dovranno essere rappresentati nella loro multiforme variet\u00e0 di istituti (maschili e femminili) e di opere. I laici saranno la componente numericamente pi\u00f9 rilevante e dovranno essere specchio di tutta la diocesi, \"tenendo presente le diverse zone della diocesi stessa, le condizioni sociali, le professioni e inoltre il ruolo che essi hanno nell'apostolato, sia come singoli, sia in quanto associati\"; \u00e8 importante che questi laici siano parte attiva della comunit\u00e0 dei fedeli e \"si distinguano per fede sicura, buoni costumi e prudenza\" (can. 512 \u00a72-3).\nLe modalit\u00e0 di nomina vanno stabilite nello statuto: di norma ci saranno alcuni membri di diritto, in forza del proprio ufficio o incarico; alcuni membri eletti; alcuni membri scelti liberamente dal vescovo.\nAmbiti di intervento.\nSuo compito \u00e8 \"studiare, valutare e proporre conclusioni operative su quanto riguarda le attivit\u00e0 pastorali della diocesi\" (can. 511). Non si tratta quindi di una mera commissione di studio, ma di una istituzione operativa, sebbene consultiva e non vincolante. In concreto il suo lavoro pu\u00f2 abbracciare: opere di apostolato, iniziative missionarie, catechistiche e apostoliche, formazione e vita sacramentale dei fedeli, sensibilizzazione dell'opinione pubblica, programmazione pastorale. L'unico limite di intervento \u00e8 dato dal riferimento all'attivit\u00e0 pastorale (quindi non l'attivit\u00e0 di governo, n\u00e9 le questioni di fede o di morale).\nIl consiglio pastorale parrocchiale.\nLa parrocchia viene definita come comunit\u00e0 di fedeli: per essere comunit\u00e0 vera, deve esprimere degli strumenti di corresponsabilit\u00e0, che permettano ai fedeli di partecipare effettivamente alla sua missione. A questo scopo \u00e8 previsto il consiglio pastorale parrocchiale, definito dalle parole del canone 536 del CIC:\nQuesto \u00e8 lo scarno testo di riferimento per quanto riguarda il Consiglio Pastorale Parrocchiale; inoltre, per analogia possono essere estese ad esso, con gli opportuni adattamenti, le caratteristiche gi\u00e0 descritte sopra a proposito del CPD.\nFunzionamento.\nL'iniziativa parte dal Vescovo diocesano: se, dopo aver ascoltato il parere del consiglio presbiterale, ritiene opportuna l'elezione dei CPP nelle parrocchie della propria diocesi, ne ordina l'elezione, che va intesa in senso generale, una volta per tutte, e non caso per caso. In concreto, nella situazione della Chiesa italiana tale decisione \u00e8 stata presa in tutte le diocesi, quindi il CPP diventa obbligatorio per tutte le parrocchie. Ogni parroco \u00e8 tenuto ad erigere tale consiglio nella propria parrocchia.\nSpetta al Vescovo anche il compito di stabilire le norme generali, a cui dovranno attenersi tutti i CPP della propria diocesi; resta salva la possibilit\u00e0 per ogni CPP di darsi anche uno statuto proprio, purch\u00e9 non sia in contrasto con il regolamento diocesano.\nIl CPP viene presieduto dal parroco ed ha voto consultivo: questo vuol dire che lavora attraverso ordini del giorno discussi insieme e votati a maggioranza, esprimendo cos\u00ec il proprio orientamento e il proprio parere, ma non pu\u00f2 prendere decisioni vincolanti, le quali spettano solo al parroco.\nComposizione.\nSono membri di diritto del CPP i presbiteri, i diaconi, e i religiosi che prestano servizio nella parrocchia.\nMa la sua componente maggioritaria \u00e8 normalmente rappresentata dai laici. Questi laici devono rappresentare uno specchio fedele del tessuto umano della parrocchia, per et\u00e0, sesso, condizione sociale; normalmente rappresentano tutte le realt\u00e0, gruppi, movimenti ecc. eventualmente presenti in parrocchia. Il numero di questi membri laici e la modalit\u00e0 da seguire per la loro designazione vanno definiti nei regolamenti particolari. In molte parrocchie una parte viene eletta da tutti i parrocchiani, e una parte entra nel consiglio in rappresentanza dei vari gruppi che animano la vita parrocchiale.\nAmbiti di intervento.\nIl suo scopo \u00e8 di offrire sostegno e promozione all'attivit\u00e0 pastorale della parrocchia: ricercare, discutere e presentare proposte concrete per le sue attivit\u00e0; programmarne le iniziative; favorire il coordinamento tra le varie realt\u00e0 esistenti.\n\u00c8 uno strumento diretto a favorire la comunione tra il parroco e i parrocchiani, per stimolare la partecipazione dei fedeli, per coinvolgerli in modo responsabile.\nConsiglio pastorale universitario.\nIl Consiglio Pastorale Universitario - struttura pastorale a carattere consultivo - \u00e8 organo qualificato di corresponsabilit\u00e0 ecclesiale per la realizzazione adeguata delle finalit\u00e0 della pastorale universitaria. Comprendendo tra i suoi membri rappresentanti delle diverse componenti della Universit\u00e0 esso costituisce espressione significativa della communitas studentium et docentium."}
{"id": "436479", "revid": "118713548", "url": "https://it.wikipedia.org/wiki?curid=436479", "title": "Teresio Ferraroni", "text": "Biografia.\nNasce a Gaggiano, in provincia ed arcidiocesi di Milano, l'8 settembre 1913.\nFormazione e ministero sacerdotale.\nIl 6 giugno 1936 \u00e8 ordinato presbitero a Milano dal cardinale Alfredo Ildefonso Schuster.\nDopo l'ordinazione diventa insegnante di lettere presso il seminario di San Pietro martire a Seveso. Nel 1937 \u00e8 inviato a Roma come studente di diritto canonico presso la Pontificia Universit\u00e0 Gregoriana, dove ottiene la laurea.\nRientrato in diocesi, nel 1940 diventa insegnante a Lecco, presso il Collegio arcivescovile Alessandro Volta e l'istituto tecnico \"G. Parini\", e svolge il ministero pastorale nel santuario di Nostra Signora della Vittoria. Durante la Resistenza, \u00e8 membro del Comitato di Liberazione Nazionale lecchese e si dedica al sostegno dei lavoratori, pertanto \u00e8 nominato dall'arcivescovo Giovanni Battista Montini assistente provinciale delle ACLI per l'anno 1956-1957.\nNel 1958 \u00e8 nominato prevosto della parrocchia di Santo Stefano in Sesto San Giovanni; fa il suo ingresso il 21 settembre di quell'anno.\nNel 1966 \u00e8 nominato provicario generale dell'arcidiocesi ambrosiana.\nMinistero episcopale.\nIl 7 dicembre 1966 papa Paolo VI lo nomina vescovo ausiliare di Milano e vescovo titolare di Gauriana; l'8 gennaio 1967 riceve l'ordinazione episcopale, nella chiesa di Santo Stefano a Sesto San Giovanni, dal cardinale Giovanni Colombo, coconsacranti l'arcivescovo Giuseppe Schiavini e il vescovo Luigi Oldani.\nIl 12 settembre 1970 lo stesso papa lo nomina vescovo coadiutore di Como, con diritto di successione; il 9 ottobre seguente, \u00e8 ricevuto in udienza dal presidente della Repubblica Giuseppe Saragat per prestare il giuramento previsto dal concordato allora in vigore.\nDal 22 febbraio 1973 \u00e8 anche amministratore apostolico \"sede plena\" della diocesi a causa dell'et\u00e0 avanzata e delle condizioni di salute del vescovo Felice Bonomini.\nIl 1\u00ba novembre 1974, dopo la scomparsa di mons. Bonomini, succede alla sede di Como, diventandone vescovo.\nIl 31 gennaio 1989 papa Giovanni Paolo II accoglie la sua rinuncia, presentata per raggiunti limiti di et\u00e0; gli succede Alessandro Maggiolini, fino ad allora vescovo di Carpi.\nDopo la rinuncia si trasferisce a Lecco, dove \u00e8 assistente della Congregazione delle suore misericordine di San Gerardo, fondate dal beato Luigi Talamoni; muore presso la loro casa di cura il 4 settembre 2007.\nIl 6 settembre viene celebrata una prima messa esequiale, nella basilica di San Nicol\u00f2 a Lecco, dal vescovo Carlo Roberto Maria Redaelli; il 7 settembre il cardinale Dionigi Tettamanzi, alla presenza di molti vescovi lombardi e centinaia di sacerdoti, presiede le solenni esequie, nella cattedrale di Como. Viene inizialmente sepolto nella Cappella dei canonici del duomo nel cimitero di Como, mentre il 31 marzo 2008 viene sepolto sotto il pavimento della basilica di Sant'Abbondio.\nGenealogia episcopale.\nLa genealogia episcopale \u00e8:"}
{"id": "436481", "revid": "124624346", "url": "https://it.wikipedia.org/wiki?curid=436481", "title": "Diaspora ebraica", "text": "La Diaspora ebraica (in lingua ebraica 'Tefutzah' o 'Galut' \u05d2\u05dc\u05d5\u05ea, letteralmente \"esilio\", \"dispersione\") \u00e8 la dispersione del popolo ebraico avvenuta durante il regno di Babilonia e sotto l'impero romano. In seguito il termine assunse il significato pi\u00f9 generale di migrazione.\n\u00c8 generalmente accettato che la diaspora ebraica abbia avuto inizio intorno all'VIII-VI secolo a.C., con la conquista degli antichi regni ebraici e con la deportazione di parte delle loro popolazioni da parte degli Assiri e dei Babilonesi. \nMolte comunit\u00e0 ebraiche nel IV secolo d.C. si stabilirono poi in varie zone del Medio Oriente, in Spagna, Cina, Francia, India e crearono importanti centri di Giudaismo, attivi nei secoli a venire. Le soppressioni della grande rivolta ebraica nel 70 d.C. e della rivolta di Bar Kokhba, nel 135 d.C., contribuirono notevolmente all'espansione della diaspora. Molti ebrei furono espulsi dallo Stato della Giudea, mentre altri furono venduti come schiavi.\nIl termine \u00e8 anche usato, in forma pi\u00f9 spirituale, per riferirsi agli ebrei i cui antenati si sono convertiti all'ebraismo al di fuori di Israele, sebbene questi non possano essere propriamente definiti come esiliati.\nIl popolo della Bibbia: gli Ebrei.\nGli Ebrei erano un popolo di pastori nomadi organizzato in trib\u00f9 (piccole comunit\u00e0 di famiglie imparentate tra loro) guidate da un patriarca. Secondo la tradizione biblica, la loro storia inizia con uno di questi patriarchi: Abramo, originario della citt\u00e0 di Ur in Mesopotamia, il quale si diresse verso la costa mediterranea della Siria per stabilirsi verso il 1800 a.C. nella terra di Canaan, la terra promessa loro da Dio (quella terra che duemila anni dopo, nel II secolo d.C., i romani denominarono \"Palestina\"). Da tale terra, dopo l'epoca dei patriarchi (Abramo, Isacco e Giacobbe), essi migrano in Egitto stabilendosi pacificamente in quel paese. Cambiata la situazione politica sotto i faraoni Ramsete II e Merenptah e divenuti vittime di una persecuzione, sotto la guida di Mos\u00e8 decidono di tornare nella \"Terra Promessa\", attraversando il deserto del Sinai. Qui Mos\u00e8 d\u00e0 al suo popolo una legge scritta, istituisce una casta sacerdotale (leviti) e un luogo di culto (l'arca dell'alleanza): da questo momento \u00e8 ufficiale il culto monoteistico (come evidenziato nelle Scritture).\nVerso il 1200 a.C. rioccupano la Terra di Canaan. Sotto la guida di Giosu\u00e8 conquistano prima Gerico e, dopo una lunga e sanguinosa lotta riescono a riconquistare Gerusalemme sotto Re David. Dopo la morte di Salomone, successore di David e ultimo re della dinastia ebraica, ha inizio il periodo di decadenza del popolo ebraico. Dopo poche generazioni, infatti il regno si divide in due parti: il Regno di Israele e il Regno di Giuda, che in momenti diversi cadono sotto dominazioni straniere. Comincia cos\u00ec fin da adesso la diaspora, infatti consistenti comunit\u00e0 ebraiche risultano in Egitto e, gi\u00e0 dal 400-300 a.C., in altre aree del Medio Oriente e a Roma stessa.\nDalla cattivit\u00e0 babilonese alla grande diaspora.\n\"Questa sezione del lemma \"Diaspora ebraica\" fa riferimento a talune fonti non condivise secondo l'Halakhah della religione ebraica\"\nCos\u00ec divisi, i due regni vengono invasi prima dagli Assiri e successivamente dai Babilonesi nel 607 a.C. Da questo momento ha inizio la serie di eventi che porteranno alla diaspora ebraica, come gi\u00e0 accennato.\nLa \"cattivit\u00e0 babilonese\" (607-537) termina con la conquista di Babilonia da parte dei persiani il cui re, Ciro, permette il ritorno degli ebrei nella Terra di Canaan. Ma non esiste pi\u00f9 uno Stato ebraico e il potere viene esercitato, di fatto, dalla casta sacerdotale e dal gran sacerdote. Il crollo dell'impero persiano, a opera di Alessandro Magno (332), inserisce i territori dei regni ebraici nel regno ellenistico dei Tolomei d'Egitto (312): ad Alessandria si insedia una numerosa comunit\u00e0 ebraica nella quale si fonde, in una sintesi originale, tradizione biblica e cultura greca. Al dominio dei Tolomei segue quello dei sovrani ellenistici di Siria, i Seleucidi (198), che, con Antioco IV Epifane (174-164), tentano di ellenizzare i regni ebraici. La rivolta dei Maccabei (i tre fratelli Giuda, Gionata e Simone) mette fine al dominio seleucide (141). Ma il nuovo Stato ebraico risulta profondamente diviso da dispute religiose (sadducei, farisei, esseni, asidei) e politiche. Verso il 63 a.C. avviene l'invasione del territorio ebraico da parte dei romani; la Giudea diventa prima uno Stato vassallo dell'impero e poi una vera e propria provincia di Roma. La situazione non migliora con la dominazione romana; anzi la tragica conclusione delle due grandi rivolte ebraiche nel 70 d.C. e nel 135 d.C. di Bar Kokhba, porta ad un abbandono in massa di Israele da parte di molti ebrei. Le fonti antiche parlano di 600\u00a0000 morti e di decine di migliaia di ebrei venduti come schiavi. Il Tempio (costruito da Salomone, distrutto dai Babilonesi e molti secoli dopo ricostruito) viene di nuovo e definitivamente distrutto (ne resta ancora oggi il \u201cmuro del pianto\u201d); la stessa Gerusalemme, divenuta colonia romana (Aelia Capitolina) viene vietata ai figli di Israele. Ha cos\u00ec inizio la Grande diaspora, ovvero l'emigrazione verso il nord Africa e l'Europa (e successivamente verso l'America) di quella parte del popolo ebreo che and\u00f2 a cercare fortuna altrove, e che ebbe il suo epilogo fra il 685 e il 700 d.C. a causa delle leggi restrittive imposte dagli arabi. L'unico legame che rimase furono alcune comunit\u00e0 che resistettero in Israele fino al XX secolo e la fede religiosa.\nIntegrazioni e concessioni minori.\nAlcune comunit\u00e0 di ebrei si costituiscono nell'impero dei Parti a Babilonia, raggiungendo notevole prosperit\u00e0 economica, ma sotto i successori Sasanidi sono perseguitati dalla classe religiosa dei Magi. Le loro condizioni migliorano sotto gli Arabi per affinit\u00e0 religiosa, ma sono sempre considerati di classe inferiore. Dalla Mesopotamia, proprio a seguito delle persecuzioni emigrano ancora pi\u00f9 ad oriente in Afghanistan, India, Caucaso. Nell'impero romano con Caracalla divengono cittadini romani (212) acquistando notevoli libert\u00e0 in Asia minore, nei Balcani, nell'Africa settentrionale e in Spagna. Tuttavia, le successive leggi restrittive di Costantino, Teodosio e Giustiniano li privano di alcuni diritti acquisiti con la cittadinanza romana.\nSuccessivamente, nel secondo millennio, a causa dell'affermazione del Cristianesimo in Europa, il popolo ebraico va incontro a maggiori problemi, infatti vengono accusati di deicidio poich\u00e9 la morte di Cristo, secondo i cristiani di allora, sarebbe stata causata dal popolo ebraico. Va per\u00f2 detto che fino al secolo XI la convivenza tra ebrei e cristiani era per lo pi\u00f9 pacifica e costruttiva.\nL'atteggiamento della Chiesa nei loro confronti \u00e8 stato fin dal principio duplice: agli ebrei vengono attribuite le colpe di miscredenza e deicidio, ma non c'\u00e8 dubbio che essi sono stati prima dei cristiani il popolo eletto e che attraverso i loro profeti Dio ha dettato l'Antico Testamento, la base del Vangelo. La Chiesa \u00e8 perci\u00f2 favorevole alla loro progressiva emarginazione dalla vita civile, ma \u00e8 contraria a sopprimere la loro libert\u00e0 di culto. Il papa Gregorio Magno assicura loro la libert\u00e0 di culto ed essendo considerati stranieri, viene loro riconosciuto il diritto ad una particolare protezione.\nGli ebrei, in molti luoghi, possono esercitare solo il commercio della roba usata e praticare l'usura. Quest'ultima \u00e8 ufficialmente vietata dalla Chiesa che la permette per\u00f2 a chi, come l'ebreo, non appartiene alla comunit\u00e0 cristiana. Il fatto \u00e8 di incalcolabile importanza: in un'epoca in cui si passa dall'economia di baratto a quella di mercato, il controllo degli investimenti e della circolazione monetaria assicura un ruolo finanziario e commerciale primario a chi lo detiene. Il prestito serve sia ai nobili e alle prime signorie, che hanno bisogno di continui finanziamenti per le guerre, sia al popolo minuto, le cui misere condizioni di vita lo costringono a ricorrere a piccoli prestiti per sopravvivere.\nAgli ebrei sono concesse dagli stessi signori le condotte, autorizzazioni relative anche ai banchi di pegno attraverso i quali prestano danaro a tasso prefissato. E spesso solo in base a questa attivit\u00e0 essi hanno diritto di residenza. Ben presto le condotte aumentano e gruppi ebraici si stabiliscono nelle grandi e piccole citt\u00e0 come nei centri rurali.\nCon l'imperatore tedesco Ludovico il pio (814-840) la protezione riconosciuta come stranieri diviene un privilegio (Tuitio regia), accordata per\u00f2 ai singoli soggetti, non essendo riconosciute le comunit\u00e0. Nel 1103 con la tregua di Magonza gli Ebrei sono posti sotto la tutela dell'autorit\u00e0 insieme ai chierici, le donne ed i mercanti. Gli \u00e8 fatto divieto di portare armi e come tali, essendo riconosciuti inabili alla guerra, non sono riconosciuti nella condizione di uomini liberi.\nL'intensificarsi della devozione popolare e la crescente irritazione nei confronti dell'usura praticata dagli ebrei culminano in una serie di espulsioni: dall'Inghilterra nel 1290, dalla Normandia nel 1296, dalla Francia nel 1306, nel 1394 e alla fine del Quattrocento dai domini spagnoli, fino a sfociare anche in sanguinose persecuzioni (Pogrom), spesso istigate da infondate accuse di profanazione delle ostie e di omicidi rituali.\nIl IV Concilio Lateranense (1215) stabilisce che gli ebrei devono vivere in quartieri separati (che prenderanno in Italia il nome di ghetti) con porte da aprire all'alba e chiudere al tramonto, li esclude dagli uffici pubblici ed impone loro di portare un segno di riconoscimento, consistente per gli uomini in cappelli di foggia e colore particolare (giallo o rosso) o un disco di panno sul mantello; le donne dovevano avere un velo giallo sul capo, come le prostitute. Queste disposizioni rimangono per lo pi\u00f9 inattuate per oltre un secolo.\nCon Federico II nel 1236 sono dichiarati \"servi del principe\" (servi camerae nostrae) e cos\u00ec l'espressione di schiavit\u00f9 per gli Ebrei, intesa dalla Chiesa in senso spirituale, diviene anche giuridica con la dipendenza personale ed economica dall'imperatore.\nLa peste nera che si diffonde in Europa nel 1348 \u00e8 nuovo motivo di persecuzione. Gli ebrei sono infatti incolpati di diffondere la malattia avvelenando i pozzi, rimanendone essi immuni. Se la prima accusa \u00e8 falsa, la seconda nasce da un'osservazione probabilmente fondata. Gli ebrei vivono gi\u00e0 raccolti e isolati in un'unica zona della citt\u00e0 (il ghetto) e seguono, per motivi religiosi, particolari e rigorose norme alimentari ed igieniche. \u00c8 possibile quindi che, proprio grazie a questi elementi, la pestilenza non trovi terreno fertile nelle loro comunit\u00e0. La calunnia, che nasce e si diffonde in Germania, provoca massacri e fughe. Nella sola Germania sono sterminate oltre 350 comunit\u00e0 ebraiche. Molti ebrei fuggono dal centro Europa ed emigrano verso oriente. La Polonia dapprima li accoglie favorendone una propria cultura (Yiddish), poi le autorit\u00e0 e la popolazione li perseguita. Le comunit\u00e0 superstiti tedesche si oppongono con l'opera di alcuni umanisti (Reuchlin) all'opera distruttiva del \"Talmud\" sollecitata dai Domenicani e dall'ebreo convertito Pfefferkorn. Lo stesso Lutero dopo averli difesi nella speranza di una loro conversione alla sua fede, li attacca sobillando contro di loro i principi protestanti. I gruppi che vivevano nella penisola iberica, con l'opera dell'Inquisizione sono perseguitati e condannati nella Spagna di Torquemada anche con torture e battesimi coatti (1492). Nel 1496 sono espulsi dal Portogallo ed anche i battezzati coatti, chiamati \"marranos\" sono obbligati a lasciare il paese per l'Africa, la Toscana e l'Olanda. Altri trovano rifugio anche nell'Italia settentrionale, in particolare nelle comunit\u00e0 di Venezia, Padova, Ferrara e Mantova. Il numero degli ebrei che vivono nella nostra penisola sale a circa cinquantamila su un totale di 11 milioni di italiani di quel tempo. Nel corso del Medioevo, le legislazioni relative agli Ebrei in Italia sono variabili di luogo in luogo: in alcune localit\u00e0, come ad esempio a Forl\u00ec, potevano possedere terreni e fabbricati. Col Cinquecento, per\u00f2, tale facolt\u00e0 and\u00f2 restringendosi ai soli fabbricati. Sempre a Forl\u00ec, si tenne, nel 1418, un importante congresso ebraico.\nPerseguitati.\nLa popolazione ebraica pi\u00f9 numerosa e pi\u00f9 prospera, nell'Europa del XIV secolo, \u00e8 quella spagnola, dove le comunit\u00e0 bene organizzate godono della protezione particolare dei sovrani di Aragona e di Castiglia.\nGrazie alle condizioni favorevoli gli ebrei di Spagna annoverano fra loro una quantit\u00e0 di cortigiani, diplomatici, esattori delle imposte, medici, astronomi e traduttori che fanno carriera al servizio dei loro signori e d'intellettuali, ai poeti, e ai pochi che salgono in fama per le loro versioni delle opere filosofiche e scientifiche di autori arabi, facendo guadagnare ai propri connazionali il titolo di \"mediatori culturali dell'Europa\u201d.\nNel 1492 in Spagna, i re cattolici Ferdinando e Isabella decidono di cacciare dal loro regno tutti gli ebrei che vi abitano. Furono cacciati 300.000 individui. La \"nazione ebraica\" resta cos\u00ec al bando dalle comunit\u00e0 cristiane per molti secoli. La politica assolutistica del XVII e del XVIII secolo verso le comunit\u00e0 ebraiche \u00e8 di pura convenienza economica: nei principati tedeschi i vari sovrani vi cercano nuove fonti economiche mediante lotterie e monopoli. Si viene cos\u00ec a costituire una classe di ebrei finanzieri e banchieri creando una sorta di aristocrazia in seno ai correligionari (baroni Rothschild) che continuano a vivere di piccolo commercio, del cambio e dei pegni. Soltanto nel 1781 l'imperatore d'Austria Giuseppe II emana una patente di tolleranza - Toleranzpatent (atto legislativo che concede la libert\u00e0 di religione ai gruppi non cattolici tra cui gli ebrei chiamati israeliti), mentre la Rivoluzione francese pronuncia a sua volta la piena equiparazione degli ebrei agli altri cittadini nel 1791.\nLa \"emancipazione\" degli ebrei \u00e8 successivamente sancita nel corso dell'Ottocento dagli altri Stati europei, tra cui la Prussia nel 1813, il Regno di Sardegna nel 1848, il Regno d'Italia nel 1861, la Gran Bretagna nel 1866, la Germania nel 1870. In Italia, il primo ebreo Presidente del Consiglio fu Alessandro Fortis (1905-1906).\nAssai dura per tutto l'Ottocento resta, invece, la condizione degli ebrei in Russia, in cui l'annessione delle province polacche aveva inserito pi\u00f9 di un milione di israeliti; l'assassinio di Alessandro II (1881) provoca sanguinosi massacri di ebrei (pogrom), favoriti dal governo, che si ripetono negli anni successivi, provocando migliaia di morti. \nCon la riorganizzazione degli Stati dell'Europa su base etnica gli Ebrei, senza Stato, diventano facile bersaglio della retorica nazionalista. \nIl razzismo antisemita prende poi nuovo vigore dopo la grande guerra, con manifestazioni particolarmente violente in Germania, dove il nazionalismo, stimolato dalla disfatta, addossa agli ebrei e ai socialisti la responsabilit\u00e0 della sconfitta, aprendo la strada alle ideologie di Hitler, che indica negli ebrei la causa di tutte le disgrazie del paese. Gli ebrei, quindi, Adolf Hitler, applicando sino alle estreme conseguenze i principi del nazionalismo wilsoniano, avvi\u00f2 a soluzione finale l'eliminazione degli Ebrei.\nOggi.\nFino al 2008 esisteva ancora una piccola comunit\u00e0 di fede ebraica nello Yemen (280 persone). A fine febbraio 2009, 230 di essi sono stati accolti in Israele per salvarli dal probabile attacco di fondamentalisti islamici. Tutti risiedevano nel villaggio di Raida.\nOggi rimangono nel Paese arabo 50 persone, disperse nella capitale San'a.\nGli ebrei della diaspora si dividono in due principali gruppi:\nSi distinguono per la lingua parlata e varianti del rito ebraico e nell'interpretazione della Torah. Gli Aschenaziti conservano la tradizione ebraica di scegliere il nome, in particolare del figlio maschio, fra quelli di un antenato dal lato paterno; questa consuetudine non \u00e8 invece presente nella minoranza sefardita."}
{"id": "436488", "revid": "212348", "url": "https://it.wikipedia.org/wiki?curid=436488", "title": "Classe Galaxy", "text": ""}
{"id": "436493", "revid": "1226", "url": "https://it.wikipedia.org/wiki?curid=436493", "title": "Radio on line", "text": ""}
{"id": "436500", "revid": "739106", "url": "https://it.wikipedia.org/wiki?curid=436500", "title": "Verden (Aller)", "text": "Verden (Aller) (in basso tedesco \"Veern\") \u00e8 una citt\u00e0 abitanti della Bassa Sassonia, in Germania.\n\u00c8 il capoluogo, ma non il centro maggiore, del circondario omonimo. Nel 786 venne eretta a capoluogo dell'omonima diocesi; la sede episcopale fu trasferita nel 1195 ma la cattedrale rimase a Verden. La diocesi venne in seguito soppressa. Verden si fregia del titolo di \"Comune indipendente\" (\"Selbst\u00e4ndige Gemeinde\").\nGeografia fisica.\nVerden si trova sul fiume Aller.\nStoria.\nIl massacro di Verden.\nNel 782 Carlo Magno aveva inflitto una nuova sconfitta ai Sassoni nell'attuale Bassa Sassonia e ordin\u00f2 l'esecuzione di 4.500 cittadini quando si rifiutarono di giurargli fedelt\u00e0 e di sottomettersi alla fede cristiana. Ricerche moderne hanno posto qualche dubbio sulla veridicit\u00e0 di questo fatto , perch\u00e9 ci pu\u00f2 essere stato qualche errore in vecchi documenti, e quindi i Sassoni sarebbero stati solo mandati in esilio anzich\u00e9 trucidati.\nDal XVII al XIX secolo.\nNei secoli seguenti, la citt\u00e0 crebbe di continuo, e dal IX secolo in avanti fu sede di un vescovato fino al 1648. La Riforma protestante fu introdotta a Verden nel 1568 con la conversione del vescovo, Eberhard di Holle. Verden aveva guadagnato lo status di citt\u00e0 libera dell'Impero nel XV secolo, ma perse questo titolo alla fine della Guerra dei trent'anni, quando a seguito della pace di Vestfalia divent\u00f2 un territorio svedese, sotto il nome di Principato di Verden. Il regno di Hannover si annesse Verden nel 1866, e la citt\u00e0 divent\u00f2 prussiana.\nAmministrazione.\nGemellaggi.\nVerden \u00e8 gemellata con:"}
{"id": "436504", "revid": "110157", "url": "https://it.wikipedia.org/wiki?curid=436504", "title": "Tennis ai Giochi della II Olimpiade", "text": "Alla II Olimpiade svoltisi a Parigi in Francia nel 1900 furono assegnate medaglie in quattro specialit\u00e0 tennistiche. Gli incontri furono disputati dal 6 all'11 luglio all'Ile du Puteaux Club situato su un'isola nel mezzo della Senna e il cui presidente ha concesso l'utilizzo dell'impianto solamente cinque giorni prima dell'inizio previsto del torneo.\nPur avendo un ristretto parco partecipanti, 19 uomini e 7 donne, erano presenti molti dei migliori tennisti in circolazione a partecipare da Reggie e Laurie Doherty, il primo vincitore di quattro Wimbledon consecutivi dal 1897 al 1900 a cui poi rispose Laurie con cinque successi consecutivi dal 1902 al 1906. I due insieme inoltre allora avevano appena vinto per la quarta volta consecutiva, su cinque finali, il torneo di doppio sempre a Wimbledon."}
{"id": "436512", "revid": "1383760", "url": "https://it.wikipedia.org/wiki?curid=436512", "title": "Red Bull Arena (Lipsia)", "text": "La Red Bull Arena (fino al 2010 denominata Zentralstadion - in italiano \"Stadio centrale\") \u00e8 uno stadio ubicato nella citt\u00e0 tedesca di Lipsia, in Sassonia.\nCostruito nei primi anni 2000 in sostituzione del preesistente impianto risalente al 1956, ospita dal 2010 le partite casalinghe del club calcistico RasenBallsport Leipzig (che dal 2017 ne detiene anche la propriet\u00e0).\nStoria.\nIl Zentralstadion di Lipsia venne aperto al pubblico nel 1956, nel quartiere Zentrum-Nordwest, prospiciente il canale artificiale Elsterbecken: all'epoca si trattava del pi\u00f9 grande stadio tedesco, in grado di contenere 100.000 spettatori; oltre al calcio, lo stadio (costruito a terrapieno, quasi completamente al di sotto del livello del terreno) ospitava anche competizioni di atletica leggera e grandi manifestazioni coreografiche organizzate a scopo propagandistico dal governo tedesco orientale. Nel corso degli anni la manutenzione della struttura divenne tuttavia molto dispendiosa: attorno agli anni della riunificazione tedesca, sebbene il campo da gioco, la pista d'atletica e gli edifici di servizio fossero stati preservati in buone condizioni, gli spalti (totalmente scoperti e quindi esposti agli agenti atmosferici) andarono progressivamente in rovina e furono invasi dalla vegetazione infestante.\nNel 1997 la citt\u00e0 di Lipsia decise di costruire un nuovo stadio, pi\u00f9 moderno ed esclusivamente adibito al calcio. Venne pertanto formulato un progetto per un'arena da 44 345 posti, da edificare sul medesimo sito del vecchio impianto (mantenendo la \"buca\" lo ospitava e costruendo pertanto la nuova struttura al di sotto del livello del terreno). L'appalto per la costruzione venne vinto dalla \"EMKA Immobilien-Beteiligungs-GmbH\" di propriet\u00e0 dell'imprenditore Michael K\u00f6lmel (che acquis\u00ec anche i diritti di superficie sull'infrastruttura). Il cantiere venne avviato nel 2000 e gi\u00e0 nel 2002 lo stadio, sebbene ancora incompleto, ospit\u00f2 una competizione di ginnastica artistica. L'operazione, il cui costo iniziale venne stimato in 90 milioni di euro (dei quali 51 milioni garantiti dal governo federale, 27 da Michael K\u00f6lmel e 12 milioni dalla citt\u00e0 di Lipsia), arriv\u00f2 infine a costarne 116: il surplus di spesa venne coperto da Michael K\u00f6lmel con 17 milioni e dal governo municipale con 9 milioni.\nConclusi i lavori, il nuovo Zentralstadion fu inaugurato il 16 e 17 luglio 2004 con la disputa di un torneo amichevole di calcio cui presero parte , , e Sachsen Lipsia. I primi eventi ufficiali ospitati furono alcune partite valide per la Confederations Cup 2005 (ivi compresa la finale per il terzo posto), preludio alla fase finale del campionato mondiale di calcio; in ambedue i casi lo Zentralstadion fu l'unico tra gli impianti di gioco adottati ad essere ubicato nell'ex DDR.\nNegli anni successivi lo stadio ospit\u00f2 per qualche anno le gare interne del Sachsen Lipsia (che inizi\u00f2 ad usufruirne nel 2004, salvo poi decidere di ritornare nel suo vecchio impianto - l'Alfred-Kunze-Sportpark - all'inizio della stagione 2008\u20132009) e la finale di Coppa di Lega tedesca per tre anni consecutivi, dal 2005 al 2007.\nTale discontinuit\u00e0 di utilizzo rese presto la gestione dello stadio molto onerosa, tanto che a partire dal 2005 Michael K\u00f6lmel si mise alla ricerca di investitori disposti a impiegare risorse nel calcio locale ed associarsi alla ZSL Betreibergesellschaft mbH (societ\u00e0 da lui controllata e titolare dei diritti di superficie sull'impianto). Il problema venne risolto nel 2009 allorch\u00e9 la Red Bull fond\u00f2 l'RB Leipzig e rilev\u00f2 dalla ZSL i diritti di sfruttamento dello stadio per trent'anni.\nNel giro di un anno, il 1\u00ba luglio 2010, l'impianto (con l'approvazione del consiglio comunale) venne ridenominato \"Red Bull Arena\" e nel giro di due settimane l'RB Lipsia lo adott\u00f2 come campo casalingo (in sostituzione del vecchio \"Stadion am Bad\" di Markranst\u00e4dt, ove aveva giocato nell'annata 2009-2010). Il match amichevole inaugurale della nuova gestione si disput\u00f2 il 24 luglio e vide lo prevalere per 1-2 sull'RB. Nella medesima stagione 2010-2011 anche l'Hallescher FC utilizz\u00f2 la Red Bull Arena come stadio interno per quattro partite, al fine di consentire l'effettuazione di un intervento di ristrutturazione al proprio stadio.\nNel 2015 la capienza totale venne leggermente ridotta da 44 345 a 42 959 posti per consentire un ampliamento delle tribune d'onore e della stampa.\nNel 2016, a seguito della promozione in Bundesliga dell'RB Lipsia, lo stadio fece registrare pi\u00f9 volte il tutto esaurito, con una richiesta di biglietti superiore alla capienza; in virt\u00f9 di ci\u00f2 il patron Dietrich Mateschitz deleg\u00f2 il presidente dell'RB Oliver Mintzlaff a trattare con la ZSL Betreibergesellschaft mbH la cessione della propriet\u00e0 dell'impianto (onde potervi effettuare una corposa ristrutturazione e ampliarne la capienza a 57 000 posti). Parallelamente venne valutata anche la possibilit\u00e0 di lasciare l'impianto in favore di uno costruito ex novo, qualora detta trattativa non fosse andata a buon fine. L'accordo venne infine raggiunto ai primi del 2017, allorch\u00e9 il club della Red Bull assunse la piena titolarit\u00e0 sull'arena.\nStruttura.\nLo stadio fa parte del complesso polisportivo dello \"Sportforum Leipzig\" (comprendente anche il palasport \"Arena Leipzig\" e altri spazi polivalenti) ed \u00e8 collocato nella conca che ospitava il vecchio impianto, trovandosi pertanto in parte al di sotto del naturale livello del terreno. Lungo il recinto esterno sono stati preservati i quattro monumentali edifici d'ingresso laterali, mentre nella \"buca\" sono state mantenute (a guisa di testimonianza storica) alcune delle panche delle vecchie tribune.\nL'arena misura esternamente 230x210 metri, mentre la tettoia (la cui struttura \u00e8 modellata allo scopo di migliorare l'acustica interna) \u00e8 alta fino a 46,5 m e copre una superficie di 28.100 m\u00b2. Tutti i posti sono pertanto riparati, nonch\u00e9 numerati e dotati di seggiolino ribaltabile.\nGli spalti (suddivisi in due livelli sovrapposti sui lati lunghi e in un singolo livello nelle curve) si affacciano direttamente sul terreno di gioco, da cui sono separati mediante un rialzo di pochi metri, protetto da basse ringhiere, e uno spazio intermedio pavimentato in cemento. Gli impianti di illuminazione e di diffusione sonora sono collocati lungo bordi interni della copertura. Il prato \u00e8 in erba naturale e misura 80x120m, mentre le dimensioni effettive del campo da gioco sono di 68x105m.\nPrincipali competizioni ospitate.\nLo stadio ha accolto alcune delle gare valide per la Confederations Cup 2005 e per il Campionato mondiale di calcio 2006 ed \u00e8 una delle sedi designate ad ospitare le partite del Campionato europeo di calcio 2024; ha inoltre ospitato per tre anni la finale di DFL-Ligapokal.\nAltri eventi ospitati.\nLa Red Bull Arena ospita anche concerti di musica pop: tra i principali artisti che vi si sono esibiti si citano Paul McCartney (2004), Herbert Gr\u00f6nemeyer (2007, 2011, 2015), i Genesis (2007), Bon Jovi (2008), i Depeche Mode (2009, 2013), gli AC/DC (2009), Mario Barth (2011), Udo Lindenberg (2012), i Coldplay (2012), Bruce Springsteen (2013) ed Helene Fischer (2015).\nTra il 21 e il 23 luglio 2006 lo stadio ospit\u00f2 il congresso regionale dei Testimoni di Geova.\nIl 5 giugno 2013 la Red Bull Arena ospit\u00f2 la gara d'addio al calcio di Michael Ballack"}
{"id": "436515", "revid": "666668", "url": "https://it.wikipedia.org/wiki?curid=436515", "title": "Tennis ai Giochi della II Olimpiade - Singolare maschile", "text": "Il torneo singolare maschile di tennis ai Giochi della II Olimpiade si disput\u00f2 a parigi dal 6 luglio all'11 luglio 1900. Vi parteciparono 13 tennisti provenienti da 3 nazioni."}
{"id": "436517", "revid": "842111", "url": "https://it.wikipedia.org/wiki?curid=436517", "title": "Information Technology", "text": ""}
{"id": "436519", "revid": "2181294", "url": "https://it.wikipedia.org/wiki?curid=436519", "title": "David Hemmings", "text": "Biografia.\nLa sua carriera artistica ebbe inizio come \"boy soprano\" (voce bianca), e fu interprete di alcune opere liriche del musicista inglese Benjamin Britten, la pi\u00f9 famosa delle quali \u00e8 \"The Turn of The Screw\", tratta dal romanzo \"Il giro di vite\" di Henry James. Il compositore costru\u00ec l'opera proprio attorno alla voce del giovane interprete, con il quale form\u00f2 un affiatato sodalizio artistico che ebbe termine solo nel 1956 quando, con il sopraggiungere dell'adolescenza, la voce di Hemmings inevitabilmente si ruppe. Il successo e l'esperienza sulle scene come cantante tuttavia gli aprirono le porte del cinema per un'intensa carriera di attore bambino che nel 1957 lo vide protagonista di ben quattro film.\nProseguendo con continuit\u00e0 la carriera di attore, nel 1966 giunse al successo grazie al film \"Blow-Up\" di Michelangelo Antonioni. Nel 1969 venne scelto dal regista Roger Vadim per il film \"Barbarella\". Nel 1975 il regista Dario Argento, che aveva sentito parlare del suo virtuosismo al pianoforte, lo scelse per interpretare il pianista Marc Daly in \"Profondo rosso\". Nel 1977 recit\u00f2 a fianco di Tomas Milian in \"Squadra antitruffa\". Cimentatosi nella regia fin dal 1973 con il film \"I 14 della Bond Street\", nel 1979 diresse \"Gigol\u00f2\", che vide nel cast David Bowie e Marlene Dietrich (alla sua ultima apparizione sugli schermi) e negli anni ottanta prosegu\u00ec la carriera in tale veste dirigendo alcuni episodi delle serie \"A-Team\", \"Magnum P.I.\" e \"Airwolf\".\nNel 2000, dopo molti anni dietro la macchina da presa, torn\u00f2 nelle vesti di attore per interpretare il senatore Cassio nel film \"Il gladiatore\" di Ridley Scott. La sua ultima apparizione risale al 2003, al fianco di Sean Connery, nel film \"La leggenda degli uomini straordinari\". Hemmings mor\u00ec in Romania il 3 dicembre 2003, all'et\u00e0 di 62 anni, sul set del film \"Blessed - Il seme del male\". La causa ufficiale del decesso fu un arresto cardiaco.\nVita privata.\nSi spos\u00f2 quattro volte: dal 1960 al 1967 con Genista Ouvry, da cui ebbe una figlia, Deborah; poco dopo il divorzio dalla prima moglie, conobbe l'attrice Gayle Hunnicutt, alla promozione del film \"Blow-Up\"; si sposarono nel 1968 e dal loro matrimonio nacque un figlio, Nolan. I due divorziarono nel 1975; l'anno dopo Hemmings spos\u00f2 la sua segretaria Prudence de Casembroot, da cui ebbe quattro figli: George, Edward, Charlotte e William. Nel 1997 la coppia divorzi\u00f2 e nel 2002 l'attore si rispos\u00f2 con Lucy Williams, con cui rimase fino alla morte, avvenuta un anno dopo a causa di un infarto occorsogli sul set del film \"Blessed - Il seme del male\"."}
{"id": "436524", "revid": "933835", "url": "https://it.wikipedia.org/wiki?curid=436524", "title": "D'Afflitto", "text": "La famiglia d'Afflitto \u00e8 un\u2019antica casata aristocratica originaria di Amalfi, documentata fin dal XI secolo, e diffusa in tutta l\u2019Italia meridionale.\nLe mitiche origini risalgono al generale romano Placido, vissuto ai tempi di Traiano (II secolo), poi divenuto Sant'Eustachio, ma la famiglia \u00e8 attestata storicamente a partire dal IX secolo, quando Leone d'Afflitto fu nominato Duca di Amalfi.\nI feudi famigliari erano sparsi per tutto il Meridione d\u2019Italia: Sicilia, Puglia, Calabria, Basilicata e negli Abruzzi. Si hanno notizie di 5 principati, 5 ducati, 5 marchesati, 6 contadi, 49 baronie, oltre all'attuale titolo di Marchesi (\"mpr\"), Patrizi di Amalfi (\"m\"). \nAccanto ai nobili di Scala, Amalfi e Napoli, la famiglia espresse funzionari reali per la dinastia Angioina, Borboni, Asburgo e Savoia; oltre a giuristi, ecclesiastici, comandanti militari.\nLa famiglia d\u2019Afflitto \u00e8 considerata come una delle famiglie fondatrici dell\u2019Ordine di Malta, con Landolfo e suo figlio Jacopo militanti al fianco di Frate Gerardo Sasso nelle crociate in Terra santa. Padre e figlio sono citati nella \"Gerusalemme Conquistata\" di Torquato Tasso. Don \"Camponello\", signore di Rodegaldo, fu invece Gran Maestro dell\u2019Ordine dei Templari nel 1235.\nLa famiglia annovera parentele con illustri casate aristocratiche del Regno delle Due Sicilie e del meridione. Gli ultimi discendenti della famiglia risiedono attualmente a Firenze, Ginevra, Torino.\nLe origini: dal Castrum Pini a Scala (Secolo XI e XII).\nI genealogisti avevano ritenuto che le diverse forme del cognome d'Afflitto, e cio\u00e8 \"d'Africto\", \"de Fricto\", \"de Flicto\", \"de Afflicto\", \"de Afflictis\", e le loro varianti, fossero riferibili alla stessa famiglia.\nCon riguardo alla forma originaria \"de\" o \"da Filicto\", in particolare, ne \u00e8 stata pi\u00f9 recentemente proposta la derivazione dal termine \"afflictus\", quale variante di \"affictus\" con il significato di censo o reddito.\nUna delle prime attestazioni documentarie della famiglia risale al 7 marzo del 1041. Arrivarono invece a Scala, in et\u00e0 normanna (1131-1194), i d'Afflitto divennero \"domini\", cio\u00e8 componenti dell'aristocrazia cittadina.\nAlla famiglia appartennero anche alcuni vescovi della stessa citt\u00e0, eretta in diocesi nel 1069 circa: Orso (ca. 1144), Alessandro II (1171-1191 ca.), Costantino (1207-1220 ca.), Matteo (1227-1269 ca). Pi\u00f9 tardi vi furono invece Natale Mastini d'Afflitto (1418-1450) e Francesco (1583-\u20201593).\nNel 1280-1282 i d'Afflitto furono a pi\u00f9 riprese giudici della citt\u00e0.\nNel 1144 il vescovo Orso don\u00f2 alla chiesa di S. Stefania della stessa citt\u00e0 due cervi d'argento recanti alla base le insegne dei d'Afflitto. Il dono lascerebbe intendere la diffusione a quest'epoca della tradizione circa la discendenza della famiglia da S. Eustachio, generale romano dell'imperatore Traiano. Un episodio della leggenda del Santo, infatti, \u00e8 incentrato su di un cervo che, durante una battuta di caccia, sarebbe apparso al generale romano Placido, poi passato alla storia come Sant'Eustachio, recando tra le corna la Croce e la figura di Cristo.\nDai testamenti dei membri emerge fra XI e XII secolo l'esistenza di un cospicuo patrimonio comprendente palazzi e possedimenti a Benevento, nonch\u00e9 propriet\u00e0 a Scala e in tutto il ducato amalfitano.\nI d\u2019Afflitto nelle altre citt\u00e0 del Regno.\nLa famiglia nel XII secolo si trasfer\u00ec ad Amalfi.\nNel 1157, cos\u00ec, un Pietro abitava a Capo di Croce, mentre nel 1181, il giudice Riccardo risiedeva in una \"domus\" collocata nei pressi della cattedrale, che conserva ancora delle tombe di famiglia.\nLa presenza della famiglia a Monopoli sarebbe documentata nel 1187, mentre a Ravello \u00e8 attestata nel 1195. I d\u2019Afflitto di Scala intrattennero anche rapporti matrimoniali con le maggiori famiglie di Ravello. In questa citt\u00e0 i d\u2019Afflitto edificarono svariati palazzi, il primo di fronte alla chiesa dei Santi Giovanni Battista ed Evangelista. Palazzo d\u2019Afflitto a Ravello ospita un rinomato albergo. Villa Rufolo fu anch\u2019essa propriet\u00e0 della famiglia per un breve periodo durante il medioevo.\nA Napoli giunsero probabilmente nella prima et\u00e0 sveva. Nell\u2019anno 1245, regnando Federico II imperatore, Enrico di Scala e suo figlio Federico, probabilmente provenienti da Ravello, risultano tra i nobili del seggio di Nido.\nSoprattutto in epoca angioina, infatti, i mercanti, ma anche i funzionari della corona, appartenenti alle famiglie amalfitane, furono nobilitati ed ammessi nei ranghi della cavalleria.\nQuesto ramo della famiglia stanziatosi a Napoli si estinse a met\u00e0 del \u2018400. I d\u2019Afflitto godettero a Napoli di nobilt\u00e0 anche nei seggi di Porto e Portanova, ma ne \u00e8 anche ampiamente documentata l\u2019attivit\u00e0 mercantile.\nDa Antonio, reggente della curia Vicaria agli inizi del XV secolo, discese Michele, Tesoriere del Regno (1485-1499), nel 1496 feudatario in Gaeta e negli Abruzzi, luogotenente della Sommaria (dal 1504 in poi), gran camerlengo e primo conte di Trivento nel 1505. Girolamo (1617- \u20201662), III duca di Barrea, conte di Trivento e primo principe di Scanno dal 1646.\nI membri della famiglia, nel XV e XVI secolo, si impegnarono nei pubblici uffici, nella carriera ecclesiastica e nel servizio militare, pur continuando a svolgere per lungo tempo attivit\u00e0 mercantile, bancaria e assicurativa.\nLa Famiglia si stabil\u00ec anche a Tropea, Brindisi e Cosenza.\nRami della famiglia d\u2019Afflitto.\nLa famiglia si suddivise in numerosi rami, ed in particolare:\na questi, deve aggiungersi il Ramo di Sicilia estinto nella famiglia Ventimiglia, e disceso probabilmente dal gi\u00e0 menzionato Bartolomeo (\u20201240), che ottenne tra l\u2019altro il titolo di principe di Belmonte.\nPrincipali personaggi della famiglia.\nUomini d\u2019arme.\n\"\u2026il quarto Afflitto,\"\n\"Del cui maggior la fama ancor non langue,\"\n\"Che n\u00e9 tormenti fu per Cristo esangue.\"\n\"(cap. XVIII, v. 135-137)\"\nGli ultimi discendenti.\nLe ultime quattro linee della famiglia sono quelle:\nFeudi in titolarit\u00e0.\nI primi titoli nobiliari risalgono al X secolo. Oltre all'attuale titolo di \"Marchese (mpr)\" e \"Patrizi di Amalfi (m)\", v\u2019\u00e8 notizia delle seguenti:\nPrincipati: Belmonte 1627, Durazzano, Roccagloriosa, Scanno 1647, Villa dorata.\nDucati: Barrea, Bernauda, Casteldisangro, Castropignano, Campomele.\nMarchesati: Frignano Maggiore, Lauria, Montefalcone.\nContadi: Civitasantangelo, Lizzanello, Loreto, Nicotera, Trivento, Ventimiglia.\nBaronie: Acqua della Vena, Angri, Borrello, Brittoli, Cancellara, Carpineto, Cardito, Casella, Casalpiscopo, Castignano, Castiglione, Civitella, Collare, Ferrazzano, Gratteri, Larderia, Macchia, Molpa, Monteroduno, Mosellara, Muro, Nocciano, Ortona, Papasidero, Pesco, Petranico, Petruro, Pettorano, Pietrapulcina, Pietrarosella, Pizzoferrato, Redine, Roccasassone, Rocchetta, Roccapimonte, Roccaimperiale, Roccamainolfi, Rodegaldo, Rufo, Santangelo in Grisone, Santagapito, San Martino, Sinagra, Somma, Tocco, Torre dei passeri, Valenzano, Villetta."}
{"id": "436530", "revid": "767487", "url": "https://it.wikipedia.org/wiki?curid=436530", "title": "Marco Poeta", "text": "Biografia.\nAnni '80 e '90.\nA diciotto anni scopre la bossa nova brasiliana, genere che coltiver\u00e0 per circa vent'anni, arrivando a collaborare con musicisti e cantanti di quella terra, tra cui Caetano Veloso, Chico Buarque e Baden Powell. In Italia collabora con Sergio Endrigo, quella con il chitarrista jazz Franco Cerri ed il fruttifero rapporto, che ancora continua, con il chitarrista e cantante napoletano Fausto Cigliano.\nVerso la met\u00e0 degli anni '90 inizi\u00f2 a studiare la chitarra portoghese, strumento tipico del Fado, iniziando uno scambio con Ant\u00f3nio Chainho proprio su questo strumento.\nIl primo brano pubblicato da Marco Poeta come suonatore di chitarra portoghese, \u00e8 stato un insieme di stornelli marchigiani cantati sulla melodia del fado corrido (il brano \u00e8 presente nella compilation \"Trib\u00f9 italiche Marche\" del \"World Music Magazine\", con il titolo \"Canto popolare recanatese\").\nIl primo album della discografia ufficiale di Marco Poeta \u00e8 \"Zuppa\", pubblicato dalla Bentler nel 1986, che passa inosservato.\nNel 2001 pubblica \"O fado\" per la Edel italiana che vedeva la collaborazione di Eugenio Finardi (voce e Francesco Di Giacomo (voce del Banco del Mutuo Soccorso, che si presta a cantare in portoghese) ed Elisa Ridolfi (voce e fadista marchigiana che canta in portoghese). In questo album, oltre ad alcuni tra i pezzi pi\u00f9 belli del fado portoghese, prevalentemente scelti nel repertorio di Am\u00e1lia Rodrigues, c'\u00e8 spazio per una coinvolgente reinterpretazione di \"Piazza Grande\", in cui Michele Ascolese, chitarrista classico del CD, sfoggia una grandissima abilit\u00e0 improvvisativa.\n2002-2009: Accademia do Fado.\nNel 2002 Marco Poeta fonda l'Accademia do Fado, con cui collaborano vari cantanti e musicisti interessati al genere di Lisbona. \nNel 2003 esce il CD \"O nosso fado\" per la \"Target music\", album completamente cantato in italiano, dove, oltre alla gi\u00e0 nota Elisa Ridolfi, vengono presentate le voci di Alice Fabretti e Valentino Mercorelli. La struttura del gruppo d'accompagnamento viene modificata con lo spostamento di Paolo Galassi dal basso alla chitarra acustica, e con l'entrata di Matteo Moretti al basso.\nNel 2005, sempre per la Target music, esce il CD \"Il poeta e la chitarra\", composto per la maggior parte da brani inediti, eccezion fatta per la reinterpretazione de \"La casa in via del campo\", traduzione italiana, gi\u00e0 interpretata da Am\u00e1lia Rodrigues, di \"Vou dar de beber \u00e0 dor\".\nTra le collaborazioni che hanno visto impegnato Marco Poeta vanno ricordate quella con Lucio Dalla (con cui ha gi\u00e0 fatto numerosi concerti andando anche a Lisbona), quella con Peppe Servillo degli Avion Travel e quella con Enzo Gragnaniello. \nL'attivit\u00e0 musicale di Marco Poeta \u00e8 molto fortunata anche per quanto riguarda l'accompagnamento di molte celebrit\u00e0 del fado portoghese come Argentina Santos, Ana Sofia Varela, Ana Moura, Jorge Fernando (cantante, compositore, che vanta nel suo curriculum una ventennale collaborazione con Am\u00e1lia Rodrigues).\nDall'agosto 2009 \u00e8 direttore artistico del Teatro \"La Vittoria\" di Ostra, comune in provincia di Ancona.\n2010-in poi: Nel fragoroso silenzio di Dio.\nNel dicembre 2010 pubblica il suo album solista dal titolo \"Nel fragoroso silenzio di Dio\" (Itaca), presentato dallo stesso Poeta cos\u00ec: \"Adesso, nel pieno della mia maturit\u00e0 professionale e anagrafica, ho trovato il coraggio di dire chi sono, da dove vengo, dove affondano le mie radici, da dove nasce il mio moto perpetuo\". Il Cd comprende undici nuove canzoni (tra cui \"Nevica in Kentucky\", \"Ghiaccio e spine\", \"Ballata per un perdono\"), suonate in compagnia di Riccardo D'Angelo (mandolino e bouzouki irlandese), Savino Lattanzio (dobro), Marco Mariani (hammond), Roberto Picchio (fisarmonica), Massimo Sbaragli (basso acustico), Mauro Viale (batteria). Un disco di intensit\u00e0 palpabile, influenzato dal folk americano, dalla chanson francese e dalle poesie di Thomas Merton; un lavoro di cui il giornalista musicale e scrittore Walter Gatti ha scritto: \u00abMarco Poeta ha la sensibilit\u00e0 nelle dita, la sincerit\u00e0 nelle melodie. Nella sua storia umana e musicale ci sono grandi collaborazioni, conversioni musicali (quella che lo ha avvicinato al fado portoghese) e conversioni personali. Quel cammino che ha portato Marco ad un faccia a faccia con l'ultimo mistero della vita \u00e8 raccontato in questo intensissimo disco...\u00bb."}
{"id": "436532", "revid": "1805885", "url": "https://it.wikipedia.org/wiki?curid=436532", "title": "Registro esercenti il commercio", "text": "Il Registro esercenti il commercio era un pubblico registro italiano, istituito presso ogni Camera di commercio dei capoluoghi di provincia, al quale dovevano iscriversi tutti coloro che desiderano svolgere un'attivit\u00e0 commerciale, all'ingrosso o al dettaglio, compresa quella di somministrazione di alimenti e bevande. Il Registro \u00e8 stato soppresso con l'articolo 3 del D.L. 4 luglio 2006 n. 223 convertito, con modificazioni, della legge n. 248 del 4 agosto 2006.\nPertanto al decorrere del 4 luglio 2006 il Registro esercenti il commercio risulta definitivamente soppresso.\nPer quanto riguarda le attivit\u00e0 commerciali generiche, l'obbligo di iscrizione \u00e8 stato abolito con il decreto legge 114 del 31 marzo 1998, per i titolari di un pubblico esercizio (bar, ristoranti) con il decreto legge del 4 luglio 2006 n. 223 art. 3 \"Regole di tutela della concorrenza nel settore della distribuzione commerciale\".\nLe competenze relative sono state delegate ai comuni."}
{"id": "436535", "revid": "1161730", "url": "https://it.wikipedia.org/wiki?curid=436535", "title": "Inps", "text": ""}
{"id": "436537", "revid": "416994", "url": "https://it.wikipedia.org/wiki?curid=436537", "title": "Hans Holbein il Vecchio", "text": "Biografia.\nHans Holbein il Vecchio e suo fratello Sigismund Holbein nacquero nella libera citt\u00e0 imperiale di Augusta ed erano entrambi membri di una celebrata famiglia di pittori; suo padre era Michael Holbein. Hans il Vecchio fu pioniere e leader della trasformazione dell'arte tedesca dallo stile gotico allo stile rinascimentale. \nTra le caratteristiche principali che l'artista assumer\u00e0 nel corso della sua carriera \u00e8 da sottolineare il risalto conferito al rilievo, al colore e alla descrizione dei personaggi.\nHans il Vecchio svolse la sua formazione artistica a Ulma, dove ricevette maggiori stimoli dalle scuole pittoriche presenti in quella localit\u00e0.\nSuccessivamente soggiorn\u00f2 in Svezia e in Renania dove ebbe l'opportunit\u00e0 di conoscere le opere della scuola fiamminga, prima di stabilizzarsi a Issenheim.\nUno dei suoi primi lavori significativi lo realizz\u00f2 presso la Cattedrale di Augusta con \"Storie della Vergine\", dopodich\u00e9 complet\u00f2 i \"Magi\" e la \"Basilica romana\" per l'altare di Sant'Afra.\nFu anche un incisore e un illustratore di libri. Uno dei suoi migliori lavori in questo campo \u00e8 la serie che fece per l'Elogio della follia.\nSuo figlio Hans Holbein il Giovane e Ambrosius Holbein presero da lui le loro prime lezioni di pittura."}
{"id": "436538", "revid": "410660", "url": "https://it.wikipedia.org/wiki?curid=436538", "title": "Eduard Strauss", "text": "Era figlio del compositore Johann Strauss padre e fratello dei compositori Josef e Johann Strauss jr.\nBiografia.\nCome gi\u00e0 era accaduto per gli altri fratelli, anche Eduard non avrebbe dovuto dedicarsi alla musica: Johann padre, infatti, aveva gi\u00e0 previsto per lui una futura carriera come diplomatico. Effettivamente il padre aveva avuto la giusta intuizione, Eduard era un organizzatore efficace, persuasivo e gentile; la sua pelle olivastra, gli occhi neri e l'aspetto sempre ben curato e impeccabile lo fecero diventare in breve tempo molto popolare (specialmente fra il gentil sesso), al punto che il pi\u00f9 modesto Johann, quando andava nei negozi per fare compere si presentava dicendo:\n\"Edi\" era il nomignolo con cui Eduard era affettuosamente soprannominato in famiglia.\nIl suo debutto nel mondo della musica come direttore d'orchestra avvenne il 5 febbraio 1859, alla \"Diana-Saal\" nel corso di un concerto in cui tre orchestre si alternarono nella stessa serata guidate a turno dai tre fratelli.\nQuattro anni prima, nel 1855, Eduard era entrato a far parte di una delle orchestre del fratello Johann come arpista. Per ci\u00f2 che riguarda la sua attivit\u00e0 di compositore, il giovane Strauss si distinse per aver cercato di creare un suo stile particolare, cercando di non cadere in una semplice imitazione dei fratelli, tuttavia venne sempre considerato e apprezzato pi\u00f9 come direttore d'orchestra che come compositore. \nEra un infaticabile e trascinante direttore sul podio, possedeva indubbiamente delle ottime capacit\u00e0 e una indiscutibile perizia tecnica, ma non possedeva n\u00e9 l'estro di Johann n\u00e9 quello di Josef.\nCome si pu\u00f2 leggere in una lettera di Johann Strauss del 1892, indirizzata all'editore Fritz Simrock:\nA causa della sua instancabile attivit\u00e0 di direttore, il tempo che Eduard poteva dedicare alla composizione era piuttosto esiguo; i suoi valzer, dunque, risultavano funzionali per la danza, ma non aspiravano alle sale da concerto come le migliori pagine dei fratelli. Eduard si sentiva per questo il pi\u00f9 sacrificato, e fra lui e i fratelli (specialmente con Johann) spesso si verificavano delle discussioni, dovute anche all'invidia che nutriva nei loro confronti. In una lettera indirizzata ad Eduard in tarda et\u00e0, Johann scriveva:\nLa carriera di Eduard Strauss fu pervasa da rivalit\u00e0, non solo con i propri fratelli, ma soprattutto con il compositore e direttore d'orchestra Carl Michael Ziehrer (famigerato rivale degli Strauss), che addirittura arriv\u00f2 a formare un'orchestra rivale che chiam\u00f2 \"Ex Orchestra Eduard Strauss\" iniziando a tenere concerti a Vienna con questo nome. Eduard cit\u00f2 in giudizio Ziehrer, a cui il tribunale proib\u00ec l'uso ingannevole del nome; tuttavia, la popolarit\u00e0 di Ziehrer (verso la fine del secolo) avrebbe in seguito superato quella della famiglia Strauss, specialmente dopo la scomparsa dei due fratelli di maggior talento, Josef e Johann.\nEduard Strauss si spos\u00f2 l'8 gennaio 1863 con Maria Magdalena Klenkhart, figlia del proprietario di un caff\u00e8. Dalla loro unione sarebbero nati due figli: nel 1866 Johann III (futuro compositore e direttore d'orchestra) e nel 1868 Josef Eduard. Il figlio maggiore avrebbe ravvivato la tradizione musicale degli Strauss fino agli inizi del XX secolo.\nIn quanto compositore, Eduard riusc\u00ec a distinguersi e ad ottenere ottimi risultati nella composizione di polke veloci (in tedesco \"Polka-schnell\"), un genere di danza allegro e vivace molto simile al galopp per la velocit\u00e0 e il ritmo incalzante. Tra le polke pi\u00f9 popolari da lui scritte vale la pena di menzionare \"Ausser Rand und Band\" op. 168, \"Ohne Bremse\" (Senza freni) op. 238, \"Elektrisch\", \"Mit Extrapost\" op. 259, \"Ohne Aufenthalt\" op. 112, \"Mit Vergn\u00fcgen!\" (Con piacere!) op. 228 e soprattutto \"Bahn Frei\" (Binario Libero) che, ancora oggi, \u00e8 il brano pi\u00f9 celebre del compositore.\nIl 18 febbraio 1872 Eduard venne nominato nuovo direttore dei balli di corte (K.K. Hofballmusikdirektor) dopo che suo fratello Johann aveva chiesto all'imperatore di poter essere esonerato dall'incarico, il 5 gennaio 1871. Gli ultimi anni del secolo videro Eduard, ormai quasi unico direttore dei complessi di famiglia, impegnato in lunghe, trionfali e faticose tourn\u00e9e. Nel 1889 intraprese un giro di concerti in Germania durante il quale visit\u00f2 ben 83 citt\u00e0; l'anno successivo part\u00ec (secondo nella sua famiglia) alla volta dell'America, tra maggio e dicembre diede concerti in oltre 70 citt\u00e0 (Boston gli decret\u00f2 un autentico trionfo).\nIl 13 febbraio 1901 l'impresa Strauss veniva ufficialmente sciolta; quella mattina Eduard, al termine di una nuova, interminabile tourn\u00e9e in America, pag\u00f2 le liquidazioni e sciolse i complessi che 76 anni prima aveva creato suo padre. Durante gli ultimi anni di vita si dedic\u00f2 alla stesura delle memorie famigliari che vennero raccolte e pubblicate col titolo di \"Erinnerungen\" (Ricordi) nel 1906.\nL'atto pi\u00f9 clamoroso, per\u00f2, dell'ultimo periodo di Eduard \u00e8 legato alla sua controversa decisione di aver dato alle fiamme il suo intero archivio musicale, comprendente anche di opere inedite sue e dei suoi fratelli: era il 22 ottobre 1907. Sulla motivazione del gesto, Eduard parl\u00f2 sempre di un presunto accordo segreto stipulato col fratello Johann nel 1869, in base al quale l'ultimo di loro a sopravvivere agli altri avrebbe dovuto distruggere l'intero archivio di famiglia, in modo tale da impedire che qualcun altro, dopo di loro, potesse impossessarsene e usarlo per tenere concerti.\nEduard Strauss mor\u00ec a Vienna il 28 dicembre 1916 e venne sepolto nel Zentralfriedhof (Cimitero centrale), con il resto della sua famiglia."}
{"id": "436539", "revid": "765509", "url": "https://it.wikipedia.org/wiki?curid=436539", "title": "Honey and Clover", "text": ", spesso abbreviato in , \u00e8 un manga \"josei\" scritto e disegnato da Chika Umino, pubblicato in Giappone sulle riviste \"CUTiEcomic\", \"Young You\" e \"Chorus\" di Sh\u016beisha dal giugno 2000 al luglio 2006. In Italia \u00e8 stato pubblicato da Panini Comics dal luglio 2007 all'aprile 2008. Nel 2003 l'opera ha vinto il Kodansha Manga Award nella categoria sh\u014djo.\nTra l'aprile 2005 e il settembre 2006 \u00e8 stato realizzato un anime di due stagioni, da 24 episodi la prima e da 12 episodi la seconda, dallo studio J.C.Staff, trasmesso in Giappone su Fuji TV; due puntate speciali sono state inserite all'interno della pubblicazione in DVD. La serie ha generato anche un film live action, distribuito nei cinema giapponesi il 22 giugno 2006, e due dorama televisivi, trasmessi rispettivamente in Giappone e a Taiwan nel 2008.\nTrama.\nPrima stagione.\nYuta Takemoto, Takumi Mayama e Shinobu Morita sono tre giovani studenti che vivono insieme in un palazzo fatiscente. Iscritti presso una scuola d'arte, fanno una vita piuttosto modesta (non hanno ad esempio neanche la doccia in casa), ma trovano sempre il modo di gioire della propria esperienza (ognuno di loro in effetti sembra essere dotato di un grosso talento artistico).\nUn giorno il professore Shuji Hanamoto presenta loro sua nipote Hagumi \"Hagu\" Hanamoto. Morita dichiara subito il suo amore per la tenera fanciulla (che molti scambiano per una bambina) anche se a volte si comporta in un modo piuttosto strano e bizzarro, per non dire da maniaco, mentre Takemoto non lascia trapelare i suoi sentimenti e tende a comportarsi da amico con la ragazza, che dal canto suo non dimostra particolare interesse per i due.\nIl gruppo inoltre include anche Ayumi Yamada, una delle pi\u00f9 belle e corteggiate ragazze della scuola, maestra nella creazione di vasi e oggetti in creta, innamorata perdutamente di Mayama, il quale per\u00f2 \u00e8 l'unico a non volere il suo amore. Il ragazzo infatti \u00e8 a sua volta innamorato di una donna pi\u00f9 grande con cui lavora, Rika Harada, la quale lo allontana per non urtare i suoi sentimenti. Il gruppo attraversa varie vicissitudini, ma con il passare del tempo i vari legami al suo interno non subiscono cambiamenti, nonostante i vari componenti affrontino ognuno un proprio cammino personale.\nSeconda stagione.\nSebbene la trama non si discosti particolarmente dal precedente capitolo, in questa serie viene abbandonata la parte pi\u00f9 frivola della precedente e persino i personaggi pi\u00f9 divertenti ed estroversi subiscono una mutazione che li rende pi\u00f9 adulti e responsabili (come nel caso di Morita). Honey and Clover II basa la propria trama sul concetto di scelta e quindi di bivio. I personaggi nei dodici episodi si trovano di fronte a situazioni che li costringono a fare una precisa scelta che comporta per quasi tutti una perdita pi\u00f9 che un guadagno.\nCome detto, i personaggi risultano cresciuti e quasi tutti ormai si dedicano ad un lavoro a tempo pieno: soltanto Hagu e Takemoto devono infatti ancora finire la scuola e sono gli unici a vivere l'ultimo festival artistico con le loro opere. Ed \u00e8 proprio il festival a giocare un ruolo importante nella trama, che subisce un drastico mutamento dopo avvenimenti piuttosto spiacevoli, rendendo la serie ancora pi\u00f9 drammatica.\nManga.\nIl manga \u00e8 stato pubblicato sulla rivista \"CUTiEcomic\" dal giugno 2000 al luglio 2001, su \"Young You\" dal novembre 2001 al novembre 2005, e su \"Chorus\" dal febbraio all'agosto 2006, e successivamente serializzato in 10 tank\u014dbon tra l'agosto 2002 e il settembre 2006.\nIn Italia \u00e8 stato pubblicato da Planet Manga (Panini Comics) a partire dal luglio 2007 fino all'aprile 2008.\nAnime.\nL'anime \u00e8 andato in onda su Fuji TV per due stagioni dal 14 aprile 2005 al 14 settembre 2006; nei DVD della serie sono presenti altri due episodi legati alla prima stagione.\nDiversamente da molti altri anime, il periodo di tempo della storia \u00e8 piuttosto vasto e copre diversi anni di vita dei protagonisti. Le prime scene introducono il gruppo impegnato a passare gli ultimi anni del college, mentre alcuni episodi dopo ci ritroviamo gi\u00e0 con alcuni membri diplomati e alla ricerca di lavoro.\nEpisodi.\nI titoli degli episodi sono citazioni o parti di un discorso dette dai personaggi al loro interno. Il primo titolo (a sinistra) corrisponde al titolo ufficiale, mentre il secondo (a destra, se disponibile) \u00e8 quello indicato nei teaser.\nLive action.\nDopo il primo adattamento in una pellicola cinematografica dal vivo nel 2006 (con Sh\u014d Sakurai nel ruolo di Yuta), ne \u00e8 stato tratto un dorama in 11 puntate, questa volta con T\u014dma Ikuta che interpreta la parte del protagonista maschile e Riko Narumi come Hagumi.\nInoltre un drama taiwanese intitolato \"Feng Mi Xing Yun Cao\" per complessive 14 puntate \u00e8 andato in onda sempre nel 2008, con la partecipazione nel ruolo di Mayama di Joe Cheng, altres\u00ec noto per le sue interpretazioni in \"It Started With a Kiss\" (\"Ezuoju zhi wen\") e \"Love or Bread\" (\"Wo De Yi Wan Mian Bao\"), di Janine Chang nel ruolo di Ayumi, di Eddie Peng in quello di Shinobu e della giapponese Chiaki Ito in quello di Hagumi."}
{"id": "436540", "revid": "1305772", "url": "https://it.wikipedia.org/wiki?curid=436540", "title": "Discografia dei Duran Duran", "text": "La discografia dei Duran Duran, gruppo musicale britannico in attivit\u00e0 dal 1978, comprende 13 album in studio, 4 album dal vivo, 1 di cover, 2 di remix, 4 raccolte principali, 39 singoli e diversi video. Durante la propria carriera, il gruppo ha venduto in tutto il mondo oltre 70 milioni di dischi fra album e singoli.\nL'ultimo album in studio della band, \"Paper Gods\", ha immediatamente raggiunto, tra le altre, la posizione n\u00ba 2 in Italia, la n\u00ba 4 in Olanda, la n\u00ba 5 in Gran Bretagna e la n\u00ba 10 negli USA. Proprio con quest'ultimo risultato, i Duran Duran sono diventati tra i pochi artisti nella storia della musica popolare ad aver raggiunto la Top 10 della Billboard 200 in tre diversi decenni (gli anni ottanta, novanta e dieci) e uno degli ancor meno artisti ad aver raggiunto la Top 20 in tutti e quattro i decenni della loro storia: per la precisione 5 album negli anni ottanta (\"Duran Duran\", \"Rio\", \"Seven and the Ragged Tiger\", \"Arena\" e \"Notorious\"), 2 album negli anni novanta (\"Duran Duran\" alias \"The Wedding Album\" e \"Thank You\"), 1 negli anni '00 (\"Astronaut\") e 1 negli anni dieci (\"Paper Gods\")"}
{"id": "436543", "revid": "599013", "url": "https://it.wikipedia.org/wiki?curid=436543", "title": "Hans-J\u00f6rg Butt", "text": "Pur essendo un portiere, ha segnato 29 gol nei vari campionati in cui ha militato e per ben tre volte in Champions League, con tre maglie diverse, tutte e tre le volte alla Juventus su calcio di rigore. Nella fase a gironi della Champions League del 2001, con l'Amburgo, segn\u00f2 al portiere Edwin van der Sar nella partita casalinga chiusasi sul 4-4; l'anno successivo, mentre militava nel Bayer Leverkusen, segn\u00f2 (questa volta a Gianluigi Buffon) nella vittoria casalinga per 3-1 sui torinesi, che elimin\u00f2 questi ultimi dalla competizione; infine nel 2009 con la maglia del Bayern Monaco segn\u00f2 ancora a Buffon il gol del momentaneo 1-1 nella vittoria per 4-1 allo Stadio Olimpico di Torino, che comport\u00f2 l'eliminazione della Juventus dalla Champions League.\nBiografia.\n\u00c8 sposato con Katja e ha una figlia ed un figlio.\nCarriera.\nClub.\nDagli esordi al Bayer Leverkusen.\nHa giocato nelle giovanili del TSV Grossenkneten, ed ha esordito con il VfB Oldenburg con cui ha segnato 5 reti, nel 1997 \u00e8 passato all' dove \u00e8 rimasto per quattro stagioni segnando 20 reti, 19 in campionato e una in Champions League.\nPassa poi al dove rimane per sei stagioni dal 2001 al 2007 dove colleziona ben 191 presenze segnando 7 reti in campionato e una in Champions League. Oltre al gol disputa una buona Champions League e grazie anche alle sue prestazioni il Bayer Leverkusen raggiunge la finale a Glasgow, persa poi contro il per 2-1. Con l'arrivo del giovane compagno di reparto Ren\u00e9 Adler perde il posto da titolare, quindi chiede ed ottiene la rescissione del contratto.\nBenfica e Bayern Monaco.\nSi accasa quindi in Portogallo nel come portiere di riserva con cui gioca una sola partita, quindi nel luglio 2008 passa al sempre come portiere di riserva. Nella stagione 2008-2009 \u00e8 riserva di Michael Rensing, vestendo, a volte, la maglia del Bayern Monaco II (4 presenze e una rete totali), la squadra di riserva dei bavaresi.\nTuttavia nel campionato seguente viene scelto come primo portiere, e da allora ricopre il ruolo di titolare. Il Bayern, aiutato anche dalle sue parate, scala la classifica, raggiungendo il primo posto. A fine campionato Butt si laurea, per la prima volta in carriera, campione di Germania con i bavaresi. Sempre per la prima volta in carriera vince anche la Coppa di Germania, sconfiggendo in finale il per 4-0. Oltre ai due trofei nazionali raggiunge anche la finale di Champions League per la seconda volta in carriera, ma sar\u00e0 l'Inter ad aggiudicarsi la Coppa. Ritorna inoltre dopo un'assenza di sette anni a vestire la maglia della Nazionale.\nNella stagione seguente, al termine del girone d'andata, in cui \u00e8 stato titolare, l'allenatore Louis van Gaal decide di retrocederlo a secondo portiere, a vantaggio del pi\u00f9 giovane Thomas Kraft, che diventa il titolare. A seguito dell'esonero di Van Gaal, sostituito da Andries Jonker, Butt torna titolare per le ultime partite di campionato. In scadenza di contratto a giugno, il 3 maggio gli viene rinnovata la fiducia prolungando il contratto fino al 2012.\nA fine stagione annuncia il suo ritiro dall'attivit\u00e0 agonistica. L'ultima partita della sua carriera \u00e8 un'amichevole con la nazionale olandese.\nNazionale.\nHa debuttato in Nazionale il 7 giugno 2000 contro il Liechtenstein subentrando a Jens Lehmann nel secondo tempo. Ha quindi fatto parte della Nazionale tedesca in due spedizioni consecutive, per il campionato d'Europa 2000 come terzo portiere alle spalle di Oliver Kahn e Jens Lehmann e per il campionato del mondo 2002 sempre come terzo portiere alle spalle di Kahn e Lehmann.\nIn seguito esce dal giro della Nazionale, Kahn e Lehmann sono sempre ai vertici della Nazionale e i pi\u00f9 giovani Robert Enke e Ren\u00e9 Adler vanno ad affermarsi sempre di pi\u00f9 entrando anche loro nel giro. Tuttavia dopo una stagione (quella 2009-2010) pi\u00f9 che positiva con il Bayern Monaco e in seguito all'infortunio di Ren\u00e9 Adler, il commissario tecnico Joachim L\u00f6w lo convoca per la spedizione al campionato del mondo 2010.\nIn un primo momento rimane in ballottaggio insieme ai colleghi Manuel Neuer e Tim Wiese per il ruolo di titolare, ma poi la scelta di L\u00f6w ricade su Neuer. Per la finale per il terzo posto con l'Uruguay, anche in seguito all'infortunio del secondo portiere Wiese, riesce ad esordire in una fase finale di un campionato mondiale all'et\u00e0 di 36 anni, tornando a giocare una partita in Nazionale dopo pi\u00f9 di 7 anni. Conclude quindi l'esperienza in Sudafrica con un terzo posto finale."}
{"id": "436545", "revid": "205250", "url": "https://it.wikipedia.org/wiki?curid=436545", "title": "Hermann Haken", "text": "Dal 1995 \u00e8 professore emerito della facolt\u00e0 di fisica teorica presso l'Universit\u00e0 di Stoccarda.\nDopo lo studio e il dottorato in matematica presso l'Universit\u00e0 di Erlangen e dei soggiorni in Gran Bretagna e negli USA, gli \u00e8 stato assegnato nel 1960 la cattedra di fisica teorica all'Universit\u00e0 di Stoccarda.\nSi \u00e8 occupato di ottica non lineare (soprattutto fisica del laser), fisica dei corpi solidi, fisica statistica, teoria dei gruppi. \u00c8 noto soprattutto come fondatore della sinergetica. \nHermann Haken \u00e8 autore di numerosi libri, fra cui un'introduzione alla sinergetica, e curatore di una collana dedicata all'argomento."}
{"id": "436546", "revid": "399", "url": "https://it.wikipedia.org/wiki?curid=436546", "title": "Brunch", "text": "Il termine inglese brunch, una parola macedonia risultato della fusione tra \"breakfast\" (colazione) e \"lunch\" (pranzo), indica un pasto consistente in una commistione tra prima e seconda colazione anglosassone, consumato solitamente a met\u00e0 o tardo mattino.\nNell'italiano colloquiale \u00e8 in uso anche il calco di colanzo, da \"colazione\" e \"pranzo\", pur se non si tratta di un neologismo registrato ufficialmente.\nDescrizione.\nLe origini del pasto affondano nell'Inghilterra del XIX secolo, rifacendosi ai fastosi \"buffet\" organizzati dall'aristocrazia al termine delle battuta di caccia; il termine \u00ab\"brunch\"\u00bb verr\u00e0 ufficialmente coniato solo nel 1895 grazie allo scrittore Guy Beringer, che cos\u00ec volle appellare la sua idea di colazione domenicale, pi\u00f9 sostanziosa del solito onde potersi riprendere dagli eccessi del sabato sera. La moderna tradizione del \"brunch\" nella cultura di massa nasce tuttavia negli Stati Uniti d'America intorno agli anni 30 del XX secolo.\nIl pasto viene servito generalmente tra le 11:00 e le 15:00, ed \u00e8 composto da tutti gli elementi tipici di una colazione dolce, con l'aggiunta di carni fredde, salumi, formaggi, torte (dolci o salate) o frutta.\nLa sua diffusione \u00e8 dovuta soprattutto alla comodit\u00e0 di un pasto meno formale di una colazione o un pranzo, assieme alla possibilit\u00e0 di servirsi da un \"buffet\" sul quale \u00e8 lecito proporre qualunque tipo di cibo, dolce o salato che sia. Il \"brunch\" \u00e8 tipico della domenica, quando ci si alza pi\u00f9 tardi del solito e non si ha voglia di aspettare fino all'ora di pranzo per mettere qualcosa sotto i denti.\nUn \"brunch\" pu\u00f2 consistere di tutti gli elementi tipici di una colazione all'inglese o all'americana, come \"bacon\", uova, prosciutto e frittelle, pi\u00f9 frutta e pasticceria varia; \u00e8 altres\u00ec possibile proporre arrosti di carne bovina o bianca, gamberetti e pesce affumicato come salmone e aringhe, oltrech\u00e9 insalate di verdura.\nLa consuetudine del \"brunch\" riscuote un certo successo nelle Isole Britanniche e nel Nord America, mentre non \u00e8 molto diffusa nell'Europa continentale; i locali nei quali viene servito sono pochi ma stanno progressivamente aumentando, anche nel resto d'Europa."}
{"id": "436548", "revid": "33689", "url": "https://it.wikipedia.org/wiki?curid=436548", "title": "Catering", "text": "Il catering indica il complesso delle operazioni di approvvigionamento e rifornimento in massa di cibi e bevande pronti che viene effettuato da apposite organizzazioni nell'ambito di comunit\u00e0, compagnie di trasporto, riunioni, cerimonie, ecc...\nInizialmente con tale attivit\u00e0 ci si riferiva specificatamente all'approvvigionamento dei mezzi di trasporto (navi e treni), poi il termine venne esteso anche ai servizi di mense aziendali. Importante settore della moderna ristorazione indissolubilmente legato all'attivit\u00e0 di banqueting, il catering prevede in pratica un'attivit\u00e0 di vendita o somministrazione del cibo con cucina espressa sul posto, nel caso del \u201ccatering completo\u201d, oppure in un luogo diverso da quello in cui esso viene prodotto, nel caso del \u201ccatering veicolato\u201d. \nGli ambiti di maggior sviluppo del catering riguardano la ristorazione sui mezzi di trasporto (marittima, ferroviaria, aerea) e la ristorazione \"a domicilio\"."}
{"id": "436549", "revid": "729019", "url": "https://it.wikipedia.org/wiki?curid=436549", "title": "The Basham Brothers", "text": "I Basham Brothers sono stati un tag team di wrestling attivo nella World Wrestling Entertainment tra il 2003 ed il 2007 e nella Total Nonstop Action Wrestling nel 2007. Il duo era formato da Doug Basham e Danny Basham. Nonostante i due si somiglino molto e siano indicati come fratelli nelle storyline, non sono parenti. Hanno detenuto per due volte il WWE Tag Team Championship.\nCarriera.\nDoug Basham e Damaja (Danny Basham) si sono anche sfidati numerose volte durante una faida in Ohio Valley Wrestling poco prima di entrare in WWE. Il loro primo match nella WWE avviene il 29 maggio 2002, sconfiggendo Rikishi e Brian Kendrick. Pi\u00f9 avanti si unisce ai Basham Brothers anche Shaniqua. In questo periodo i due adottano una Gimmick di sadomasochisti.\nIl 23 ottobre i Basham Brothers vincono i WWE Tag Team Titles contro i Los Guerreros in un'edizione di SmackDown! I Basham Brothers perdono i loro titoli nel febbraio del 2004 al Pay Per View No Way Out contro Rikishi e Scotty Too Hotty.\nPassano molti mesi nell'anonimato, in cui Shaniqua lascia il gruppo. I Basham Brothers decidono quindi di entrare nel The Cabinet, una stable capitanata dall'allora campione WWE John Bradshaw Layfield il 25 novembre 2004. Essi ricevono sotto questa stable l'appellativo di \"Co-Segretari alla Difesa\". I due riescono a rivincere i titoli di coppia, che poi perdono contro Rey Mysterio ed Eddie Guerrero a No Way Out 2005. Il 16 giugno 2005, stanchi di JBL, i due escono dalla stable.\nLa coppia si scioglie con la WWE Draft Lottery del 30 giugno 2005: Danny passa al roster di Raw mentre Doug rimane a SmackDown!.\nDopo essere stato licenziato dalla WWE, il duo fu assunto dalla Total Nonstop Action nell'aprile 2007, ma nell'agosto dello stesso anno vennero licenziati."}
{"id": "436555", "revid": "830939", "url": "https://it.wikipedia.org/wiki?curid=436555", "title": "Nove poeti lirici", "text": ""}
{"id": "436560", "revid": "190914", "url": "https://it.wikipedia.org/wiki?curid=436560", "title": "Riflessione interna totale", "text": "La riflessione \u00e8 il fenomeno, governato dalla legge della riflessione, per cui un'onda elettromagnetica che colpisce una superficie di separazione tra due mezzi in parte prosegue il suo percorso deviandolo al di l\u00e0 della superficie, mentre in parte torna nella direzione da cui proveniva. In particolare, secondo la nota legge, detto formula_1 l'angolo di incidenza del raggio luminoso e detto formula_2 l'angolo formato dal raggio riflesso con la normale alla superficie, si ha che formula_3. Se invece si chiama formula_4 l'angolo formato dal raggio rifratto con la normale alla superficie, secondo la legge di Snell si ha che formula_5, detti formula_6 e formula_7 gli indici di rifrazione dei mezzi.\nSi ha una riflessione interna totale quando l'angolo formula_4 raggiunge l'ampiezza di formula_9, cio\u00e8 quando non esiste pi\u00f9 onda rifratta. Questo fenomeno pu\u00f2 avvenire nel passaggio da un mezzo pi\u00f9 denso a uno meno denso (ovvero, \"n\"1 &gt; \"n\"2) e l'angolo formula_1 tale per cui non esiste onda rifratta \u00e8 detto angolo critico:\nQuando \u03b8i &gt; \u03b8crit, non appare alcun raggio rifratto: la luce incidente subisce una riflessione interna totale ad opera dell'interfaccia. Si genera un'onda di superficie, o onda evanescente (\"leaky wave\"), che decade esponenzialmente all'interno del mezzo con indice di rifrazione \"n\"2.\nLa formula precedente \u00e8 stata ottenuta ponendo nella legge di Snell formula_12 perch\u00e9 formula_13."}
{"id": "436561", "revid": "2108263", "url": "https://it.wikipedia.org/wiki?curid=436561", "title": "Guglielmo II d'Olanda", "text": "Origine.\nSia secondo il capitolo n\u00ba 66a della \"Chronologia Johannes de Beke\" che il paragrafo 7 della \"Genealogia Ducum Brabanti\u00e6 Heredum Franci\u00e6\", Guglielmo era il figlio maschio primogenito del quindicesimo (secondo gli \"Annales Egmundani\", fu il tredicesimo) conte d'Olanda, Fiorenzo IV e di Matilde di Brabante, che, sempre secondo la \"Genealogia Ducum Brabanti\u00e6 Heredum Franci\u00e6\" era la figlia femmina quartogenita del duca della Bassa Lorena, conte di Lovanio e primo duca di Brabante, Enrico I e di Matilde di Boulogne, che era faglia del conte di Boulogne, Matteo di Lorena, come conferma la \"Flandria Generosa (Continuatio Bruxellensis)\", che precisa che era la figlia femmina secondogenita ed era figlia della contessa di Boulogne, Maria, che secondo il cronista e monaco benedettino inglese, Matteo di Parigi, nel suo \"Matth\u00e6i Parisiensis, Monachi Sancti Albani, Chronica Majora, Vol. II\" era la figlia del re d'Inghilterra, Stefano di Blois e di Matilde di Boulogne.&lt;br&gt;Fiorenzo IV d'Olanda, secondo il capitolo n\u00ba 61 della \"Chronologia Johannes de Beke\", era il figlio maschio primogenito del quattordicesimo (secondo gli \"Annales Egmundani\", fu il dodicesimo) conte d'Olanda, Guglielmo I e della sua prima moglie, Adelaide di Gheldria (1186 circa - 1218), che secondo le \"Gesta Episcopum Traiectensium\" era figlia del conte di Gheldria, Ottone I, che era stato compagno d'arme di Guglielmo I in Terra Santa e di Riccarda di Baviera (1173-1231), che, come risulta dalla \"Genealogia Ottonis II Ducis Bavari\u00e6 et Agnetis Duciss\u00e6\" era la moglie di Ottone I di Gheldria (\"Otto comes de Gelre\") ed era la quarta figlia femmina del duca di Baviera, Ottone I.&lt;br&gt;Il nonno materno, Enrico I di Brabante era figlio del duca della Bassa Lorena, Goffredo III di Lovanio e di Margherita di Limburgo, figlia di Enrico II, conte d'Arlon e duca di Limburgo e della moglie, Matilde di Saffenberg, erede di Rodi.\nBiografia.\nI suoi genitori furono fidanzati nel 1214, quando suo padre, Fiorenzo, aveva circa quattro anni, mentre sua madre, Matilde, ne aveva circa quattordici ed era gi\u00e0 vedova del suo primo marito (secondo la \"Oude Kronik van Brabant\", non consultata, nel 1212, aveva sposato Enrico VI, conte palatino del Reno, morto avvelenato, nel 1214, e, che, secondo il \"Chronicon Sancti Michaelis Luneburgensis\", era figlio del conte palatino del Reno, Enrico I di Brunswick e della prima moglie, Agnese Hohenstaufen, figlia di Corrado Hohenstaufen, fratellastro del re dei Romani e imperatore del Sacro Romano Impero, Federico Barbarossa.\nNel 1233, suo zio, Ottone d'Olanda, secondo il \"Kronijk van Arent toe Bocop\", divenne il trentaseiesimo vescovo di Utrecht.\nIl 19 luglio 1234, suo padre, Fiorenzo fu ucciso durante un torneo a Corbie in Francia. Secondo il capitolo n\u00ba 69b della \"Chronologia Johannes de Beke\", Fiorenzo, durante il torneo, per le galanterie rivolte a Matilde di Dammartin, la moglie del conte di Clermont-en-Beauvaisis, Filippo Hurepel di Clermont (figlio del re di Francia Filippo II Augusto e della sua terza sposa Agnese di Merania e fratellastro di Luigi, futuro Luigi VIII di Francia), ne aveva suscitato un'ira feroce e prontamente gli aveva scatenato contro i suoi armigeri francesi e, mentre Fiorenzo cercava di resistere agli attacchi, il conte di Clermont lo colp\u00ec con violenza uccidendolo. Pare che vi fu la reazione degli armigeri germanici e il conte di Kleve, Teodorico V, uccise Filippo, conte di Clermont, vendicando Fiorenzo. Il corpo di Fiorenzo fu trasportato in Olanda e sepolto nell'abbazia di Rijnsburg.&lt;br&gt;Guglielmo, in quanto primogenito, secondo il capitolo n\u00ba 70a della \"Chronologia Johannes de Beke\", succedette al padre Fiorenzo, come Guglielmo II, conte d'Olanda, sotto la tutela dello zio Ottone, vescovo di Utrecht, mentre la reggenza veniva esercitata dall'altro zio, Guglielmo d'Olanda, come ci viene anche confermato dal documento n\u00ba 566 dell\"Oorkondenboek Holland\", datato 1235, in cui Guglielmo viene definito tutore dell'Olanda (\"Wilhelmus tutor Hollandi\u00e6\").&lt;br&gt;Dopo la morte di Guglielmo la reggenza pass\u00f2 ad Ottone.\nDopo che Guglielmo aveva raggiunto la maggior et\u00e0, sua madre, Matilde ne divenne consigliera ed il fratello, Fiorenzo collabor\u00f2 con lui, soprattutto, dopo l'elezione di Guglielmo II a anti-re dei Romani, Fiorenzo divenne il reggente della contea d'Olanda, tanto da meritarsi il soprannome di Tutore (Voogt in olandese).\nNel 1246, Guglielmo diede in sposa sua sorella, Adelaide o Aleide al conte di Hainaut Giovanni d'Avesnes (1218 - 1257), come ci viene confermato dal paragrafo 7 della \"Genealogia Ducum Brabanti\u00e6 Heredum Franci\u00e6\".\nQuando Enrico Raspe (eletto anti-re in opposizione a Federico II), mor\u00ec, il partito filo-papale (su proposta di suo zio, Enrico II di Brabante) lo elesse re dei Romani, il 3 ottobre 1247, a Worringen (Colonia), perch\u00e9 nessun altro principe dell'Impero era disposto a proseguire la lotta alla casa degli Hohenstaufen (Svevi). La citt\u00e0 di Colonia in quello stesso mese, in un primo momento gli viet\u00f2 l'ingresso in citt\u00e0; glielo permise solo dopo che Guglielmo aveva fatto eccezionali concessioni alla citt\u00e0. Guglielmo venne incoronato dall'arcivescovo di Colonia ad Aquisgrana, conquistata dopo un lungo assedio, il 1\u00ba novembre 1248. Dovette per\u00f2 far ritorno in Olanda, perch\u00e9 la maggior parte dei principi si pronunci\u00f2 a favore di Federico II, mentre gli altri non erano disposti a riconoscerlo solo in cambio di lauti compensi.\nNel 1249, Guglielmo diede la sorella, Margherita, in sposa a Ermanno I (1224 circa - Aschach 1290), conte di Henneberg, Coburgo, Schmalkalden, Eisfeld e Hildburghausen, come ci viene confermato dal documento n\u00ba 819, datato 12 luglio (\"quarto nona julii\") 1249 (\"CC\u00b0 XL\u00b0 VIIII\u00b0\"), dell\"Oorkondenboek Holland\", che certifica il contratto di matrimonio, specificando la dote in propriet\u00e0 e denaro.&lt;br&gt;In quello stesso anno, Guglielmo fece una seconda campagna lungo il Reno, senza migliorare la sua posizione: era il re solo nella regione del Basso Reno, nella Germania orientale era ignorato e nella Germania meridionale incontrava una forte resistenza.&lt;br&gt;Nel 1250, Guglielmo era intenzionato a recarsi in Italia, ma uno scontro con Corrado IV di Svevia lo blocc\u00f2.\nFu solamente a partire dal 1251, dopo la morte di Federico II (dicembre 1250), e con suo figlio Corrado IV costretto ad affrettarsi in Italia (Guglielmo, nel mese di aprile 1251 incontr\u00f2 il papa Innocenzo IV a Lione, per concordare le mosse contro Corrado IV), che Guglielmo cominci\u00f2 ad avere un seguito in Germania, grazie a dimostrazioni di benevolenza e a cessione di feudi, ma soprattutto il suo matrimonio del 25 gennaio 1252, con Elisabetta di Brunswick-L\u00fcneburg, figlia del duca di Brunswick, che trov\u00f2 appoggio tra i duchi della parte orientale della Germania, che non soddisfatti della prima sua elezione, pretesero una nuova elezione che avvenne a Brunswick, il 25 marzo 1252, dove oltre ai voti degli ecclesiastici ottenne anche i voti degli elettori di Sassonia e Brandeburgo (lautamente ricompensati).\nDopo la seconda elezione a re dei Romani, le relazioni tra la contea d'Olanda e la contea delle Fiandre peggiorarono, soprattutto quando si schier\u00f2 con Giovanni d'Avesnes, che era suo cognato, contro la Casa dei Dampierre, nella guerra che, dal 1244, opponeva i figli di primo letto contro i figli di secondo letto, della contessa di Fiandra, Margherita II (gi\u00e0 nel 1246, Margherita, che era sia contessa delle Fiandre che contessa di Hainaut e che odiava il figlio maggiore, Giovanni d'Avesnes, cognato e alleato di Guglielmo II, aveva offerto al fratello del re di Francia, Luigi IX, il conte di Provenza, Carlo I d'Angi\u00f2, la contea di Hainaut e la tutela delle Fiandre per conto della Casa dei Dampierre&lt;br&gt;Secondo il \"The Formation of the German College of Electors in the mid-Thirteenth Century\" (non consultato), Guido di Dampierre, nel 1253 invase l'Olanda e occup\u00f2 l'isola di Walcheren, in Zelanda, ma Fiorenzo lo affront\u00f2 e, nel mese di luglio, lo sconfisse a Westkappel, catturando la flotta fiamminga e facendo numerosi prigionieri, tra cui Guido di Dampierre e suo fratello Giovanni, come ci viene confermato dagli \"Annales Parchenses\".\nNel 1254, i rapporti di Guglielmo coi vescovi renani, artefici delle sue elezioni, erano di ostilit\u00e0 e la popolarit\u00e0 di Guglielmo era in calo, anche in Olanda; soprattutto il vescovo di Colonia, Corrado di Hochstaden, fu il pi\u00f9 attivo tra gli oppositori e si alle\u00f2 con Margherita II delle Fiandre e con Carlo I d'Angi\u00f2, che si coalizzarono contro Guglielmo.&lt;br&gt;Alla morte di Corrado IV, nel maggio 1254, la corona di Guglielmo venne riconosciuta senza opposizioni significative.&lt;br&gt;Guglielmo, per difendere l'ordine nel regno fu favorevole alla formazione di una lega tra le citt\u00e0 tedesche, che includeva anche i vescovi e la nobilt\u00e0 locale; la lega nell'ottobre del 1254 lo riconobbe re e nella Dieta di Worms, del febbraio 1255, fu presente al giuramento di pace.&lt;br&gt;All'interno della lega per\u00f2 cominciarono a sorgere contrapposizioni tra le citt\u00e0 e i nobili che spesso ostacolavano il lavoro stesso della lega e le difficolt\u00e0 aumentarono quando Guglielmo si scontr\u00f2 col vescovo di Colonia, Corrado di Hochstaden, che tent\u00f2 di far deporre Guglielmo e far eleggere il re di Boemia, Ottocaro II; solo l'intervento del nuovo papa, Alessandro IV, fece fermare la cospirazione.\nDopo aver condotto una campagna vittoriosa contro Margherita II delle Fiandre, all'inizio del 1256, Guglielmo si apprest\u00f2 a sottomettere i Frisoni che si erano ribellati. Durante le operazioni, nei pressi di Hoogwoud, attraversando uno specchio d'acqua ghiacciato, il suo cavallo spezz\u00f2 la crosta di ghiaccio, ed egli cadde nell'acqua gelata. Fu cos\u00ec catturato dai Frisoni, che lo uccisero e ne occultarono il cadavere, che venne trovato solo nel 1282 (come conferma il capitolo 74c della \"Chronologia Johannes de Beke\", che prosegue ricordando che Fiorenzo V trasfer\u00ec le ossa del padre a Utrecht, dove furono celebrate le esequie e poi furono tumulate nell'abbazia di Middelburg, accanto alla moglie Elisabetta) dal suo successore (come conferma il capitolo 73a della \"Chronologia Johannes de Beke\"), il figlio, Fiorenzo V. La morte di Guglielmo ci viene ricordata anche dagli \"Annales Blandinienses\"; la morte di Guglielmo viene ricordata anche dal capitolo n\u00ba 72i della \"Chronologia Johannes de Beke\", che continua ricordando che la sorella Riccarda inizi\u00f2 la costruzione di un monastero in suffragio dell'anima di Guglielmo.&lt;br&gt;La morte di Guglielmo viene descritta da un cronista anonimo nella \"Chronique anonyme de Reims\": Il re dei Romani aveva sentito di una sollevazione in Frisia. Dopo aver raccolto un esercito si rec\u00f2 in Frisia per reprimere la sollevazione con la forza. Ma non conosceva bene la zona, e accadde che un giorno usc\u00ec dall'accampamento con un grande cavallo e poche persone al seguito, e arrivando a un canale, dove c'era una grande folla di contadini, il re volle saltare il canale, ma il suo cavallo era troppo pesante e il canale era ampio per cui il re cadde dentro. Il cavallo rimase immerso nel fango fino alla pancia, e il suo seguito non poteva intervenire ad aiutarlo. Quando i contadini si resero conto che il re era in loro potere, lo circondarono e lo uccisero\nDopo la morte di Guglielmo, nel 1257, vennero eletti, in contrapposizione due re dei Romani: Riccardo di Cornovaglia e Alfonso X di Castiglia.&lt;br&gt;Dopo la morte di Guglielmo, i rapporti con la contea di Fiandra si normalizzarono, tanto che, dopo che erano stati risarciti i danni della guerra in Zelanda, secondo gli \"Annales Blandinienses\", Fiorenzo de Voogt, citato come fratello di Guglielmo (\"Willelmi regis Alemannie et Florentii, fratris suis\") liber\u00f2 i fratelli Dampierre e si fidanz\u00f2 con una delle figlie di Guido; il merito era anche di Luigi IX, che, dopo essere rientrato in Francia, alla fine dell'estate del 1254, reduce dalla Settima crociata, si adoper\u00f2 per mettere fine alla guerra Fiandre-Hainaut, che coinvolgeva anche suo fratello, Carlo. Con il lodo arbitrale di Peronne, del settembre 1256, Giovanni d'Avesnes ottenne definitivamente la contea di Hainaut, ma si riconobbe vassallo di Carlo I d'Angi\u00f2.\nDiscendenza.\nGuglielmo, il 25 gennaio 1252, si spos\u00f2 con Elisabetta di Brunswick-L\u00fcneburg, figlia del duca di Brunswick, Ottone I il Fanciullo, come ci conferma il capitolo n\u00ba 70a della \"Chronologia Johannes de Beke\", che, secondo il \"Chronicon Sancti Michaelis Luneburgensis\", era la figlia terzogenita del duca di Brunswick-L\u00fcneburg, Ottone I detto il Fanciullo e della consorte Matilde del Brandeburgo, che, ancora secondo il \"Chronicon Sancti Michaelis Luneburgensis\", era la figlia femmina primogenita del Margravio del Brandeburgo, Alberto II e della moglie, Matilde di Groitzsch. Il padre di Elisbatta, Ottone I il Fanciullo, sempre secondo il \"Chronicon Sancti Michaelis Luneburgensis\", era l'unico figlio del signore di L\u00fcneburg, Guglielmo di Winchester e della sua sposa, Elena di Danimarca, figlia del re di Danimarca, Valdemaro I e discendente da Olaf II il Santo.&lt;br&gt;Guglielmo da Elisabetta ebbe uno, o forse, due figli:\nProbabilmente Guglielmo ebbe anche un figlio illegittimo:"}
{"id": "436564", "revid": "250538", "url": "https://it.wikipedia.org/wiki?curid=436564", "title": "Storia australiana", "text": ""}
{"id": "436579", "revid": "767487", "url": "https://it.wikipedia.org/wiki?curid=436579", "title": "Picnoclino", "text": "Il picnoclino (dal greco \u03c0\u03c5\u03ba\u03bd\u03cc\u03c2 (pukn\u00f2s), \"denso\") \u00e8 un sottile strato o una superficie che separa strati di acqua marina o lacustre a densit\u00e0 diversa, ovvero una zona dove il gradiente di densit\u00e0 varia notevolmente all'interno di una massa d'acqua entro una piccola variazione di spessore. Le variazioni di densit\u00e0 possono essere collegate a variazioni di salinit\u00e0 o di temperatura dell'acqua.\nLo studio del picnoclino assume una notevole importanza in oceanografia, in quanto uno o pi\u00f9 picnoclini separano masse d'acqua con caratteristiche molto diverse e reciprocamente immiscibili; questi strati scorrono l'uno sull'altro dando luogo alla circolazione oceanica profonda (circolazione termoalina) con grande influenza sul clima globale.\nAl di sotto del picnoclino, la diversa densit\u00e0 ostacola il mescolamento delle acque e la conseguente diffusione del calore, della salinit\u00e0, del contenuto di ossigeno e nutrienti. Questa separazione ha importanti effetti biologici sulla vita degli animali marini o acquatici. Con il tempo tuttavia, si instaura comunque in modo naturale un mescolamento verticale delle acque in seguito a fenomeni di turbolenza, e tale mescolamento gioca un ruolo importante nel trasporto dei nutrienti."}
{"id": "436597", "revid": "125796622", "url": "https://it.wikipedia.org/wiki?curid=436597", "title": "Apis", "text": "Apis ) \u00e8 un genere di insetti sociali della famiglia Apidae. \u00c8 l'unico genere della trib\u00f9 Apini.\nDue delle specie comprese nel genere possono essere allevate dall'uomo ovvero \"Apis mellifera\" e \"Apis cerana\".\n\"Apis mellifera\", diffusa in tutti i continenti a esclusione delle zone artiche e antartiche, \u00e8 l'unica conosciuta in Europa. \"Apis dorsata\" risiede in particolar modo in India e nel Sud-Est asiatico, non \u00e8 una specie domestica, ha la particolarit\u00e0 di costruire il favo aperto ed \u00e8 di dimensioni ragguardevoli, tanto da meritarsi il nome di \"ape gigante dell'India\". Nelle stesse zone prolifera Apis cerana di dimensioni per\u00f2 pi\u00f9 contenute, che ha il suo habitat in Medio ed Estremo Oriente, in particolare in Afghanistan, Pakistan, India, Siberia, Cina e Giappone\nTassonomia.\nIl genere comprende 27 specie:\nImportanza economica ed emergenze ambientali.\nOltre al ruolo diretto nella produzione del miele, l'ape \u00e8 un indicatore biologico della qualit\u00e0 dell'ambiente e attualmente rappresenta una delle emergenze ecologiche in corso. Il maggior produttore di miele \u00e8 l'Argentina che ha ridotto del 27% le sue 75.000 tonnellate annue. In Italia nel 2007 sono morte il 50% delle api, persi 200.000 alveari e 250 milioni di euro nel settore agricolo.\nLe api muoiono per varie cause, non sempre del tutto identificate: cause ambientali, mutamento climatico, la varroa e altri antagonisti naturali, l'uso indiscriminato dei fitofarmaci. Gli alveari si spopolano per il fenomeno del CCD (Colony Collapse Disorder). In vari paesi, i regolamenti fitosanitari e le autorizzazioni all'uso dei fitofarmaci impongono, da decenni, vincoli ai trattamenti fitoiatrici al fine di tutelare l'attivit\u00e0 delle api e degli insetti pronubi in generale. Uno dei vincoli di maggiore ricorrenza per molti principi attivi \u00e8 il divieto di eseguire trattamenti, anche non insetticidi, nel corso della fioritura.\nMetafore e simboli con le api.\nL'ape, emblema dell'operosit\u00e0, \u00e8 fin dai tempi antichi un insetto simbolico in miti, leggende e religioni, noto certamente gi\u00e0 dalla preistoria per la propria utilit\u00e0.\nSi ha notizia da pitture murali rinvenute nella \"Cueva de la Ara\u00f1a\", presso Bicorp, provincia di Valencia (Spagna), che gi\u00e0 nel periodo magdaleniano l'uomo sfruttava le api per trarne il miele.\nNella mitologia greca erano considerate messaggere delle Muse per la loro sensibilit\u00e0 ai suoni, ma anche il simbolo del popolo obbediente al suo re. Quando, secondo la leggenda, Zeus bambino fu nascosto dalla madre Rea in una grotta del monte Ida a Creta per sottrarlo al padre Crono che voleva divorarlo, fu nutrito, oltre che dal latte della capra Amaltea, da un miele prodotto dalle api locali.\nEssendo il miele nell'antichit\u00e0 l'unica fonte di zucchero, l'ape, sua produttrice, era tenuta in alta considerazione. A ci\u00f2, probabilmente, \u00e8 dovuta la sua connessione al tema della bugonia, ovvero dell'origine della vita - in questo caso lo sciame - da carcasse di animali sacrificati, di solito buoi, come indica il nome, ma anche leoni. Gli episodi pi\u00f9 noti sono narrati da Virgilio nelle \"Georgiche\" (IV, 528,-558), ripreso da Ovidio nei \"Fasti\" (I, 363-380), e dall\"Antico Testamento\" (\"Giudici\", 14,14).\nParticolarmente considerata era l'organizzazione dell'alveare, descritta con ammirazione da Plinio il Vecchio e presa a paragone per la sua laboriosit\u00e0 dallo stesso Cicerone. L'ape era anche simbolo del coraggio, per la sua determinazione nell'attaccare gli aggressori, e della verginit\u00e0. Anche Virgilio esalta la purezza delle api \u00ab\u2026 che non si abbandonano all'amore, non si infiacchiscono nei piaceri e non conoscono n\u00e9 l'unione dei sessi, n\u00e9 i dolorosi sforzi del parto.\u00bb e Plutarco afferma che le api puntano il loro pungiglioni contro chi \u00e8 schiavo dei piaceri del sesso. Non stupisce quindi che anche l'iconologia cristiana abbia considerato molto positivamente la figura simbolica dell'ape. San Francesco di Sales paragona, nel suo \"Trait\u00e9 de l'amour de Dieu\", l'anima dell'uomo nel corso della sua vita terrestre ad un'ape, paragone gi\u00e0 formulato nel testo \"Vitis mystica\", attribuito a San Bernardo e ripreso da Rudolf Steiner, mentre Dante paragona le anime degli angeli alle api: Questa immagine anima-ape era presente anche presso gli antichi egizi, secondo l'egittologo francese Alexandre Moret.\nCome simbolo viene utilizzato in Massoneria per indicare l'operosit\u00e0 laboriosa di tutti i Fratelli.\nIn araldica troviamo le api inserite nel blasone dell'Abbazia di N\u00f4tre Dame de Melleray (dipartimento della Sarthe), cos\u00ec come fecero molti altri abati e badesse, mentre tre api campeggiano su sfondo azzurro nello stemma dei Barberini, riprese nella famosa fontana del Bernini a Roma, scolpita su richiesta di Papa Urbano VIII (Maffeo Barberini) e oggi posta all'angolo di Piazza Barberini con Via Veneto.\nTuttavia le api hanno ispirato anche una simbologia negativa: nell'Antico Testamento si trova in Isaia che le api sono assimilate alle mosche quali insetti fastidiosi, dei quali il Signore annuncia un'invasione, pronosticando con questo un'invasione assira, cos\u00ec come ne i Salmi; mentre Eucherio di Lione, dopo averle lodate, le porta a paragone di persone malvagie ed iraconde che, come le api \u00ab\u2026hanno il miele in bocca ed il pungiglione nascosto nella coda. [\u2026] parlando infatti nutrono con un dolce miele e in pari tempo feriscono con il pungiglione.\u00bb\nNell'album di Marco Masini \"Il giardino delle api\" (2005), contenente l'omonimo brano, le api sono elemento allegorico. "}
{"id": "436599", "revid": "767487", "url": "https://it.wikipedia.org/wiki?curid=436599", "title": "Pozzo dell'Alberghetti", "text": "Il pozzo dell'Alberghetti \u00e8 un pregevole puteale in bronzo realizzato dal fonditore Alfonso Alberghetti per il cortile interno del Palazzo Ducale di Venezia. Risale al 1554-1559."}
{"id": "436601", "revid": "287204", "url": "https://it.wikipedia.org/wiki?curid=436601", "title": "Lucky Starr e i pirati degli asteroidi", "text": "Lucky Starr e i pirati degli asteroidi (\"Lucky Starr and the Pirates of Asteroids\") \u00e8 un romanzo di fantascienza scritto da Isaac Asimov nel 1954, secondo volume del ciclo di Lucky Starr, una serie di space opera avventurosa per ragazzi.\nAmbientazione.\nIl romanzo \u00e8 ambientato nella fascia degli asteroidi. Questi sono corpi celesti di varie dimensioni, alcuni, i pi\u00f9 grandi -veri e propri pianetini -, raggiungono un diametro di qualche centinaio di chilometri (ad esempio Cerere presenta uno di 922\u00a0km). L'origine \u00e8 ancora oggi molto dubbia e ci sono diverse teorie: la principale \u00e8 quella secondo la quale questi corpi celesti si siano formati quando la materia che ha dato origine al sistema solare si sia condensata dando vita questa cintura di \"pianetini\". Forse l'azione gravitazionale di Giove su di essi e la sua vicinanza pu\u00f2 aver impedito la formazione di un pianeta vero e proprio.\nLe ancora oggi scarse conoscenze su questa parte del nostro sistema, nonostante i notevoli passi avanti compiuti dall'astronomia negli ultimi decenni, hanno fatto in modo che il romanzo non fosse reso obsoleto dalle pi\u00f9 recenti ricerche e scoperte. Anzi Asimov, in una prefazione scritta a circa trent'anni dalla sua pubblicazione, afferma:\nTrama.\nDavid \"Lucky\" Starr (il soprannome Lucky \u00e8 qui usato per la prima volta) in questo romanzo affronta direttamente il suo passato: difatti, \u00e8 confrontato con i pirati degli asteroidi, che venticinque anni prima avevano distrutto la sua famiglia.\nLa storia si apre mostrando la misteriosa partenza di un'astronave senza equipaggio, l\"'Atlas\", su cui sale un clandestino. Tutto si chiarisce poco dopo: il clandestino \u00e8 Lucky, e la nave senza equipaggio \u00e8 una nave trappola, un'esca pronta ad esplodere appena venga portata in qualche hangar pirata.\nDopo qualche giorno di viaggio, l'astronave viene abbordata dai pirati, che tuttavia sembrano conoscere perfettamente scopo reale e pericoli della nave. Lucky cerca di presentarsi come un ribelle che vuole unirsi ai pirati, ma non ottiene nessun credito, e deve battersi contro Dingo, un pirata violento e forte, in un vero e proprio duello spaziale, di cui riesce a venire a capo solo con l'astuzia.\nViene quindi lasciato su un asteroide abitato da Hansen, un \"eremita\" come vengono chiamati coloro che vivono da soli su questi planetoidi. Costretto a un vicinato forzato coi pirati, Hansen ospita ogni tanto uomini lasciati da loro nel proprio alloggio, decisamente confortevole e lussuoso. Dopo poco tempo, discorrendo, l'eremita propone a Lucky di fuggire entrambi: ha riconosciuto Lucky come parente stretto di Lawrence Starr (che in effetti era suo padre), somiglianza evidente \"quando si arrabbia\", e chiede in cambio del suo aiuto nella fuga protezione contro le possibili ritorsioni dei pirati.\nHansen porta il suo piccolo vascello a Cerere, il pi\u00f9 grosso tra gli asteroidi e sede di una base astronomica, dove incontra Conway ed Henree, che, sollevati ma furiosi, gli chiedono spiegazioni sul suo comportamento. La nave esca \u00e8 stata infatti un'idea di Lucky: perch\u00e9 fare quell'uscita clandestina?\nIl piano del protagonista \u00e8 presto spiegato: entrare dentro l'organizzazione piratesca per capire cosa sta succedendo. Anche se non \u00e8 riuscito nell'intento, ha ricavato qualche notizia, che non \u00e8 particolarmente buona: la nave pirata che ha abbordato l\"'Atlas\" \u00e8 di modello Siriano, e sembra che l'organizzazione pirata abbia una dimensione considerevole, tanto da essere autosufficiente per gli approvvigionamenti e da avere molti uomini poco o nulla impegnati nelle azioni di attacco.\nOra che lui non pu\u00f2 pi\u00f9 ritentare l'entrata tra i pirati, questo ruolo dovrebbe essere affidato a Bigman, che dovrebbe creare qualche guaio su Cerere e fuggire, rubando \"casualmente\" il vascello dell'eremita, dove dovrebbe trovare le coordinate del suo asteroide, e quindi recarvisi. Lucky non sa che Bigman ha gi\u00e0 provveduto a creare il guaio (una scazzottata) ed \u00e8 partito, salvo fermarsi a non grande distanza da Cerere per un problema non indifferente: sul mezzo non ci sono le indicazioni delle coordinate dell'asteroide, e, cosa ancor pi\u00f9 strana, neppure Hansen, interrogato al proposito, riesce a ricordarsele. Lucky ha fatto dei calcoli all'andata, per venire a Cerere, e cerca di utilizzarli per risalire alla posizione di partenza sull'asteroide. Il risultato aumenta ulteriormente il mistero: la posizione calcolata \u00e8 nella \"zona proibita\", regione dello spazio vuota di asteroidi a causa della posizione rispetto all'influenza gravitazionale di Giove.\nFulminato da un'intuizione (che per\u00f2 non comunica agli altri consiglieri) sulla spiegazione della cosa, Lucky si precipita, dopo aver raccolto Bigman, alla caccia dell'asteroide. Individuatone uno che sembra corrispondere, Lucky esce con la tuta dalla sua astronave personale, la Shooting Starr, mentre Bigman resta a bordo ad attenderlo. Ma ci sono i pirati ad aspettarlo al varco: catturato, Lucky fa in tempo a vedere l'interno di una ciclopica installazione nel cuore del satellite, prima di scontrarsi ancora con Dingo, e in seguito venire catapultato nello spazio senza possibilit\u00e0 di manovra.\nLucky attua una manovra disperata, utilizzando l'ossigeno del respiratore come propulsione per tornare sull'asteroide, dove intanto Bigman comincia ad avere i primi scontri con le navi pirata. Con l'ossigeno quasi esaurito, e rischiando di essere attaccato da Bigman che lo prende per un pirata, Lucky raggiunge la nave, che riporta verso Cerere, non prima di aver sparato contro il satellite un colpo con un raggio di calore, atto che non spiega a Bigman. Quando si avvicina a Cerere, e tenta di stabilire un contatto, riceve subito un messaggio di allarme generale: Cerere \u00e8 sotto attacco.\nL'attacco si rivela in realt\u00e0 un diversivo: mentre la maggior parte delle navi si scagliano contro uno schermo superiore alle loro possibilit\u00e0, tre di esse atterrano in un'altra zona per permettere un attacco a piedi contro le zone residenziali. Hansen, viene riferito, ha voluto partecipare alla difesa, ed \u00e8 stato catturato. Un'altra notizia importante gli viene riferita: su Ganimede, il satellite di Giove, che in quel momento si trova dall'altra parte del sole, lo stesso lato dove \u00e8 la Terra, si stanno ammassando navi della flotta Siriana. Lo scenario si chiarisce, a questo punto: Sirio e i pirati si sono accordati, e il supporto pirata negli inesplorabili asteroidi dovrebbe essere un aiuto decisivo nella guerra che si prospetta inevitabile.\nLucky, che ha notato come nei filmati girati dai difensori si veda una nave in meno di quelle contate dai testimoni oculari, e che non riconosce nei filmati stessi la nave che aveva abbordato l\"'Atlas\", capisce che quest'ultima ha tenuto una rotta diversa dalle altre: molto probabilmente, sta correndo ad incontrare i Siriani per dare il via alla guerra. Per intercettarla, nonostante il vantaggio accumulato, c'\u00e8 un solo mezzo: andare dritti a Ganimede, passando il pi\u00f9 vicino possibile al Sole. Per resistere, oltre ai sofisticati dispositivi della sua nave, Lucky indossa nuovamente lo schermo di energia marziano.\nRaggiunta la nave pirata dall'altra parte del sistema solare, l'attacca, ma non pu\u00f2 competere con una nave dotata di equipaggio, mentre lui deve badare sia alla manovra che allo sparo. Pertanto, la nave avversaria rompe gli indugi e si dirige direttamente verso Ganimede. Lucky pu\u00f2 raggiungerla, ma per fermarla dovr\u00e0 speronarla, morendo egli stesso. Cerca di convincere il capitano avversario ad arrendersi, ma non ci sono speranze, quando, sorprendentemente, dietro le spalle del capitano pirata appare Hansen armato, che gli spara. La nave pirata si ferma, mentre le navi della flotta terrestre, gi\u00e0 da prima all'inseguimento, si avvicinano.\nNon \u00e8 ancora finita: la flotta ora vuole attaccare le forze siriane su Ganimede, mentre Lucky vuole evitare direttamente la guerra. Per convincerne l'ammiraglio, chiede la Presenza di Hansen ed un'ora di tempo.\nDi fronte all'ammiraglio, Lucky sorprende Hansen contestandogli le varie incongruenze dei suoi racconti e del suo comportamento: non ultima, com'\u00e8 possibile che dei pirati, che avrebbero dovuto sparargli a vista durante l'attacco per impedirgli di divulgare informazioni, dopo averlo \"catturato\" lo lascino libero di girare armato? In realt\u00e0 Hansen \u00e8 il capo dell'organizzazione, e si \u00e8 fatto portare su Cerere solo per sincerarsi della impreparazione terrestre; e il suo satellite si trovava nella zona proibita perch\u00e9 \u00e8 dotato di motori iperatomici come un'astronave. Lucky ha inoltre reso individuabile il satellite su cui \u00e8 stato catturato: con quel misterioso raggio calorico ha fuso una discarica di scatolette vuote di cui l'\"eremita\" aveva parlato, ed ora la superficie lucida del metallo aumenta la luminosit\u00e0 del satellite rispetto al dovuto. Alla fine Hansen crolla e, nel tentativo di guadagnare un'attenuante per salvarsi la vita, fa quello che Lucky chiede: chiamare i Siriani per negar loro l'appoggio pirata. Questo rende troppo difficile e pericoloso il loro attacco, e la guerra viene evitata.\nNel finale, mentre al ritorno sulla Terra i suoi amici discutono con lui gli avvenimenti, Lucky spiega anche come si \u00e8 convinto subito che l'eremita fosse un bugiardo: il fatto che l'avesse riconosciuto come figlio di Lawrence Starr da arrabbiato, e non avesse invece riconosciuto Conway ed Henree che erano sempre con lui, significa che l'aveva visto da solo in un momento di rabbia: evidentemente, mentre lottava sulla nave attaccata dai pirati, in cui sarebbe morto. Hansen poi, visto il lusso di cui si circondava sull'asteroide, non era probabilmente un semplice gregario, ma pi\u00f9 facilmente il capitano. In pratica, era l'assassino dei suoi genitori: sventando i suoi piani, Lucky chiude un capitolo doloroso della sua storia, e \"vendica\" metaforicamente la loro morte."}
{"id": "436610", "revid": "228587", "url": "https://it.wikipedia.org/wiki?curid=436610", "title": "Guido Martuscelli", "text": "Laureato in Chimica ed in Giurisprudenza, esercit\u00f2 la professione di avvocato.\nNella I Legislatura fu Deputato nel gruppo comunista, eletto nel collegio di Benevento e proclamato il 19 settembre 1951, in sostituzione del defunto on. Luigi Cacciatore. Fece parte della Giunta per le autorizzazioni a procedere in giudizio e della commissione affari interni.\nFu rieletto nella II Legislatura, sempre nel gruppo comunista. Fece parte ancora della Giunta per le autorizzazioni a procedere e della commissione Giustizia."}
{"id": "436616", "revid": "119760621", "url": "https://it.wikipedia.org/wiki?curid=436616", "title": "Honda CB 350 Four", "text": "La CB 350 F (nota anche come CB 350 Four dalla targa identificativa presente sui fianchetti laterali) era una motocicletta prodotta dalla Honda. La moto era dotata di un motore quattro cilindri in linea trasversale a ciclo quattro tempi di 348\u00a0cm\u00b3. Questo motore derivava da quelli omologhi, ma di maggiore cubatura, gi\u00e0 prodotti dalla stessa Casa.\nVenne prodotta solamente nel biennio 1972 - 1974 e nel 1975 venne sostituita dalla pi\u00f9 grande CB 400 F. Da notare che nello stesso periodo la Honda produceva delle motociclette, le CB 350 sempre di 350\u00a0cm\u00b3 di cilindrata (oltre che da 450\u00a0cm\u00b3), dotate di un motore bicilindrico che erano pi\u00f9 potenti, leggere, veloci ed economiche della quattro cilindri. Quest'ultima per\u00f2 vantava un motore pi\u00f9 gestibile e inoltre era maggiormente di \"tendenza\".\nNonostante il motore abbastanza grintoso, che raggiungeva addirittura i 10\u00a0000 giri, il telaio e le sospensioni conservano un'impostazione piuttosto turistica, che rende la moto piuttosto imprecisa e \"ballerina\" in curva.\nIl successo sul mercato nazionale \u00e8 stato incentivato anche dal fatto che i 350\u00a0cm\u00b3 erano il limite massimo di cilindrata ammesso per i diciottenni; per le cubature maggiori era necessario aver compiuto il 21\u00ba anno di et\u00e0. Anche meccanicamente presentava delle novit\u00e0 importanti per l'epoca come l'adozione del freno a disco anteriore e dell'avviamento elettrico.\nNonostante sia rimasta in produzione per un breve periodo la CB350F, con la sua sorella maggiore da 400\u00a0cm\u00b3, "}
{"id": "436623", "revid": "92612935", "url": "https://it.wikipedia.org/wiki?curid=436623", "title": "Cell game", "text": ""}
{"id": "436632", "revid": "729019", "url": "https://it.wikipedia.org/wiki?curid=436632", "title": "M12 (semovente)", "text": "Il Gun Motor Carriage M12 era un semovente d'artiglieria utilizzato dall'esercito americano durante la seconda guerra mondiale.\nIl mezzo si basava sullo scafo del carro armato M3 Lee/Grant sul quale potevano essere montati, a seconda della disponibilit\u00e0, i pezzi da 155\u00a0mm M1917, M1917A1 o il cannone M1918M1, versioni americane su licenza del 155 mm L Mle 1917 GPF francese adottato durante la prima guerra mondiale.\nSolo il compartimento del conducente era completamente corazzato mentre il resto dell'equipaggio era posizionato in un compartimento a cielo aperto posto nella parte posteriore del mezzo. Per assorbire parte del rinculo del cannone era stata aggiunta nella parte posteriore una \"pala\", come quelle montate sugli escavatori che veniva infissa nel terreno. Queste caratteristiche (compartimento a cielo aperto, \"pala\" e pezzo di artiglieria di grosso calibro) diverranno lo standard dei semoventi utilizzati dagli alleati per un lungo periodo.\nLa produzione totale di questo mezzo fu di cento esemplari dei quali 60 prodotti nel 1942 e quaranta nel 1943.\nIl mezzo poteva stivare al suo interno un massimo di 10 colpi, composti da proiettile pi\u00f9 carica di lancio.\nImpiego.\nNel 1943 gli M12 furono usati solo per addestramento o tenuti in riserva. Prima dello sbarco in Normandia 74 M12 furono sottoposti ad un programma di aggiornamento.\nIl mezzo venne utilizzato principalmente come pezzo d'artiglieria per il tiro indiretto contro obiettivi lontani ma, in alcuni casi di attacco a fortificazioni, venne anche impiegato nel tiro diretto.\nM30.\nCome detto la riserva di colpi trasportati dal semovente era piuttosto limitata. Venne deciso quindi di produrre un secondo semovente, sempre su scafo M3 sprovvisto di pezzo, che venne designato M30. Compito di questo secondo mezzo, che operava in coppia con il semovente, era quello di trasportare sul campo di battaglia l'equipaggio e un'ulteriore riserva di munizioni (40 colpi). Il veicolo era armato anche con una mitragliatrice da 12,7\u00a0mm."}
{"id": "436637", "revid": "767487", "url": "https://it.wikipedia.org/wiki?curid=436637", "title": "Giuseppe Vedovato", "text": "Biografia.\nVedovato approd\u00f2 a Firenze nel 1930 per iscriversi al Regio istituto superiore di scienze sociali e politiche Cesare Alfieri, allora il massimo luogo italiano di formazione politica, economica e sociale.\nEssendo rimasto orfano di guerra dal 1916 e di madre dal 1924 e non avendo beni di fortuna familiari, si mantenne durante gli studi facendo l'impiegato alla societ\u00e0 telefonica TETI.\nNel 1937 fu nominato redattore capo della Rivista di studi politici internazionali fondata tre anni prima come organo dello \"Studio fiorentino di politica estera\". Tuttavia Vedovato non fu presente solamente nell'ambiente universitario ma, in una Firenze tanto vivace culturalmente, frequent\u00f2 salotti e circoli. L'appartenenza al laicato cattolico gli apr\u00ec le porte dei palazzi ecclesiastici e della politica. Cos\u00ec il 7 dicembre 1952 entr\u00f2 a far parte della giunta centrale dell'Azione cattolica fiorentina. \nNel frattempo fu eletto per la Democrazia Cristiana consigliere provinciale nel 1951 e nel 1953 deputato, entrando nella delegazione italiana all'assemblea parlamentare del Consiglio d'Europa; fu eletto Presidente dall'Assemblea parlamentare del Consiglio d'Europa dal 1972 al 1975.\nLasci\u00f2 Montecitorio nella VI legislatura diventando senatore, carica che mantenne sino al 1976.\nRimasero famose le sue dimissioni da sottosegretario alla giustizia nel governo Leone II dopo pochi giorni dalla nomina, perch\u00e9 si tratt\u00f2 di uno dei pochissimi casi di rifiuto di \"una poltrona\" molto ambita dagli altri parlamentari. Nel 1975 avanz\u00f2 la prima proposta di modifica del sistema delle immunit\u00e0 parlamentari, mediante l'abrogazione dell'autorizzazione a procedere di cui denunci\u00f2 l'abuso. Nel 1976 concluse la sua esperienza all'assemblea parlamentare del Consiglio d'Europa con una relazione sulla necessit\u00e0 di unit\u00e0 politica del vecchio continente, discussa congiuntamente alla relazione del britannico Geoffrey de Freitas.\nFu poi presidente dell'Associazione Nazionale degli ex-Parlamentari della Repubblica e, nel 2003, l'assemblea parlamentare del Consiglio d'Europa gli attribu\u00ec il titolo di presidente onorario.\nProfessore emerito di storia dei trattati dell'Universit\u00e0 di Roma. \u00c8 autore di moltissimi contributi di politica internazionale.\nGuid\u00f2 missioni diplomatiche in molti paesi africani, asiatici e dell'America Latina.\n\u00c8 morto quasi centenario nel Policlinico Universitario \"Agostino Gemelli\" di Roma il 18 gennaio 2012."}
{"id": "436640", "revid": "287204", "url": "https://it.wikipedia.org/wiki?curid=436640", "title": "Lucky Starr e gli oceani di Venere", "text": "Lucky Starr e gli oceani di Venere (\"Lucky Starr and the Oceans of Venus\") \u00e8 un romanzo di fantascienza del 1954 di Isaac Asimov, terzo volume del ciclo di Lucky Starr, una serie di space opera avventurosa per ragazzi.\nAmbientazione.\nNel libro Venere \u00e8 presentato come un pianeta avvolto dalle nubi e totalmente ricoperto d'acqua. Questa era l'idea che ci si era fatti su questo corpo celeste al tempo in cui scriveva Asimov (anni cinquanta). Il pianeta in realt\u00e0 \u00e8 totalmente l'opposto: l'atmosfera \u00e8 assolutamente irrespirabile; la temperatura \u00e8 di circa 450\u00a0\u00b0C; le nubi non sono formate da vapore acqueo, ma da acido solforico da cui derivano le piogge acide.\nIn realt\u00e0, alcuni passaggi del romanzo (il protagonista che dice che prima dei viaggi spaziali i terrestri \"avevano strane conoscenze del pianeta\" e \"pensavano non avesse acqua\") lasciano pensare che nel periodo di scrittura del romanzo cominciassero a rivelarsi alcune delle caratteristiche reali del pianeta, ma nel dubbio l'autore abbia preferito utilizzare la \"tradizionale\" visione di Venere come mondo d'acqua.\nLe citt\u00e0, di conseguenza, sono cupole sottomarine, con illuminazione artificiale in quanto lo spesso strato superficiale d'alghe non lascia passare la luce. La ricca fauna \u00e8 decisamente presente nel romanzo, e non solo come contorno scenografico ma come importante elemento attivo.\nTrama.\nLucky Starr e Bigman si stanno trasferendo su Venere dalla stazione spaziale orbitante attorno al pianeta. Il motivo del loro viaggio \u00e8 che Lou Evans, ex compagno di accademia di Lucky e membro del Consiglio, che \u00e8 stato mandato l\u00e0 per investigare su una faccenda poco chiara, \u00e8 stato fatto oggetto di una richiesta di richiamo e indagine per corruzione, e Lucky, che conoscendolo non pu\u00f2 credere a queste accuse, intende vederci chiaro di persona. Durante il viaggio sulla navetta spazio-pianeta, qualcosa tuttavia non va: Lucky si accorge che stanno scendendo troppo rapidamente e quando si dirige dai piloti essi sembrano del tutto sordi e impassibili ai suoi richiami. Lui e Bigman sono costretti ad aggredirli per prendere in mano i controlli, senza riuscire per\u00f2 ad impedire l'impatto con la superficie del pianeta.\nIl pianeta \u00e8 sostanzialmente costituito da un unico grande oceano, coperto da uno spesso strato di alghe, in cui prosperano grandi quantit\u00e0 di forme di vita autoctone. La navetta \u00e8 studiata anche per entrare in acqua ad alta velocit\u00e0 e navigare, ed \u00e8 per questo che riesce a resistere in qualche modo all'impatto, anche se subisce pesanti danni. Dopo l'impatto, i piloti rinvengono, senza ricordare niente di ci\u00f2 che \u00e8 accaduto. Lentamente, la navetta raggiunge la sua meta, che \u00e8 situata sott'acqua: Afrodite City \u00e8 infatti, come le altre citt\u00e0 venusiane, costruita sotto una cupola sottomarina.\nGiunti a destinazione, i due protagonisti, mentre stanno pranzando in un lussuoso ristorante, sono avvicinati da Mel Morris, il capo della sezione venusiana del Consiglio, che comunica loro senza mezzi termini che sospetta Evans di essere l'ideatore dell'incidente che \u00e8 appena capitato. Lasciato il ristorante, si recano all'appartamento del consigliere, che spiega a Lucky quale \u00e8 il problema: si stanno verificando da tempo strani avvenimenti, accomunati dal fattore comune che una o pi\u00f9 persone, coinvolte in questi strani incidenti, dimostrino di non ricordare ci\u00f2 che hanno compiuto (come, ad esempio, i piloti della navetta). Per Morris, la spiegazione \u00e8 una sola: qualcuno sta riuscendo a praticare un qualche tipo di controllo mentale, e il suo scopo finale potrebbe essere quello di danneggiare e rubare i segreti della produzione di lievito commestibile, un'esclusiva venusiana di grande importanza commerciale e in pieno sviluppo. E a questo punto entra in scena Lou Evans: ha richiesto dei dati segreti sul lievito, senza dare spiegazioni, ed essendogli stati rifiutati, li ha rubati. Dopo poco tempo dal furto, avviene un incidente proprio nel reparto i cui segreti sono contenuti nei documenti rubati. Di conseguenza, l'ipotesi \u00e8 che Evans sia un doppiogiochista e abbia passato le preziose informazioni al nemico. Lucky, a questo punto, chiede di vedere Evans, cosa che Morris gli concede ben volentieri.\nEntrati nella sezione dell'edificio che fa da prigione, Lucky e Bigman fanno conoscenza con una delle forme di vita venusiane: si tratta di una rana-V, un esserino erbivoro la cui vaga somiglianza con una rana terrestre \u00e8 solo esteriore. L'animale suscita subito l'entusiasmo di Bigman, che le procura immediatamente un boccone di quella che per la creaturina \u00e8 una leccornia: piselli intinti nel grasso di macchina. Come spiegher\u00e0 pi\u00f9 avanti Lucky nel romanzo, le rane-V sono ghiotte di idrocarburi, e tale predilezione \u00e8 probabilmente legata all'alto tenore di ossigeno presente nelle alghe, che a differenza delle piante terrestri non lo rilasciano nell'atmosfera venusiana, che perci\u00f2 \u00e8 rimasta composta esclusivamente di azoto.\nLou Evans viene portato nella stanza, ma il suo comportamento \u00e8 molto strano: rimprovera a Lucky di non essere stato lontano come gli aveva chiesto in un messaggio clandestino, non d\u00e0 spiegazioni sul suo comportamento, e risponde con un \"no comment\" alle domande dirette. Mentre Morris incalza, arriva una notizia terrificante: un uomo sotto controllo mentale si \u00e8 piazzato ad uno dei portelli sulla parete della cupola, e pu\u00f2 far entrare l'acqua nella citt\u00e0 in qualsiasi momento.\nTutti e tre corrono alla zona minacciata della citt\u00e0, che \u00e8 divisa in sezioni isolabili tramite spesse lastre dello stesso materiale della cupola. Viene incontro a loro l'ingegnere capo, Lyman Turner, che cerca invano di parlare con Morris: il consigliere schizza via, seguito da Bigman, mentre Lucky resta con Turner. Questi gli spiega cosa voleva dire a Morris: tramite il suo computer portatile, costruito da lui stesso, ha calcolato che la barriera di separazione potrebbe cedere all'urto del getto d'acqua, se il portello venisse aperto. L'ingegnere non sa comunque che fare: non \u00e8 possibile evacuare l'intera popolazione; ha pensato anche di scappare, semplicemente, visto che in tutta quella confusione sarebbe facile uscire dai portelli poco sorvegliati. A queste parole, Lucky d'improvviso si volta e corre via.\nBigman nel frattempo \u00e8 con Morris, che sta cercando di decidere cosa fare. L'uomo \u00e8 barricato dentro alla stanza di controllo dell'apertura, e non c'\u00e8 modo di attaccarlo senza farsi scoprire. I congegni sono accessibili solo dall'interno della stanza, e l'unica cosa che porta dentro la stanza sono i condotti di ventilazione. Bigman suggerisce che lui, cos\u00ec piccolo, potrebbe riuscire ad entrarci e a raggiungere i cavi di controllo forando il condotto. Mentre Lucky sta cercando di uscire dalla bolgia che circonda il posto, Bigman entra nel condotto e riesce ad intercettare i comandi e a neutralizzarli.\nMa Lucky \u00e8 arrivato troppo tardi al quartier generale del Consiglio: Lou Evans \u00e8 scappato, non solo dalla prigionia, ma anche dalla citt\u00e0, utilizzando un battello sottomarino. Ora risulta chiaro che questa \u00e8 la ragione per l'azione del portello: l'uomo che si era asserragliato dentro si \u00e8 infatti arreso senza tentare di azionare i comandi manomessi da Bigman. Nonostante questo, Lucky si dice sicuro che Evans non \u00e8 colpevole. L'indomani, dopo aver fatto visita a Turner, prende una nave subacquea e parte con Bigman alla sua ricerca. Trova la sua nave, e comunica con Evans: sa perch\u00e9 ha mandato la falsa richiesta di indagine a nome di Morris (che aveva detto a Lucky che doveva ancora terminarla), e sa anche chi \u00e8 il nemico. Evans risponde solo di star lontano. Lucky spiega a Bigman, convinto che Evans stia bluffando, chi \u00e8 il nemico: come ha fatto Bigman, la prima volta che ha visto la rana-V, a sapere che mangiava grasso lubrificante? Nessuno gliel'aveva detto: evidentemente, era stata la rana-V a suggerirglielo.\nMentre si avvicina all'altra nave, il battello di Lucky viene colpito da un misterioso scoppio, che lo danneggia ma non gravemente. Evans chiama, e ora parla: la sua nave, come la loro, \u00e8 stata colpita, ma in maniera pi\u00f9 violenta ed ora \u00e8 completamente ferma. Lucky manovra per raggiungerla, mentre un boato lontano segna un altro colpo, andato a vuoto. Evans si trasferisce sulla nave di Lucky, e ora pu\u00f2 parlare: aveva cominciato a sospettare delle rane-V perch\u00e9 gli uomini coinvolti negli incidenti ne avevano la casa piena, e aveva voluto dimostrare la sua tesi leggendo dati segreti di fronte ad una di queste. Ma con questo atto aveva aperto la sua mente alle creature, che in seguito, senza raggiungere l'intensit\u00e0 di controllo degli altri uomini, gli avevano impedito a lungo di spiegare a chiunque quanto era successo. Oltre a questo, indica l'origine dei misteriosi colpi ricevuti dalle navi: si tratta di un animale venusiano, la toppa arancio, che \u00e8 fatta \"come una frittata rivoltata ai bordi\", ed utilizza un getto d'acqua per stordire ed uccidere le sue prede. L'esemplare che li ha colpiti ha dimensioni colossali: tre chilometri di diametro, e si trova proprio sopra di loro.\nLucky esce fuori in tuta subacquea, tentando di punzecchiare il mostruoso animale con un fucile a scarica elettrica per farlo spostare, ma le reazioni della creatura sono comandate dalle rane-V, e la tattica non ha successo. Allora cerca il cuore della creatura, e riesce a colpirla e ad ucciderla. La carcassa rimane per\u00f2 sopra la nave, e si dovr\u00e0 cercare di uscire attraversandola. Mentre ci si prepara al primo tentativo, Evans paragona la loro situazione allo stare in una \"cella\", termine gi\u00e0 sentito da Lucky durante la visita a Turner, citato dalla sua giovane moglie come una delle dotazioni del complesso di appartamenti in cui risiedono. Evans spiega che si tratta di piccole cupole per poche persone, che dovrebbero proteggerle in caso di cedimento della cupola principale.\nUna volta liberatisi dal cadavere della bestia, l'idea di Lucky \u00e8 quella di comunicare con la Terra tramite la stazione spaziale, e subito: nessuno su Venere pu\u00f2 dirsi al sicuro dalle rane-V, e se tornano ad Afrodite senza averlo fatto probabilmente non sar\u00e0 concessa loro un'altra opportunit\u00e0. Data la limitatezza dell'apparecchio radio della nave, per\u00f2, per riuscirci devono salire in superficie, dove vivono le rane-V. Evans esprime i suoi dubbi prima ancora di uscire da sotto la toppa; ma durante la salita le rane-V usano i suoi dubbi per portarlo a minacciare Lucky col fucile per tornare alla citt\u00e0. Durante il ritorno, Bigman, che \u00e8 ai comandi, fa incagliare la nave nella carcassa della toppa, sbilanciando Evans e permettendo a Lucky di sopraffarlo. Dopodich\u00e9, con Evans legato alla cuccetta, ci si dirige definitivamente alla superficie.\nEmersi dall'acqua, i protagonisti cominciano a subire i primi attacchi delle rane-V, dapprima subdolamente, e poi con un contatto mentale diretto, nel quale le creature venusiane pretendono di sapere cosa conoscono di loro, prima di costringerli ad affondare la nave affogando. In una drammatica lotta all'interno della propria mente, Lucky deve dapprima riuscire a ricordare cosa doveva fare, e poi lottare contro il dolore impostogli tramite il contatto mentale. Non riesce ad attivare la radio, ma trova un'altra soluzione: estrae dall'armadio dei medicinali un vaso di gelatina di petrolio e lo espelle in mare, distraendo le rane-V. Riesce quindi a fare la chiamata alla stazione orbitale e alla Terra.\nAl ritorno alla citt\u00e0, degli uomini controllati tentano di puntare sulla nave un cannone, e Lucky \u00e8 costretto ad usare un trucco (ripete pi\u00f9 volte la parola \"petrolio\" descrivendola mentalmente) per salvarsi. Questo significa che il nemico \u00e8 alla disperazione, e la faccenda va chiusa in fretta. Lucky d\u00e0 delle istruzioni scritte a Bigman (parlare facilita alle creature aliene la lettura del pensiero), e va con lui ad incontrare Morris, e anche Turner che arriva subito dopo.\nIl tema da discutere \u00e8: come contrastare delle creature protette dalla stessa immensit\u00e0 dell'oceano in cui vivono? Lucky spiega che il vero nemico non sono le rane-V: gi\u00e0 \u00e8 sospetto che sia stato cos\u00ec facile individuarle, e che sia cos\u00ec semplice combatterle con gli idrocarburi, ma hanno anche usato un'espressione (\"la vostra vita sar\u00e0 come una fiamma che si estingue\") non naturale per delle creature che non possono aver visto, nell'atmosfera di azoto di Venere, nessuna fiamma prima che arrivasse l'uomo. Lucky suggerisce che ci vorrebbe un uomo specializzato in biofisica, come lo stesso Morris. Accusato di tradimento, Morris perde la calma e attacca Lucky, ed \u00e8 in questo momento che Bigman esegue le sue istruzioni: spara col fucile, e il bersaglio non \u00e8 Morris, bens\u00ec il computer di Turner.\nL'accusa al dottor Morris era un diversivo, che doveva servire a distrarre Turner quel tanto che bastava ad impedirgli di fermare Bigman. Lucky ricorda a Turner che sua moglie, quando era andato a fargli visita dopo l'incidente dell'uomo impazzito presso la paratia, aveva detto di aver dormito tutto il tempo e di aver saputo solo la mattina quanto accaduto. Ma gli appartamenti sono dotati di celle: perch\u00e9 Turner, che ha scoperto l'inadeguatezza delle barriere divisorie e che ha dimostrato palesemente di amare sua moglie, non l'ha chiamata per farla mettere in salvo? Il famoso \"computer portatile\" che l'ingegnere teneva sempre con s\u00e9 anche quando non era necessario, era evidentemente l'apparecchio con cui controllava le rane-V.\nIl libro si chiude con Bigman e Lucky che discutono sulla sorte di Turner: come farlo condannare con prove cos\u00ec esili? Lucky risponde che probabilmente il Consiglio non \u00e8 interessato a giustiziarlo: cercheranno invece di indurlo a collaborare perch\u00e9 sveli i segreti del macchinario che ha creato."}
{"id": "436645", "revid": "125663969", "url": "https://it.wikipedia.org/wiki?curid=436645", "title": "Hellman", "text": ""}
{"id": "436659", "revid": "767487", "url": "https://it.wikipedia.org/wiki?curid=436659", "title": "Wretched (gruppo musicale italiano)", "text": "I Wretched sono stati un gruppo hardcore punk italiano nato a Milano negli anni ottanta legato al centro sociale Virus. Il gruppo, assieme a Crash Box, Maze, Disper-Azione, fu parte della scena Hardcore punk lombarda e di quella italiana, con gruppi come i Torinesi Blue Vomit e Nerorgasmo, Indigesti, Raw Power, Peggio Punx, Negazione, Underage e Declino.\nI Wretched si ispirarono ai gruppi anarcho-punk inglesi dell'epoca: principalmente i Discharge e i Crass. La loro opera si distingue per il forte messaggio anarco-pacifista, libertario, antimilitarista; venendosi ad inquadrare in questo senso pi\u00f9 come un'azione di controcultura che come una semplice attivit\u00e0 musicale.\nIn Italia furono fra i primi a stampare dischi autoprodotti, e a rivendicare questa scelta come volont\u00e0 di indipendenza dal mercato. Ci\u00f2 contribu\u00ec allo sviluppo della scena punk indipendente, che giunse negli anni a costruire un circuito alternativo fatto di dischi, fanzine, concerti, centri autogestiti.\nStoria del gruppo.\nI Wretched nascono a Milano nel 1982 e furono fin dall'inizio attivi promotori del Centro Sociale Virus. Il loro primo disco, uno split album con i piemontesi Indigesti, \u00e8 datato 1982 ed \u00e8 oggi considerato una rarit\u00e0 dai collezionisti.\nNel 1983 usc\u00ec il loro primo EP su 7\" autoprodotto dal titolo \"In nome del loro potere tutto \u00e8 stato fatto\" e l'anno seguente pubblicarono il loro secondo EP \"Finir\u00e0 mai?\", nel quale sintetizzano per la prima volta il messaggio anarco-pacifista nell'immagine poetica \"Chaos Non Musica\" tentando cos' di esprimere sia la volont\u00e0 di andare al di l\u00e0 della musica sia la peculiarit\u00e0 del loro stile \"anti-musicale\", fondato su una violenza e velocit\u00e0 estreme (almeno nella prima parte della loro \"carriera\") che riflettevano la disperazione esistenziale, la rabbia e la voglia di lottare per vivere una vita non assoggettata alle asfissianti imposizioni dell'autorit\u00e0 borghese-militarista-capitalista.\nSempre nel 1984 esce per la \"Chaos Produzioni\", neonata etichetta discografica degli stessi Wretched, il loro primo album dal titolo \"Libero di vivere, libero di morire\" e sempre nello stesso anno vengono invitati dalla statunitense R Radical Records di Dave Dictor dei MDC, a partecipare al doppio album compilazione \"International P.E.A.C.E. Benefit Compilation\", che vedeva fra gli altri band come Crass, D.O.A., Dirty Rotten Imbeciles, Septic Death, Conflict, Reagan Youth, White Lies, Subhumans, Dead Kennedys, Butthole Surfers, ma anche altri gruppi della scena italiana come Negazione, Peggio Punx, Declino, Contrazione, Impact, Cheetah Chrome Motherfuckers e RAF Punk. La compilazione usc\u00ec in collaborazione con la fanzine di San Francisco a distribuzione internazionale Maximumrocknroll, che mensilmente teneva una rubrica sulla scena hardcore punk italiana.\nNel frattempo il Virus, che aveva permesso loro di ospitare numerose band italiane ed estere, fu sgomberato e per poi assegnargli una nuova sede in uno stabile in Viale Piave 9.\nNel 1985 la band parte per un lungo tour in Inghilterra, a cui partecipa Zambo, ex batterista degli Espansione Urbana.\nNel 1986 esce ancora per la Chaos Produzioni il secondo album dal titolo \"La tua morte non aspetta\".\nChaos Produzioni.\nDopo un periodo iniziale in cui i Wretched pubblicarono i propri album come autoproduzioni senza marchio, nel 1984 inaugurarono la loro etichetta discografica, la \"Chaos Produzioni\". Nei quattro anni seguenti, l'etichetta produsse oltre ai dischi degli stessi Wretched, anche gruppi come Disper-Azione, Impact, gli Stinky Rats ed i francesi \"Rapt\" e \"Final Blast\". La prima pubblicazione dell'etichetta fu l'album dei Wretched \"Libero di vivere, libero di morire\"."}
{"id": "436662", "revid": "1573940", "url": "https://it.wikipedia.org/wiki?curid=436662", "title": "Apocrita", "text": "Gli apocriti (Apocrita ) sono un sottordine di insetti comprendente, nell'albero cladogenetico dell'ordine degli imenotteri, le forme pi\u00f9 derivate, contrapposte alla linea evolutiva dei Symphyta.\nDescrizione.\nRegione toracico-addominale.\nI caratteri distintivi degli Apocriti risiedono nella struttura morfologica delle regioni del torace e dell'addome, marcatamente modificata rispetto alla struttura tipica del corpo degli insetti:\nIn alcuni Apocriti, appartenenti alla superfamiglia dei Calcidoidei, il peziolo \u00e8 piuttosto ridotto al punto che l'addome \u00e8 apparentemente sessile. In tutti gli altri Imenotteri Apocriti l'addome \u00e8 visibilmente peduncolato e in alcuni gruppi sistematici il peziolo raggiunge una notevole lunghezza.\nOvopositore.\nL'altra caratteristica morfologica distintiva degli Apocriti risiede nella struttura dell'ovopositore. Alla formazione di questo organo concorrono l'VIII e IX urite. Morfologicamente si presenta composto da due coppie di processi latero-ventrali ai quali sono connesse 3 coppie di processi detti \"valvule\" particolarmente sviluppati in lunghezza. I processi laterali sono distinti in due coppie di \"valviferi\", formati rispettivamente dai due uriti. Alla prima coppia di valviveri si connettono due espansioni laminari di forma quadrangolare, dette \"lamine quadrate\". Le valvule sono rispettivamente denominate prime, seconde e terze valvule. Le prime valvule sono fuse a formare una guaina in cui scorre la coppia delle seconde valvule. Le terze valvule, setolose e poco sclerotizzate, formano una sorta di astuccio allungato che racchiude le altre valvule. Le prime e seconde valvule sono fortemente sclerotizzate e formano un organo, detto \"terebra\", in grado di penetrare, talvolta, tessuti vegetali particolarmente resistenti come il legno o la corteccia degli alberi, la cuticola di altri insetti, l'epidermide dei Mammiferi. \nIn alcuni gruppi sistematici, riuniti nella vecchia sezione dei \"Terebrantia\", la terebra \u00e8 particolarmente allungata e viene usata come ovopositore. Questi Apocriti, per la maggior parte parassiti di altri Artropodi, sono in grado di perforare con la terebra materiali anche di notevole spessore e depositare le uova in profondit\u00e0 fino a raggiungere le vittime. Nei restanti Apocriti, riuniti nella vecchia sezione degli \"Aculeata\", l'apertura genitale femmine \u00e8 fisicamente distanziata dalla base dell'ovopositore e la terebra ha perso la sua primitiva funzione trasformandosi in un organo di offesa e difesa, detto aculeo o pungiglione. Il pungiglione \u00e8 retratto nell'addome e viene estroflesso al momento dell'uso.\nApparato boccale.\nL'apparato boccale \u00e8 masticatore oppure masticatore-lambente o masticatore-succhiante. In alcuni gruppi sistematici (Apoidea) le mandibole perdono del tutto la loro primitiva funzione e sono utilizzate per altri scopi, come organi di lavoro o di trasporto, lasciando alla \"ligula\" la funzione dell'assunzione di cibi liquidi (apparato boccale secondariamente succhiante o lambente).\nGli Apocriti hanno svariati regimi alimentari. Gli adulti possono nutririsi di liquidi zuccherini, con dieta eventualmente integrata dal polline, oppure sono carnivori (zoofagi o artropofagi), oppure onnivori. Poche sono le forme fitofaghe. \nStadi giovanili.\nLe larve sono apode e anoftalme e morfologicamente semplificate, incapaci di vita autonoma. Nelle forme parassite svolgono il loro sviluppo all'interno di un ospite, in quelle fitofaghe all'interno di tessuti vegetali (spesso trasformati in galle), oppure all'interno di nidi predisposti dalla femmina o da una vera e propria comunit\u00e0 nelle forme sociali. L'alimentazione delle larve che si sviluppano nei nidi \u00e8 curata dagli adulti e la dieta \u00e8 basata su vittime predate oppure materiali vegetali oppure liquidi zuccherini arricchiti di polline (miele).\nTassonomia.\nAgli Apocriti appartengono circa 70 famiglie suddivise in 14 superfamiglie\nNella classificazione tradizionale queste superfamiglie erano ripartite in due sezioni:\nQuesta suddivisione \u00e8 stata ormai abbandonata: i Terebrantia sono risultati essere un raggruppamento parafiletico e quindi del tutto artificiale. L'orientamento attuale pertanto \u00e8 quello di suddividere il sottordine nelle varie sottofamiglie. Altre differenze rispetto alla classificazione tradizionale riguardano la trasformazione di alcune superfamiglie nel rango di famiglie comprese all'interno di Apoidea e Vespoidea."}
{"id": "436667", "revid": "287204", "url": "https://it.wikipedia.org/wiki?curid=436667", "title": "Lucky Starr e il grande sole di Mercurio", "text": "Lucky Starr e il grande sole di Mercurio (\"Lucky Starr and the Big Sun of Mercury\") \u00e8 un romanzo di fantascienza avventurosa del 1956 di Isaac Asimov, quarto volume del ciclo di Lucky Starr pensato per un pubblico giovanile.\n\u00c8 stato pubblicato in italiano per la prima volta nel 1963 col titolo Spie su Mercurio ed edito anche col titolo Lucky Starr e il gran sole di Mercurio.\nAmbientazione.\nIl romanzo si svolge sul pianeta Mercurio, che viene presentato, conformemente alle cognizioni dell'epoca, come un pianeta diviso in due emisferi, l'uno rivolto sempre verso il sole e quindi rovente, e l'altro che non lo vede mai ed \u00e8 quindi freddissimo. A causa delle librazioni, analoghe a quelle lunari, il confine tra le due zone, punto dove si trova l'Osservatorio che costituisce il teatro principale del romanzo, si sposta di poche centinaia di metri. In realt\u00e0, come fu scoperto molto dopo la stesura del romanzo, la rotazione di Mercurio non \u00e8 pari alla rivoluzione, ma a due terzi esatti della stessa, dando luogo a \"giorni\" che, per l'effetto combinato dei due moti, hanno una durata doppia rispetto all'\"anno\".\nTrama.\nLucky Starr e Bigman si recano su Mercurio per quella che sembra una semplice bega politica: il costoso progetto che si sta svolgendo laggi\u00f9 \u00e8 diventato il bersaglio degli attacchi del senatore Swenson, che accusa il Consiglio di sprecare il denaro pubblico in fantasie assurde. L'arrivo \u00e8 per\u00f2 subito molto movimentato e pericoloso: Scott Mindes, il giovane ingegnere responsabile del progetto, porta i due fuori sul suolo di Mercurio con la scusa di un \"giro turistico\", ma in realt\u00e0 vuole ansiosamente fornire per primo la sua versione dei fatti: non \u00e8 sua la colpa dei mancati progressi del progetto, e ha cercato di trovare chi possa essere a danneggiare gli impianti sulla faccia illuminata del pianeta. Durante i suoi viaggi di ricognizione, come ha controllato in seguito, nessuno si era mosso dall'Osservatorio, che funge anche da sede per il Progetto Luce; tuttavia ha intravisto una figura umana muoversi e restare a lungo sotto il sole, cosa che nessun uomo, per quanto protetto da una tuta isolante apposita, pu\u00f2 sopportare. Il giovane \u00e8 chiaramente disperato e isterico perch\u00e9 sa di non essere creduto; e quando Bigman esprime la sua incredulit\u00e0, perde la testa e spara col grosso \"blaster\" che ha con s\u00e9 verso Lucky, che si salva solo per la goffaggine di Mindes e l'aiuto di Bigman.\nI due riportano Mindes svenuto all'Osservatorio, dove viene preso in cura dal dottor Gardoma, medico dell'Osservatorio e amico di Mindes, che illustra a Lucky lo scopo ultimo del progetto: utilizzare l'iperspazio, mezzo attraverso cui le astronavi riescono a raggiungere le stelle, per farvi passare la luce, con effetti non ottenibili nello spazio normale: in un futuro non troppo vicino potrebbe diventare possibile controllare e modificare a piacimento il clima terrestre. La loro conversazione \u00e8 interrotta dall'arrivo di Urteil, investigatore al servizio del senatore Swenson, che non esita a insinuare che l'attacco contro Lucky sia stato premeditato. Urteil \u00e8 una persona aggressiva, sicura e indisponente: l'attrito con Bigman \u00e8 violento fin dal primo momento, ma anche Gardoma dimostra di odiarlo molto. Urteil se ne va dopo aver consigliato Lucky di stare in guardia da Mindes, da Gardoma che \u00e8 suo amico, e di controllare ogni tuta isolante che indosser\u00e0.\nSubito dopo, Lucky e Bigman conoscono l'anziano capo dell'osservatorio, il dottor Peverale, che si scusa per l'accaduto e assegna loro una stanza, la migliore disponibile. L'indomani ci sar\u00e0 un banchetto in loro onore. Nella stanza, ci sono anche delle tute isolanti per la parte illuminata di Mercurio: ma Lucky, esaminandola attentamente, scopre un taglio, che l'avrebbe fatta diventare una trappola mortale. L'avvertimento di Urteil sembra quindi serio. I due vanno quindi a trovare Mindes, che non ricorda gli avvenimenti del giorno prima, e che ripete, con pi\u00f9 ragionevolezza, quanto aveva confusamente detto prima di attaccare Lucky, il quale gli promette che indagher\u00e0. Durante il banchetto del giorno dopo, l'investigatore dileggia Mindes, sottolineando come non riesca a portare a termine il progetto pilota, e in seguito chiede a Lucky che cosa penserebbe se gli dicesse che il progetto \u00e8 tutta una costosa farsa. Lucky gli risponde dandogli del bugiardo professionista, e quando Urteil si adira Bigman lo \"calma\" piantando un coltello tra le dita della mano che Urteil ha sbattuto sul tavolo.\nA questo punto, il dottor Peverale interviene ed espone la sua teoria sui danneggiamenti al Progetto Luce: si tratterebbe di uomini di Sirio, o pagati dai siriani. In qualit\u00e0 di astronomo, ha partecipato ad un convegno su Sirio cinque mesi prima, e ci\u00f2 che ha visto sembra spaventarlo molto: i Siriani sono pochi ma forti, indipendenti ed efficienti, e suppliscono al difetto del numero col lavoro dei numerosi robot, che sembrano amare pi\u00f9 degli esseri umani. Razzisti esasperati, considerano il miscuglio razziale della terra come una minaccia, e le sue risorse come una preda ambita. Ci\u00f2 che ha visto Mindes doveva dunque essere di origine siriana. Lucky a questo punto coglie la palla al balzo e aggiunge: se ci sono siriani su Mercurio, qual \u00e8 il posto migliore dove nascondersi? Proprio sotto l'osservatorio ci sono delle miniere abbandonate, in posizione perfetta per essere vicino al progetto da danneggiare. Lui e Bigman scenderanno appena possibile nei cunicoli delle miniere per verificare la presenza di eventuali siriani.\nAppena lasciato il banchetto, Lucky ferma il dottor Cook, il vice di Peverale, e gli chiede di vederlo privatamente in stanza, dove gli mostra la tuta danneggiata, facendosela sostituire, e gli chiede di procurargli delle mappe delle miniere per studiare con lui il percorso migliore per l'esplorazione. Durante la preparazione del piano, cui collabora bench\u00e9 ritenga che l'interferenza siriana sia solo una fissazione del vecchio capo astronomo, Cook racconta anche la leggenda sorta sulla chiusura delle miniere: oltre ai costi eccessivi, ci sarebbero state misteriose morti per congelamento a pi\u00f9 riprese tra minatori nei cunicoli, che avrebbero dato il colpo di grazia agli impianti. Con due ergometri tascabili per individuare fonti energetiche, i due entrano nelle miniere di Mercurio; ma poco dopo, Lucky spiega a Bigman che la ricerca della base siriana nelle miniere era una finta: il suo vero scopo era effettuare una ricerca sul lato illuminato, come Mindes, ma col vantaggio che nessuno nella base sapesse della sua presenza. Cosa pi\u00f9 seccante per Bigman, lui dovr\u00e0 restare nelle miniere, tenendosi in contatto come convenuto con Cook e simulando la presenza di Lucky in qualche modo. Le loro strade a questo punto si dividono.\nBigman procede per qualche tempo, ma quando si ferma percepisce attraverso la tuta una lieve vibrazione ritmica: in assenza di suono, \u00e8 tutto quello che si pu\u00f2 percepire di un passo che si avvicina. Si fa sorpassare dallo sconosciuto, poi lo affronta con il \"blaster\" in mano. Ma non \u00e8 un siriano: si tratta di Urteil, che aveva seguito il loro percorso parallelamente al tunnel che stavano esplorando. Nonostante sia sotto tiro, Urteil non perde la calma, anzi provoca e innervosisce Bigman, al punto che, quando Urteil dice di vedere Lucky che arriva, Bigman si gira, consentendogli di aggredirlo e strappargli l'arma. Ora \u00e8 Urteil a minacciare Bigman, dicendo di non temere alcuna punizione se anche dovesse ucciderlo, e aumentando sempre di pi\u00f9 la pressione su di lui. Ma accade qualcosa: quello che sembra un tentacolo di roccia si stacca dalla parete, e si avvinghia ad Urteil, che rimane paralizzato dal freddo che la cosa genera. Bigman si precipita per prendere il \"blaster\" e sparare alla creatura, ma un'altra della stessa specie attacca anche lui, e i due crollano a terra sul punto di andare ad aggiungersi alle misteriose vittime di congelamento nelle miniere.\nNel frattempo Lucky, salito alla superficie da un cunicolo secondario, \u00e8 passato dalla \"Shooting Starr\" per indossare la tuta isolante che vi aveva lasciato prima, e si \u00e8 incamminato verso il lato illuminato. L'ergometro ha captato qualcosa: la fonte di energia, come si capisce dopo qualche minuto di inseguimento, si sposta, il che significa che non \u00e8 naturale. Nonostante l'aumento della temperature, Lucky si spinge sempre pi\u00f9 avanti, fino a trovarsi a breve distanza da una figura umana posta di spalle: ma quando le dice di voltarsi, la figura mostra di essere un robot.\nIl robot, che appare subito danneggiato dal calore, risponde alle domande di Lucky, fornendo il suo numero di serie ed ammettendo di essere stato fabbricato su Sirio. Non vuole tuttavia rispondere alla domanda su chi gli abbia dato il compito di danneggiare gli impianti. Lucky cerca di far leva sulla Prima Legge, minacciando di restare al sole anzich\u00e9 all'ombra se non gli dir\u00e0 quanto chiede. Il robot si comporta molto confusamente, volendo prima portare all'ombra con la forza, e poi volendolo aggredire. Allora Lucky capisce: il danneggiamento del robot non \u00e8 fisico, ma cerebrale, e le sue minacce hanno probabilmente destabilizzato del tutto il robot, che ora pare non ricordare pi\u00f9 la prima legge. Cerca allora di scansare gli attacchi e di portare entrambi all'ombra di una roccia, nella speranza che il freddo calmi il robot; non ci riesce, ed inoltre quando si risolve a sparare al robot scopre che il calore ha indebolito pure lui, in maniera che non riesce a sparare e viene abbrancato dal robot, che lo afferra e lo tiene piegato in due.\nNel frattempo Bigman tenta un'ultima carta per sopravvivere: riesce faticosamente a strappare dalla mano di Urteil il \"blaster\" e a regolarlo in modo che diventi rovente, poi lo lancia poco distante. Le creature rocciose lasciano gli uomini per l'arma, e Bigman chiama aiuto. Ritornato alla cupola, e ripresosi, Bigman affronta Urteil, che finge di non ricordare che Bigman gli ha salvato sostanzialmente la vita, e prosegue a minacciare scandali contro il consiglio: Bigman, allora, lo sfida a battersi con la gravit\u00e0 di Mercurio, con in palio la desistenza di Urteil dai suoi maneggi se perde. Urteil accetta, ma la sfida tende a favore di Bigman, e ad un certo punto Urteil viene strattonato da Bigman mentre cerca di alzarsi, finendo per effettuare un vero e proprio volo, che si interrompe quando all'improvviso la gravit\u00e0 ritorna al livello terrestre. Cadendo a terra, Urteil batte il capo e muore. Mentre si discutono le responsabilit\u00e0 dell'accaduto, arriva Peverale, che quasi senza preoccuparsi del morto, chiede a Bigman dove sia Lucky Starr. Alle tergiversazioni dell'ometto, Peverale risponde dicendo che Mindes, uscito per uno dei suoi voli di ricognizione, ha visto Lucky Starr avvinghiato a un robot. E probabilmente morto.\nIn effetti, Lucky aveva sfruttato quella che sembrava essere un'esitazione da parte della macchina per raccogliere sulla mano la polvere nerastra della chiazza di ossido di ferro su cui si trovava, e di spargerla sul capo del robot. L'aumento del calore aveva distrutto definitivamente il cervello del robot, che era crollato a terra. Era riuscito a liberarsi solo in parte, e gli aveva rivolto ancora una volta la domanda su chi era il mandante dei danneggiamenti. Il robot era riuscito a rispondere una sola sillaba, \"Ter\"; quindi il contatto radio si era interrotto, e subito dopo il robot era morto. Lucky si era trascinato dietro il robot fino ad un'ombra, dove aveva perso i sensi. Il recupero avviene a seguito della segnalazione di Mindes, e Lucky si ritrova in un letto all'interno dell'Osservatorio. Quando Bigman lo incontra, gli racconta quanto avvenuto, e Lucky si arrabbia: come ci si poteva fidare della parola di Urteil, che aveva fatto finta di non sapere che Bigman gli aveva salvato la vita? Ma la rabbia lascia il posto alla preoccupazione: la morte di un investigatore del senatore Swenson causata da una persona vicina al Consiglio \u00e8 certamente sospetta agli occhi del pubblico, e, come Lucky apprende da Bigman, ci sar\u00e0 una specie di processo, in realt\u00e0 un'inchiesta preliminare, per la morte di Urteil. Nonostante la debolezza, Lucky vuole partecipare, e Bigman gli preannuncia, trionfante, che sa gi\u00e0 chi \u00e8 il vero colpevole, e come dimostrarlo.\nAl processo, il dottor Peverale fa un riassunto della situazione: il robot era siriano, quindi \u00e8 evidente che i Siriani stanno sabotando il progetto; occorre esaminare in forze il territorio per trovarli, posto che non se ne siano gi\u00e0 andati; \u00e8 opportuno sospendere il Progetto Luce fintanto che non sar\u00e0 tutto risolto; e, per agevolare le operazioni contro Sirio, \u00e8 opportuno non essere ostacolati dal senatore Swenson. La prospettiva sembra portare, come sottolinea Lucky, verso l'uso di Bigman come capro espiatorio. Si passa al riassunto dei fatti, fatto dapprima da Bigman, poi da Gardoma, infine da Cook. A questo punto Bigman, interpellato su una dichiarazione di Cook, chiede di poter controinterrogarlo, col sostegno di Lucky, per dare le prove che la morte di Urteil non \u00e8 stata accidentale. Punto primo: Urteil stava seguendo Bigman lungo un corridoio laterale, il che prova che conosceva in anticipo il percorso che Lucky e Bigman avevano studiato con Cook. Chi l'aveva rivelato a Urteil, se non Cook stesso? Secondo punto: chi aveva mosso la leva che aveva ricreato la gravit\u00e0 terrestre? Quando era successo, tutti erano caduti a terra per l'improvviso aumento di peso ricevuto di sorpresa; ma, mentre tutti si rialzavano, Cook era gi\u00e0 chino sul cadavere di Urteil. Per Bigman, Cook lavorava per Urteil sotto costrizione, per cui aveva dovuto dargli il percorso nelle miniere, ma aveva approfittato dell'occasione del duello per uccidere il suo tiranno. Baster\u00e0 trovare tra gli effetti di Urteil cosa usava per costringerlo per avere le prove.\nCook cede, e il suo racconto conferma sostanzialmente la teoria di Bigman: Urteil l'aveva adescato ventilandogli l'idea di sostituire Peverale alla direzione dell'istituto, e poi aveva utilizzato i documenti che gli aveva passato come arma di ricatto, costringendolo a fornirgli sempre nuovi aiuti. Cook aveva quindi sfruttato l'occasione fornitagli dal duello per eliminare il suo ricattatore. Ma, quando Bigman lo incolpa del taglio alla tuta di Urteil, che lo stesso avrebbe usato per gettar polvere negli occhi a Lucky, Cook nega recisamente. E, a sorpresa, Lucky gli d\u00e0 ragione: il colpevole \u00e8 lo stesso responsabile degli atti di sabotaggio. Che non \u00e8 un siriano: i siriani, afferma, sono totalmente estranei alla faccenda.\nDi fronte alla delusione del dottor Peverale, Lucky riparte dal discorso dello stesso capo astronomo al banchetto: se i siriani amano come fratelli i robot, come \u00e8 possibile che ne abbiano mandato uno ad agonizzare sotto il calore di Mercurio? O anche: perch\u00e9 non avrebbero provveduto a proteggergli il cervello, se non altro per poterlo utilizzare a lungo senza che si danneggiasse? Questo prova che non sono i siriani ad aver usato il robot. Doveva essere qualcuno all'interno della cupola, perch\u00e9 il robot era stato avvisato di sfuggire Mindes quando questi usciva; inoltre, la sillaba \"Ter\" pronunciata dal robot fa pensare alla parola \"Terrestre\". Ma il punto principale \u00e8 questo: chi poteva procurarsi un robot siriano fra gli addetti dell'osservatorio? Solo qualcuno che si fosse recato su Sirio: e l'unico \u00e8 il dottor Peverale. A lui era stato assegnato un robot durante il convegno: e se il numero di serie che ha dato coincider\u00e0 con quello assegnatogli, la prova sar\u00e0 decisiva. Inoltre, dice Lucky, chiedendo questi dati a Sirio, se risulta colpevole dovranno estradarlo; e i Siriani non saranno certamente benevoli nei confronti di un ladro, torturatore e uccisore di robot. A questo punto, Peverale sviene, e poche ore dopo detta la sua confessione.\nIl tutto, come spiega Lucky a Bigman nel finale, non \u00e8 stato un gran trionfo: \u00e8 vero che Swenson non potr\u00e0 attaccare il Consiglio per la morte di Urteil, perch\u00e9 verrebbero a galla gli espedienti illegali che usava; ma \u00e8 anche vero che il capo e il vice dell'Osservatorio sono stati destituiti per tradimento. Ai mugugni di Bigman, Lucky risponde che Swenson \u00e8 utile a modo suo all'attivit\u00e0 del Consiglio, perch\u00e9 senza un contrasto si adagerebbe sugli allori; inoltre, nessun organismo, neanche il Consiglio, deve restare immune dal contraddittorio, altrimenti finirebbe per esercitare una specie di dittatura sulla Terra."}
{"id": "436678", "revid": "15756", "url": "https://it.wikipedia.org/wiki?curid=436678", "title": "Maestro Muten", "text": "Il \u00e8 un personaggio del manga \"Dragon Ball\" di Akira Toriyama. Egli compare anche nelle varie opere derivate, tra cui le serie televisive anime \"Dragon Ball\", \"Dragon Ball Z\", \"Dragon Ball GT\" e \"Dragon Ball Super\", i film, gli OAV e numerosi videogiochi.\nNel doppiaggio italiano dell'anime, il suo nome \u00e8 stato tradotto in Genio delle Tartarughe di Mare, derivato dal primo doppiaggio edito da Junior TV, nel quale Muten alla sua prima apparizione si faceva chiamare Genio della Testuggine, con la differenza per\u00f2 che tale appellativo era solo la traduzione dell'originale giapponese , mentre il nome Muten venne modificato in Mutenzo. La corretta traduzione del nome originale, per l'appunto Maestro Muten, \u00e8 presente nel doppiaggio Dynit di tutti i film, mentre negli adattamenti Mediaset solo una volta nel film \"\".\n\u00c8 un energico anziano, esperto di arti marziali, e proprio per via della sua forza \u00e8 stato soprannominato il . \u00c8 il fratello della Vecchia Sibilla, e vive in una casetta su un'isola sperduta in mezzo all'oceano, la Kame House, insieme alla sua tartaruga Umigame. Fu allievo del Maestro Mutaito insieme all'Eremita della Gru.\nIl personaggio.\nAspetto.\nSi presenta come un vecchietto di statura medio-bassa, dal fisico mingherlino, calvo con la barba bianca, veste con camicie colorate, il pi\u00f9 delle volte con maniche corte, in altre occasioni solo con una canottiera bianca. Spesso porta sulla schiena un guscio di tartarga, inoltre va in giro con il suo bastone da passeggio dall'aspetto grottesco, e porta sempre gli occhiali da sole. In occasioni pi\u00f9 formali indossa un completo nero, con tanto di cappello borsalino.\nDurante il 21\u00ba e il 22\u00ba Torneo Tenkaichi, Muten prende le sembianze di Jackie Chun, indossando una parrucca grigia ed evitando di portare gli occhiali da sole, in modo tale da partecipare ai tornei senza farsi riconoscere dai suoi allievi.\nIl motivo della sua lunga vita (ha un'et\u00e0 superiore ai 300 anni) viene spiegato fin dai primi capitoli del manga, dove Umigame dice che possiede l'elisir di lunga vita.\nPersonalit\u00e0.\nIl vecchio Muten ha un'importanza rilevante soprattutto nella prima parte del manga non solo per aver creato la tecnica della Kamehameha (\"Onda Kamehame\", italianizzata come \"Onda Energetica\") ma anche perch\u00e9 sia Goku che il nonno Gohan sono stati suoi allievi, cos\u00ec come lo Stregone del Toro, Crilin e Yamcha.\nHa un lato depravato che mette in evidenza ogni qualvolta gli si presenta dinanzi una bella ragazza. Inoltre trascorre il tempo sull'isola leggendo instancabilmente riviste che raffigurano donne in bikini o guardando programmi di ginnastica femminile.\nNonostante sia una brava persona, Muten non \u00e8 in grado di salire sulla nuvola d'oro, in quanto non ha un cuore completamente puro a causa della sua ossessione per le belle donne. Per questo, per muoversi da un posto ad un altro, richiama Baby Gamera, una tartaruga che ha la capacit\u00e0 di volare.\nLa premura e lo spirito di maestro che nutre verso i suoi allievi si nota bene, e bench\u00e9 sia un vecchio briccone e adoratore delle donne, quando si tratta di essere seri, combattere e valutare i propri allievi si dimostra molto intelligente, saggio e affettuoso.\nLa sua grande esperienza come combattente viene pi\u00f9 volte messa in luce anche in \"Dragon Ball Z\", quando ormai i protagonisti e i loro nemici sono di una forza, a dir poco, estremamente superiore alla sua, mostrando come questi riesca a comprendere molto prima di altri guerrieri ben pi\u00f9 forti ed esperti come finir\u00e0 uno scontro e persino cosa pensano i due avversari, come quando capisce che Goku contro Cell non ha possibilit\u00e0 di vittoria e che combatte consapevole della sua inferiorit\u00e0, cosa che quasi tutti gli altri guerrieri non avevano affatto intuito. Goku ancora adesso, a distanza di molti anni, lo considera il migliore dei suoi maestri.\nLui non vede le arti marziali come un semplice mezzo per diventare pi\u00f9 forti, crede infatti che il loro fine sia incentrato sulla padronanza che una persona deve avere su se stessa, tale filosofia si estende anche sul suo approccio alla lotta, ritenendo che la quiete dello spirito e la tecnica, prevalgano sulla forza e la potenza.\n\u00c8 molto coraggioso, infatti \u00e8 pronto a sacrificare la sua vita pur di aiutare gli altri, nonostante la sua forza non pecca mai di arroganza, infatti rispetta sempre i suoi limiti. Nonostante dopo il duello con Tenshinhan avesse affermato che il suo tempo come guerriero fosse giunto al termine, in \"Dragon Ball Super\" \u00e8 stato messo in evidenza che a dispetto di tutto \u00e8 diventato molto pi\u00f9 forte, probabilmente perch\u00e9 si \u00e8 allenato in segreto. Anche se cerca di non darlo a vedere \u00e8 molto orgoglioso e non tollera che le persone sottovalutino le sue abilit\u00e0 solo per via dell'et\u00e0.\nStoria.\nPassato.\nUn tempo era allievo del maestro Mutaito, insieme all'Eremita della Gru. Nell'anime viene narrata la storia di Muten quando era giovane, raffigurandolo come un bel ragazzo, con indosso gi\u00e0 da allora degli occhiali da sole, ma il suo carattere era sempre lo stesso. Nel manga l'aspetto di Muten da giovane \u00e8 diverso da quello nell'anime, assomigliando pi\u00f9 ad un monaco.\nIn giovent\u00f9 scal\u00f2 per primo la Torre di Karin per poter bere l'acqua del dio maestoso (impiegando tre anni per prendere l'acqua da Karin) e ricevette dallo stesso Karin il bastone Nyoi, e anche la nuvola d'oro in cui in groppa possono salire solo le persone pure di cuore.\nDurante l'attacco del Grande Mago Piccolo (in seguito si scoprir\u00e0 essere un namecciano, quindi un alieno), il suo maestro perse la vita ma riuscendo a salvare la Terra, imprigionando Piccolo grazie all'esecuzione della tecnica Mafuuba in un thermos, che Muten gett\u00f2 nell'oceano.\nCol passare degli anni egli diventer\u00e0 un eccellente maestro di arti marziali dalla grande fama, e per un certo periodo prender\u00e0 come suoi allievi Son Gohan e lo Stregone del Toro.\nSecondo quanto detto da Umigame dovrebbe aver mangiato una pillola per ottenere la vita eterna, ma successivamente egli stesso ammette di aver bevuto l'elisir di lunga vita. Tuttavia, lo stesso Muten riveler\u00e0 che persino l'elisir di lunga vita \u00e8 soltanto una sua invenzione. In Super si scopre che la sua vita estremamente lunga \u00e8 dovuta ad una rarissima erba.\n\"Dragon Ball e Dragon Ball Z\".\nMuten vive insieme alla sua amica tartaruga Umigame, alla Kame House, in una piccola isola nel mare dell'est. Incontra per caso Bulma e Goku, quest'ultimo tra l'altro \u00e8 il nipote del suo allievo Son Gohan, e gli regala la nuvola d'oro per aver salvato Umigame, inoltre fa dono a Bulma della sfera del drago che Muten aveva trovato in fondo all'oceano per avergli fatto sbirciare sotto la sua gonna. In seguito riappare quando Goku e Chichi (la figlia dello Stregone del Toro) raggiungono la sua isola per chiedergli di spegnere l'incendio che circonda il palazzo dello Stregone del Toro, in cambio di un altro \"favore\" da parte di Bulma (che costringer\u00e0 per\u00f2 Olong ad eseguirlo, sotto le sue sembianze). Giunto sul luogo, il Maestro Muten libera tutta la sua energia nascosta e spegne l'incendio, distruggendo per\u00f2 anche il castello e il Monte Padella sul quale era costruito, con una Kamehameha lanciata alla massima potenza.\nSuccessivamente, Goku e Crilin chiedono a Muten la possibilit\u00e0 di diventare suoi allievi e lui accetta, trascorrendo 8 mesi ad allenarli per il 21\u00ba Torneo Tenkaichi, dove esperti di arti marziali si battono per stabilire chi sia il pi\u00f9 forte del mondo. Di nascosto da tutti, Muten si iscrive al torneo travestito e sotto il nome di Jackie Chun, con lo scopo di valutare sul campo i progressi svolti dai suoi allievi Goku e Crilin e di non farli vincere, altrimenti non avrebbero continuato i loro allenamenti, credendosi gi\u00e0 abbastanza forti. Dopo essersi qualificato senza problemi per i quarti di finale, combatte prima con Yamcha che sconfigge con grande facilit\u00e0 senza nemmeno toccarlo, e poi col suo allievo Crilin in semifinale, che lo mette un po' in difficolt\u00e0 grazie a qualche trucco, ma alla fine la vittoria va a Muten, che fa svenire il giovane con un colpo ben assestato. Arriva quindi alla finale con Goku e inizia con quest'ultimo una lotta senza esclusione di colpi. Addirittura, durante lo scontro, Muten si ritrova a distruggere la Luna per interromperne la trasformazione in Scimmione del ragazzo. Alla fine, nonostante la bravura del suo allievo, riesce comunque a sconfiggerlo.\nPi\u00f9 avanti nella storia, Muten decide di aiutare Goku a combattere contro l'esercito del Red Ribbon, affrontando il Capitano Dark sconfiggendolo facilmente dopo che era venuto alla Kame House. Prova a prendere parte anche alla battaglia finale contro l'esercito, anche se poi il suo aiuto non sar\u00e0 necessario, in quanto Goku riesce a sgominare tutta la Red Ribbon da solo. In seguito, si rivela molto utile durante lo scontro con i guerrieri della Vecchia Sibilla; infatti diviene involontariamente il responsabile della sconfitta di Suke, l'uomo invisibile, in quanto Crilin gli mostra il seno di Bulma, causandogli una fortissima epistassi, che inonda Suke di sangue, rendendolo finalmente visibile agli occhi di Yamcha, suo avversario, che lo mette definitivamente a tappeto.\nMuten prende pure Yamcha come suo discepolo e, dopo tre anni, si iscrive nuovamente al 22\u00ba Torneo Tenkaichi, ancora una volta sotto le mentite spoglie di Jackie Chun, dove cerca, con successo, di convincere Tenshinhan e Jiaozi, allievi del suo rivale, a seguire la via del bene ed abbandonare il loro malvagio maestro, l'Eremita della Gru. Superate con facilit\u00e0 le eliminatorie, Muten si qualifica per i quarti di finale dove Jiaozi usa i suoi poteri su richiesta di Tenshinhan (il quale prima voleva constatare la sua forza) per far s\u00ec che lui combatta contro l'Uomo Lupo, il quale serba per lui un forte rancore; infatti, a causa della distruzione della Luna da parte di Muten, l'Uomo Lupo non \u00e8 pi\u00f9 in grado di trasformarsi in un umano durante il plenilunio. Muten riesce a vincere l'incontro senza difficolt\u00e0 e decide di far tornare normale definitivamente l'Uomo Lupo, tramite una sorta di ipnosi e facendo guardare a quest'ultimo la testa pelata di Crilin, simile alla Luna. Nella semifinale affronta Tenshinhan, ma si ritira dopo un durissimo combattimento alla pari. Infatti capisce che ormai \u00e8 giunto il momento di concludere la sua vita di praticante di arti marziali e lasciare spazio alla nuova generazione. In seguito, quando l'Eremita della Gru tenta di uccidere Jiaozi per avergli disubbidito, Muten salva quest'ultimo colpendo il suo antico rivale con una Kamehameha e scaraventandolo via dagli spalti.\nDopo la conclusione del 22\u00ba torneo Tenkaichi, Crilin viene ucciso da Tamburello, un sicario del Grande Mago Piccolo, e Goku, accecato dalla rabbia, si dirige ad affrontare il demone, mentre Muten parte insieme a Tenshinhan e Jiaozi alla ricerca delle sfere del drago per recuperarle prima di Piccolo, il quale \u00e8 intento a servirsene per chiedere l'eterna giovinezza. Muten si ritrova per\u00f2 costretto ad affrontare direttamente il demone e, conscio di non poter superare Piccolo con le sue capacit\u00e0 combattive, droga prima Tenshinhan, in modo da farlo astenere dal combattimento, dopodich\u00e9 tenta di imprigionare di nuovo Piccolo, come aveva fatto il suo maestro, utilizzando la tecnica Mafuuba, ma fallisce a causa di una folata di vento che rovescia il contenitore durante l'esecuzione. Muten morir\u00e0 poco dopo a causa dell'esecuzione della tecnica, che esaurisce tutte le sue energie vitali, non prima di avvertire Piccolo che verr\u00e0 comunque sconfitto da \u00abun giovane ragazzo\u00bb, chiaro riferimento a Goku.\nViene, in seguito, resuscitato tramite le sfere del drago, insieme a Crilin e Jaozi.\nIn seguito, dopo tre anni, partecipa come spettatore al 23\u00ba Torneo Tenkaichi, dove si accorge subito della superiorit\u00e0 di Goku su Tenshinan. Rimane a guardare tutto il torneo, dal primo all'ultimo incontro, ovvero quello disputato da Goku e Majunior, poi rivelatosi Piccolo, reincarnazione del Grande Mago Piccolo.\nCinque anni dopo sulla Terra fa il sui arrivo Radish, un Saiyan, nonch\u00e9 fratello maggiore di Goku, e proprio lui a rivelare a Goku di essere un Saiyan e che non \u00e8 nato sulla Terra. Muten si offre, insieme a Crilin, per aiutare Goku nella battaglia contro Radish, ma entrambi vengono fermati da Piccolo che si offre a sua volta di andare al loro posto, ritenendoli troppo deboli per partecipare. In seguito esorta Bulma a seguire in elicottero Goku e Piccolo per vedere l'esito dello scontro con il terribile Saiyan. Durante lo scontro con Nappa e Vegeta, Muten non partecipa al combattimento, in quanto rivela che sarebbe solo di intralcio nella battaglia. Riappare nell'anime quando guarda il combattimento dalla sua isola prima via TV e poi grazie alla sfera di cristallo della sorella Vecchia Sibilla.\nSuccessivamente, vorrebbe partire per Namecc insieme a Bulma (pi\u00f9 che altro per rimanere solo con lei), ma per il viaggio viene scelto Crilin. In seguito \u00e8 uno dei volontari che dovrebbero partire con Chichi nella missione per salvare Gohan. Poco prima di partire, per\u00f2, vengono informati del ritorno di Gohan, Bulma e Piccolo sulla Terra e la loro missione viene annullata.\nAnche nell'arco filler di Garlic Jr. il Maestro Muten non partecipa al combattimento contro il demone, poich\u00e9 la sua mente \u00e8 controllata dalla polvere magica lanciata da Garlic, che lo trasforma in un servitore devoto di quest'ultimo, allo stesso modo di molti altri personaggi.\nUn anno dopo, con l'arrivo dei cyborg, Muten ammette che ormai \u00e8 passato davvero troppo tempo da quando veniva considerato l'uomo pi\u00f9 forte della Terra, e che le cose adesso sono ben diverse. Durante lo scontro fra Goku e Cell trasmesso in TV, \u00e8 uno dei pochi a intuire lo svantaggio del Saiyan sull'avversario e afferma che Goku combatte consapevole della sua inferiorit\u00e0.\nTrascorsi sette anni partecipa come spettatore al 25\u00ba Torneo Tenkaichi, dove \u00e8 forse l'unico a capire subito che Mighty Mask in realt\u00e0 sono Trunks e Goten travestiti. Nonostante quindi non partecipi pi\u00f9 attivamente agli scontri, la sua esperienza e la sua saggezza gli permetteranno di vedere cose che gli altri non riescono a vedere e viene sempre trattato con rispetto e reverenza dai suoi allievi. Muore quando Majin Bu lo trasforma in un cioccolatino e lo mangia, insieme a coloro che si erano rifugiati nel Santuario di Dio per scampare al mostro rosa. In seguito viene riportato in vita con le sfere del drago e dona, assieme agli altri terrestri, la sua energia alla Sfera Genkidama preparata da Goku per sconfiggere Kid Bu.\n\"Dragon Ball Super\".\nIn \"Dragon Ball Super\" il personaggio riveste nuovamente un ruolo pi\u00f9 importante nella trama, Muten viene invitato alla festa di compleanno di Bulma insieme a tutti gli altri sulla sua nave personale. Assiste poi lo scontro tra il Dio della distruzione Beerus contro Goku trasformato in Super Saiyan God.\nQuando Freezer, resuscitato grazie alle sfere del drago, si reca sulla Terra per vendicarsi Muten, Crilin, Gohan, Piccolo, Tenshihan e Jaco affrontano l'esercito del tiranno spaziale riuscendo a vincere. Assistono poi la battaglia tra Goku e Vegeta contro Freezer dove quest'ultimo viene sconfitto.\nMuten partecipa come spettatore al torneo indetto da Beerus e suo fratello Champa, che ha in palio le super sfere del drago.\nTempo dopo Goku si reca da Muten per chiedergli di insegnargli la tecnica Mafuuba per sigillare Zamasu nel futuro di Trunks essendo immortale.\nTempo dopo viene reclutato per partecipare in rappresentanza del Settimo Universo insieme a Goku, Vegeta, Gohan, Piccolo, Tenshinhan, Crilin, C-17, C-18 e Freezer al Torneo del Potere una battle royale di ottanta guerrieri dove gli otto universi faranno scendere in campo squadre di dieci combattenti, e gli universi che verranno sconfitti saranno distrutti. Una volta cominciato il torneo, Muten decide di combattere in gruppo insieme a Gohan, Tenshinhan, Crilin e Piccolo, per poi combattere da solo facendosi valere e dimostrando che la sua esperienza riesce a compensare la sua scarsa forza. Nel manga combatte insieme a Tenshinan contro Frost, venendo salvato da Goku quando l'avversario elimina il suo compagno. Riuscito a rimanere a lungo nel torneo grazie alla protezione dei compagni, affronta insieme a C-17 Dyspo e Kahseral dell'Undicesimo Universo, sconfiggendo facilmente quest'ultimo. Vedendo Goku in difficolt\u00e0 contro Jiren suggerisce all'allievo di non concentrarsi sulla mera forza e, per mettere in pratica il suo insegnamento, attacca coraggiosamente il grigio: grazie alla sua esperienza Muten riesce a schivare i colpi di avvertimento di Jiren, che per\u00f2 alla fine sceglie di fare sul serio eliminando l'anziano guerriero con un colpo. Il suo intervento sar\u00e0 provvidenziale per far raggiungere a Goku l'Ultra Istinto. Nell'anime combatte inizialmente in squadra prima con Crilin, con cui elimina Jium del Decimo Universo, e poi con Tenshinan, permettendogli di sconfiggere The Preecho del Terzo Universo. Affrontato da Caway, Dercori e Ganos del Quarto Universo, riesce a sconfiggerli grazie alle sue tecniche e alle sue strategie. Attaccato da Frost, viene salvato da Vegeta che combatte contro l'alieno e Magetta: per aiutarlo, Muten prova ad intrappolare il metalmen con la Mafuuba, ma Frost devia l'attacco su Vegeta. Ad un passo dall'eliminazione riesce a liberare il compagno, che subito elimina Magetta e mette in fuga Frost: ormai allo stremo, Muten sceglie di autoeliminarsi su suggerimento di Vegeta. Alla fine la sua squadra si aggiudica la vittoria del torneo.\nQuando Molo e i suoi mercenari invaderanno la Terra, Muten combatter\u00e0 in difesa del pianeta, affrontando Miza, Iwasa e Kikaza che con la loro triplice fusione metteranno alle strette sia Muten che Crilin, i quali verranno salvati da Goku, che oltre a battere le tre avversarie, sconfigger\u00e0 anche Molo.\n\"Dragon Ball GT\".\nMuten appare molto marginalmente in \"Dragon Ball GT\", durante il quale il personaggio pronuncia poche battute.\nCompare nell'arco di Baby nella scena in cui \u00e8 l'unico a riconoscere Goku tornato bambino e poi quando i protagonisti si riuniscono alla Capsule Corporation per festeggiare il successo sul nemico.\nNell'ultima puntata, riappare brevemente quando Goku torna alla Kame House per salutare lui, Crilin e Umigame prima di partire col drago Shenron, capendo subito che Goku si \u00e8 unito al drago dopo aver combattuto contro Crilin per l'ultima volta ed essere sparito all'improvviso.\nPoteri e abilit\u00e0.\nCapacit\u00e0 fisiche.\nPur essendo dotato di una struttura corporea molto gracile, il Maestro Muten \u00e8 dotato di facolt\u00e0 fisiche eccezionali: la sua forza gli permette di spostare grandi massi nonch\u00e9 di sollevare un uomo massiccio da terra afferrando con sole due dita la punta di un coltello da lui impugnato senza il minimo sforzo.\nLa sua velocit\u00e0 non \u00e8 da meno: pur essendo fuori allenamento, si dimostra capace di percorrere 100 metri in 5,6 secondi (ossia di muoversi a 64,2857\u00a0km/h) ed inoltre dimostra di essere perfettamente in grado di afferrare al volo una raffica di proiettili.\nIn tale forma Muten ha un livello di combattimento di 139.\nOltre a ci\u00f2, egli \u00e8 dotato della capacit\u00e0 di incrementare, tramite concentrazione, la sua massa muscolare per aumentare la sua potenza, come mostra nello scontro con Tenshinhan o, in maniera ancor pi\u00f9 estrema, quando sfoggia il massimo della sua forza per distruggere il Monte Padella, e in un'altra occasione la Luna, con una Kamehameha alla massima potenza.\nLe sue capacit\u00e0 analitiche nella lotta sono straordinarie, probabilmente \u00e8 il migliore tra i guerrieri terrestri, inoltre durante il Torneo del Potere dimostra un notevole miglioramento nelle arti marziali, riuscendo persino a mettere in difficolt\u00e0 avversari pi\u00f9 forti di lui avvelendosi della sola esperienza nel combattimento, riuscendo anche a rivaleggiare nello scontro corpo a corpo contro un combattente del calibro di Frost, le sue abilit\u00e0 nella lotta lasciano esterrefatto persino il Dio della distruzione Beerus. Nel manga di \"Dragon Ball Super\" Muten affronta Jiren riuscendo a schivare i suoi attacchi con facilit\u00e0, tale abilit\u00e0 come affermato da Whis assomiglia molto all'Ultra Istinto sebbene sia molto lontano dalla tecnica reale. Tale abilit\u00e0 \u00e8 dovuta al fatto che Muten avendo molti anni di esperienza nel combattimento \u00e8 riuscito ad apprendere le basi che portano al totale controllo dell'Ultra Istinto ma essendo solo le basi infatti non \u00e8 in grado di controllarla e alla fine Jiren riesce a colpire e a sconfiggerlo.\nSebbene prediliga il combattimento a mani nude, in diverse circostanze ha usato il suo bastone da passeggio dimostrando una notevole maestria nell'adoperarlo come arma.\nTecniche.\nIn ogni caso le sue abilit\u00e0 trascendono le semplici capacit\u00e0 fisiche; egli infatti \u00e8 un combattente estremamente esperto ed ha a disposizione un vasto repertorio di tecniche:\nAltre abilit\u00e0.\nOltre a ci\u00f2, Muten mostra di possedere anche dei poteri telepatici, grazie ai quali \u00e8 capace di leggere il pensiero di Nam durante il 21\u00ba torneo Tenkaichi. Pu\u00f2 persino comunicare telepaticamente, come quando, prima del 22\u00ba torneo, ha uno scambio mentale di battute con l'Eremita della Gru. Inoltre si \u00e8 dimostrato pratico dell'arte dell'ipnosi, con la quale \u00e8 riuscito a far s\u00ec che l'Uomo Lupo tornasse nella sua forma umana, inoltre combattendo contro quest'ultimo si \u00e8 rivelato in grado di paralizzare tutto il corpo del suo avversario colpendolo in un determinato punto.\nIn \"Dragon Ball Z\" ha dato prova, in diverse circostanze, di poter avvertire l'energia spirituale delle altre persone con la forza della mente.\nBulma e Muten.\nIn quanto Bulma \u00e8 una bella ragazza, si trova ad essere sotto gli occhi \"pervertiti\" di Muten, il quale pi\u00f9 volte le fa proposte indecenti, sperando proprio che la frivolezza della giovane aiuti.\nCensure.\nLa serie televisiva italiana \u00e8 stata censurata molte volte da Mediaset:\nDiverse altre scene minori dove Muten esterna i suoi pensieri libidinosi verso Bulma sono state riscritte, modificandone e riadattando i testi.\nCinema.\nMuten \u00e8 apparso nel 1989 in \"Dragon Ball - Il film\" interpretato da Eddie Chan, in questa versione il personaggio ha i baffi ma non la barba, risultando comunque molto somigliante al personaggio originale.\nMuten fa la sua comparsa in \"Dragonball Evolution\" del 2009 con il volto di Chow Yun-Fat.\nQuest'ultimo Muten differisce notevolmente dall'originale: appare molto pi\u00f9 giovane, con i capelli e senza la lunga barba bianca (nella sua prima apparizione nel film ha un pizzetto appena accennato), ed un po' pi\u00f9 \"serio\". Anche se pi\u00f9 moderato, non \u00e8 privo di \"pulsioni\": in una scena si vede un numero per collezionisti del giornale \"Bikini Magazine\" ed in un'altra scena, quando per la prima volta sale sulla moto di Bulma, la ragazza gli promette di fargli fare una brutta fine se non la smette di toccarla.\nAppare tuttavia simile nel modo di vestire (sgargianti camicie con motivi floreali o magliette con immagini \"pin-up\") e rimane il potente maestro di arti marziali di sempre.\nSimile \u00e8 anche il suo rapporto con Goku, il quale subisce pesanti allenamenti fisici imposti da Muten.\nUmigame.\nMuten \u00e8 spesso accompagnato da , nella versione italiana dell'anime chiamato semplicemente Tartaruga, l'anziano esemplare maschio di tartaruga che vive insieme a lui nella Kame House. Nel primo doppiaggio di \"Dragon Ball\" edito da Junior TV viene definita una testuggine d'acqua e rappresentata come una femmina. Il personaggio appare per la prima volta quando viene incontrato da Goku e Bulma, che lo trovano sperduto in un bosco e decidono di aiutarlo, portandolo in mare; Umigame per ricompensarli gli fa conoscere Muten. Anche se in maniera occasionale, \u00e8 stato decisivo ed eroico in alcuni punti della storia. In un episodio, viene rivelato scherzosamente che il suo livello di combattimento \u00e8 0,001. In \"Dragon Ball Z\", durante l'arco di Garlic Jr., compie mille anni. Viene rivisto nell'ultimo episodio di \"Dragon Ball GT\", mentre parla con Crilin. Nell'anime appare anche un suo figlio (di aspetto uguale, ma molto pi\u00f9 piccolo del padre), dal nome sconosciuto. \u00c8 doppiato in giapponese da Daisuke G\u014dri e da Takahiro Fujimoto in \"Dragon Ball Kai\" e in italiano da Massimo Corizza nel 1\u00b0 doppiaggio della serie realizzato da Junior TV da Tony Fuochi, Pietro Ubaldi e Mattia Bressan nelle serie e da Giovanni Battezzato e \"Tony Fuochi\" nel ridoppiaggio dei film realizzato da Mediaset e da Manfredi Aliqu\u00f2 nel primo doppiaggio dei film realizzato dalla Dynamic Italia.\nBaby Gamera.\nOltre a Unigame, l'anziano uomo pu\u00f2 contare anche su un'altra tartaruga di nome , nella versione italiana dell'anime chiamata semplicemente Baby, che per\u00f2 compare molto raramente. Muten se ne serve come \"mezzo di trasporto\" infatti Baby Gamera pu\u00f2 roteare attorno a s\u00e9 e volare, con Muten sul suo dorso. Il suo aspetto, come il suo nome, lo fanno sembrare una versione in miniatura del mostro del cinema giapponese Gamera."}
{"id": "436681", "revid": "599013", "url": "https://it.wikipedia.org/wiki?curid=436681", "title": "Centro addestramento reclute", "text": "Il centro addestramento reclute (in acronimo CAR) era una struttura delle forze armate italiane destinata all'addestramento militare dei coscritti.\nStoria.\nPrima della loro istituzione, i coscritti chiamati alle armi, affluivano presso i rispettivi \"distretti militari\" e da questi inviati ai reggimenti di assegnazione, che si occupavano direttamente di tutto il ciclo addestrativo. I centri furono costituiti nell'immediato secondo dopoguerra, quali apposite strutture deputate esclusivamente all'addestramento di base delle reclute di leva, uno per ogni comando militare territoriale. \nDopo l'emanazione della legge 23 agosto 2004, n. 226, per l'esercito italiano sono stati sostituiti dai reggimenti addestramento volontari (RAV). L'aeronautica e la marina militare dispongono invece di proprie strutture.\nAddestramento.\nLa durata del periodo di addestramento era di 4 o 6 settimane nel caso di C.A.R avanzato e si concludeva con la cerimonia del giuramento militare. Poi avveniva l'invio delle reclute al corpo di destinazione.\nDislocazione territoriale.\nEsercito.\nPer l'esercito italiano, erano dislocati presso i reggimenti di stanza nei seguenti comuni:\nAeronautica.\nL'aeronautica militare italiana invece destinava all'addestramento delle reclute in delle Scuole Addestramento Reclute aventi sede a Viterbo, Taranto e Macerata. Le sedi di Taranto e Macerata nel 1977 presero il nome di \"Scuola Addestramento Reclute Aeronautica Militare\"(S.A.R.A.M), destinate alla formazione della truppa per il ruolo logistico; nel 1981 la sede di Viterbo cambi\u00f2 il nome in \"Scuola Addestramento Reclute Vigilanza Aeronautica Militare\" (S.A.R.V.A.M), destinata alla formazione della truppa della Vigilanza Aeronautica.\nMarina.\nLa marina militare italiana si avvaleva di due strutture a Taranto e a la Spezia."}
{"id": "436688", "revid": "51418", "url": "https://it.wikipedia.org/wiki?curid=436688", "title": "Sikh", "text": ""}
{"id": "436695", "revid": "307923", "url": "https://it.wikipedia.org/wiki?curid=436695", "title": "Du\u0161an Kalman\u010dok", "text": "Kalman\u010dok ha coscoperto, al 1\u00ba giugno 2018, sette asteroidi . Gli \u00e8 stato dedicato un asteroide, 29824 Kalman\u010dok .\nAsteroidi scoperti.\nLista incompleta:"}
{"id": "436702", "revid": "287204", "url": "https://it.wikipedia.org/wiki?curid=436702", "title": "Dusan Kalmancok", "text": ""}
{"id": "436710", "revid": "297059", "url": "https://it.wikipedia.org/wiki?curid=436710", "title": "Manus iniectio", "text": ""}
{"id": "436713", "revid": "287204", "url": "https://it.wikipedia.org/wiki?curid=436713", "title": "Lucky Starr e gli anelli di Saturno", "text": "Lucky Starr e gli anelli di Saturno (\"Lucky Starr and the Rings of Saturn\") \u00e8 un romanzo di fantascienza di Isaac Asimov del 1958. \u00c8 l'ultimo libro della serie di space opera avventurosa per ragazzi dedicata al personaggio di Lucky Starr.\nTrama.\nQuest'ultimo romanzo della serie prende spunto da quello precedente: lo smantellamento della rete di spie robot scoperta in quest'ultimo incappa in un agente segreto siriano di punta, che era riuscito a nascondersi molto bene fino a quel momento. Individuato per caso per una partenza non autorizzata dallo spazioporto, viene inseguito dal consigliere Ben Wessilewsky a capo di una squadriglia di navi di polizia, e Lucky raggiunge gli inseguitori con la \"Shooting Starr\", che \u00e8 la nave pi\u00f9 veloce che il Consiglio abbia a disposizione. La \"Shooting Starr\" prosegue l'inseguimento dell'agente X, Jack Dorrance, che continua ora il volo a motori spenti, mentre fra i terrestri ci si chiede dove stia andando: la sua rotta punta dritta su Saturno. Si sa quasi per certo che \u00e8 in possesso di dati vitali per la sicurezza, racchiusi in una capsula personale (una sfera di tre centimetri), che occorre assolutamente impedire che cada in mani siriane.\nAvvicinatisi a Saturno, Lucky e Bigman vedono che l'agente X accende i motori per cambiare rotta: ora punta sugli anelli. Intercettano con difficolt\u00e0 le comunicazioni di Dorrance, che avvisa i conterranei siriani di avere \"gi\u00e0 lanciato\" la capsula nell'\"orbita normale\", ma, mentre sta per dare le coordinate, la nave su cui viaggia esplode, probabilmente colpita da un frammento degli anelli. I due non fanno in tempo ad avvisare gli altri inseguitori, che ricevono un'altra comunicazione, diretta a loro: una nave siriana d\u00e0 tempo pochi minuti alla nave terrestre per allontanarsi dal sistema di Saturno, che ora, dice, \u00e8 colonizzato da Sirio, essendo un sistema vuoto e privo di basi spaziali. Se non obbediranno, verranno agganciati con un uncino magnetico e arrestati. Lucky sorprende Bigman, perch\u00e9 pur non riconoscendo l'autorit\u00e0 dei siriani obbedisce loro andandosene.\nCome spiega al capitano delle forze militari che inseguono, quando la \"Shooting Starr\" si riunisce a loro, se i Siriani hanno insediato una base su Saturno senza nascondersi, ma anzi proclamando il diritto a farlo, attaccare una loro nave farebbe il loro gioco, che lamenterebbero un'aggressione non provocata, portando magari molte delle ex colonie terrestri a schierarsi al loro fianco in una guerra. Inoltre, come spiega a Wessilewsky dopo avergli chiesto di unirsi a loro, probabilmente la nave che aveva minacciato solo l'aggancio magnetico era pilotata da un robot, il che significa che non aveva alcuna possibilit\u00e0 di nuocere, e distruggerla avrebbe significato fornire ulteriori frecce all'arco dei siriani. Ma Lucky non torner\u00e0 indietro con la flotta: dopo aver consegnato al capitano una capsula personale da far avere al consigliere capo Conway, lui, Bigman e Wessilewsky, sfruttando un passaggio della flotta dietro l'asteroide Hidalgo, si dirigeranno verso uno dei poli di Saturno, stando fuori dall'eclittica per diminuire le possibilit\u00e0 di intercettazione. Lo scopo \u00e8 di cercare di intercettare la famosa capsula prima dei Siriani.\nMentre si trovano sopra il polo sud del pianeta, Lucky esce per una \"passeggiata spaziale\" i cui scopi non sono ben chiari; n\u00e9 possono essere chiariti subito dopo, perch\u00e9 mentre \u00e8 fuori una nave siriana si dirige verso di loro. Bigman richiama Lucky, fiducioso che la sua uscita sia connessa con un qualche tipo di trappola che l'amico stia preparando contro i Siriani inseguitori; ma Lucky si dimostra sorpreso quanto gli altri due della rapidit\u00e0 dell'individuazione da parte dei nemici. Con l'aiuto del dispositivo Agrav di cui la nave \u00e8 stata da poco dotata, compiono una manovra molto audace, passando all'interno della Divisione di Cassini e nascondendosi subito dopo sotto la superficie degli anelli: ma gli inseguitori, che nel frattempo sono diventati numerosi, sembrano essere in grado di individuarli ugualmente. A questo punto, Lucky, con una manovra all'apparenza suicida, si proietta contro il satellite Mimas; ma la nave non ne colpisce la superficie, perch\u00e9, come viene spiegato poco dopo, Lucky ha azionato il getto di fusione di cui la nave \u00e8 dotata e ha fuso la superficie del satellite, che \u00e8 costituito totalmente da acqua e gas ghiacciati. Ora sono nascosti sotto la crosta del pianeta.\nUtilizzando ancora la fusione al deuterio, la Shooting Starr si fa strada nel ghiaccio, fermandosi ad un certo punto per permettere di installare una bolla ad ossigeno che dovr\u00e0 ospitare Wessilewsky: lui rester\u00e0 sul satellite, mentre Lucky e Bigman usciranno nel tentativo di ritrovare la famosa capsula. Appena usciti, per\u00f2, vengono individuati: e la voce che parla loro \u00e8 stavolta una voce umana, quella del capo della base siriana, Sten Devoure. Sono circondati, dice, e i robot che pilotano le navi sono stati istruiti che non ci sono umani a bordo della nave terrestre, per cui possono tranquillamente distruggerla. Lucky si arrende, e Bigman gli rinfaccia che questo era stato il suo scopo fin dall'inizio: ha scoperto il motivo della passeggiata spaziale di Lucky, che era uscito per manomettere l'Agrav in modo da permettergli di distruggere il sistema, che \u00e8 segreto, direttamente dal quadro comandi. L'unico motivo per farlo era evidentemente in previsione di una consegna della nave. Lucky spiega al suo amico che era l'unico modo di entrare nella loro base. Se li catturano, evidentemente gli servono vivi: e aspetteranno le loro mosse per sapere che cosa fare.\nLa base siriana \u00e8 una grossa cupola su Titano. Atterrati, i due si incontrano subito con l'uomo che gli aveva parlato, Devoure, che come si scoprir\u00e0 pi\u00f9 tardi \u00e8 anche il nipote dell'attuale capo del governo siriano. La mentalit\u00e0 razzista tipica dei siriani \u00e8 in lui profondamente radicata: tratta Bigman senza mezzi termini come un subumano, rifiutandosi persino di parlargli direttamente. Dopo aver portato al proprio quartier generale i due, comunica loro direttamente che sono considerati spie, e che quindi sono destinati alla fucilazione, a meno che non mostrino di collaborare. La capsula, dice, verr\u00e0 trovata col tempo: il rivelatore di massa siriano \u00e8 difatti stato modificato per permettere di distinguere il metallo dalla roccia, cosa che spiega anche la facilit\u00e0 di individuazione dei terrestri anche sotto il ghiaccio di Mimas. Ma Lucky potrebbe fare molto di pi\u00f9: testimoniare alla conferenza di pace che la Terra ha organizzato su Vesta, dichiarando di essere entrato con intenzioni bellicose e dimostrando l'ipocrisia della Terra nel trattare la questione. Al rifiuto di Lucky di scambiare la propria vita con la falsa testimonianza, Devoure gli spiega che non si tratta della sua, ma di quella di Bigman.\nIl marziano sarebbe messo su una nave senza comandi, dotata di tutto tranne che di cibo, che verrebbe poi lanciata in un'orbita fuori dall'eclittica praticamente impossibile da individuare. Bigman viene portato via, e a Lucky vengono date ventiquattr'ore di tempo per decidere. Subito dopo, si presentano nel quartier generale Zayon e Yonge, due appartenenti al Servizio Spaziale, che \u00e8 un vago omologo del Consiglio delle Scienze terrestre. I due Servitori sono convinti che a Lucky sia stata fatta la proposta di passare a Sirio sulla base delle sue caratteristiche \"siriane\", quali forza, abilit\u00e0 e decisione: e sono evidentemente esterrefatti al sentire la vera proposta di Devoure. Quest'ultimo, alle prime timide obiezioni, risponde arrogantemente che non sa che farsene dei loro nobili concetti e che \u00e8 ora di ottenere risultati concreti: ma in quel mentre uno dei robot che avevano portato via Bigman rientra, portando notizie sorprendenti.\nBigman aveva rapidamente riflettuto: non era possibile combattere da solo contro un'intera base militare o fuggire, e quindi l'unico modo per impedire ai Siriani di usarlo come arma di ricatto contro Lucky era costringerlo ad ucciderlo. Come primo passo, si divincola nella presa dei robot e finge di essersi rotto il braccio: quando i robot lo lasciano per cercare aiuto, Bigman estrae il fucile ad ago nascosto nell'interno degli stivali, che per\u00f2 risulta inefficace nel minacciare i robot, che resisi conto che il danno al braccio non esisteva cercano di ricatturarlo incuranti della loro distruzione (l'autoprotezione \u00e8 solo la Terza Legge). L'unica alternativa che rimane \u00e8 minacciare il suicidio: punta il fucile alla tempia, e minaccia di spararsi se non obbediranno. I robot, secondo i suoi ordini, si allontanano, tranne uno di quelli che lo avevano portato via, e Bigman si fa riportare al quartier generale: vuole vendicarsi di Devoure prima di morire. Manda il robot dentro per sfidarlo a venirlo a prendere.\nI tre siriani escono, mentre Lucky rimane dentro sorvegliato dal robot. Bigman dice che, se non vogliono sparatorie, sar\u00e0 Devoure a doverlo catturare, a mani nude. I due Servitori danno la loro parola, in cambio del fucile ad ago di Bigman. Devoure si lancia sul marziano, ma dimostra ben presto di essere completamente inetto a battersi, tanto che l'avversario lo butta a terra a ripetizione con facilit\u00e0. Zayon infine interviene, chiedendo a Bigman di arrendersi e di smetterla prima di ferirlo seriamente; ma Devoure, pazzo per la rabbia e l'umiliazione, grida a un robot di fare a pezzi Bigman, spiegandogli che non \u00e8 un essere umano. Purtroppo riesce a convincere il robot, che si avvicina lentamente a Bigman e lo afferra. Yonge, che ha cercato di opporsi, \u00e8 dichiarato agli arresti da Devoure.\nLucky, che \u00e8 rimasto dentro, si fa raccontare gli avvenimenti dal robot di guardia, e, visto che non gli viene concesso di affacciarsi dalla porta, si fa indicare un visore che gli permetta di vedere il piazzale antistante l'edificio, da cui segue la lotta di Bigman e Devoure. Disperato quando Devoure ordina il massacro di Bigman, si ricorda di aver visto Zayon trafficare col telefono a muro, e chiede al robot se ci sia un sistema di lanciare un ordine di emergenza che superi tutti gli ordini precedenti. Il robot tace, e allora Lucky gli chiede di farlo, non di dirlo. Finalmente l'ordine viene lanciato, e tutti i robot, compreso quello che sorvegliava Lucky, si allontanano verso i propri posti di combattimento. Lucky si precipita fuori.\nBigman \u00e8 temporaneamente salvo, ma la situazione non \u00e8 affatto migliorata: il marziano adesso \u00e8 anche roboticida, crimine gravissimo su Sirio, e soprattutto il malconcio Devoure non fa mistero di voler escogitare una morte ancora pi\u00f9 orrenda di quella per fame disperso nello spazio. Lucky dice di poter comprare la vita di Bigman, ma Devoure non vuole sentire ragioni, ed \u00e8 Yonge ad intervenire, costringendolo ad ascoltare la proposta con la minaccia di rendere pubblica la sua umiliante batosta con Bigman. Ecco di che si tratta: con grande sconforto di Bigman, Lucky rivela la presenza di una base nel sistema di Saturno (Wessilewsky su Mimas), ed accetta di testimoniare alla conferenza di aver voluto insediare quella base nella zona occupata dai siriani prima di ogni decisione ratificata dalla conferenza stessa. \u00c8 ancora meglio di quanto avevano chiesto i siriani stessi: un atto ostile diretto della Terra contro la colonia siriana.\nFrattanto, la situazione sulla Terra \u00e8 molto tesa: oltre alla figuraccia di essersi fatto costruire una base militare sotto il naso, il Consiglio deve affrontare anche l'ostilit\u00e0 popolare verso la conferenza di pace, perch\u00e9 il pubblico preme per una soluzione di forza contro l'invasione siriana. Soluzione, come gi\u00e0 accennato all'inizio, che permetterebbe probabilmente a Sirio di contare su tutti o quasi le ex-colonie terrestri come alleati, e quindi con concrete possibilit\u00e0 di vittoria. La testimonianza di Lucky a favore di Sirio darebbe un ulteriore colpo al Consiglio, che potrebbe essere sciolto, e non potrebbe pi\u00f9 aiutare la Terra durante la guerra: Lucky stesso passerebbe alla storia come un traditore.\nSu Vesta, dove si tiene la conferenza, Conway si consulta con Agas Doremo, indiscusso leader dei pianeti neutrali e pacifisti, cercandolo di convincerlo a sostenere la causa dell'indivisibilit\u00e0 dei sistemi stellari. Doremo si dichiara d'accordo in teoria, ma spiega chiaramente di non poter far molto contro una conferenza ostile: e la testimonianza di Lucky rischia proprio di generare un plebiscito contro la Terra. Sarebbe meglio, sostiene, lasciare a Sirio Saturno e aspettare qualche mossa falsa dei Siriani: ma Conway sa che non \u00e8 possibile. Chiede tuttavia a Doremo se sosterr\u00e0 il punto di vista terrestre nel caso che la testimonianza di Lucky non rovini la posizione della Terra, e, bench\u00e9 scettico, Doremo acconsente.\nLa conferenza ha inizio in un clima molto prevenuto nei confronti della Terra. Dopo il discorso terrestre e i vari commenti dei pianeti meno importanti, arriva il momento dei Siriani, con Devoure come oratore. L'impostazione del discorso \u00e8 chiara: i Siriani non hanno fatto niente di male, perch\u00e9 hanno semplicemente colonizzato un mondo di cui i Terrestri non si erano mai interessati, senza alcuna azione ostile nei loro confronti: perch\u00e9 avrebbero dovuto astenersene solo per la vicinanza della Terra? \"Un mondo vuoto \u00e8 un mondo vuoto, non importa quale rotta traccia nello spazio\", sostiene: non si vede un motivo per sostenere l'indivisibilit\u00e0 di un sistema stellare. Ma la Terra, prosegue, s\u00ec che ha compiuto un atto ostile: mentre convocava una conferenza di pace, manda uno dei suoi uomini a preparare una base segreta nel territorio da loro colonizzato. E a questo punto entra in scena Lucky.\nLa testimonianza di Lucky viene resa sotto forma di interrogatorio: Lucky descrive l'ingresso nel sistema di Saturno, l'intimazione di andarsene, il rientro, il trucco del deuterio e l'insediamento della \"base\" di Mimas. Vengono anche proiettate delle immagini a documentazione dell'accaduto, compreso il temerario \"rendez-vous\" con Mimas, che il siriano cerca di sminuire accennando che la tecnologia Agrav ha facilitato le operazioni al terrestre, mentre le navi siriane che ne erano prive non si erano mai avvicinate prima a Mimas. Quando Devoure gli chiede se abbia agito sulla base di ordini, Lucky risponde che non c'\u00e8 stato ordine espresso, ma di essere certo che ogni sua azione aveva l'approvazione del Consiglio delle Scienze. L'assemblea esplode, e pare che il temuto plebiscito antiterrestre stia per avverarsi.\nDoremo, che \u00e8 stato eletto per la sua neutralit\u00e0 presidente dell'assemblea, consente per\u00f2 a Conway di sottoporre Lucky ad un controinterrogatorio. Questo \u00e8 molto breve: Conway chiede a Lucky \"perch\u00e9\" \u00e8 rientrato nel sistema di Saturno dopo il primo avvertimento Siriano. E Lucky risponde: per colonizzare Mimas, che \u00e8 un pianeta vuoto. Devoure ha prima ammesso che non si erano mai avvicinati ad esso. E quando Devoure replica furibondo che Mimas fa parte del sistema di Saturno, \u00e8 semplice rispondergli che se i siriani possono colonizzare Titano infischiandosene delle colonie terrestri sugli altri pianeti, i terrestri possono colonizzare Mimas senza alcun riguardo alla colonia di Titano. Insomma, i siriani non avevano nessun diritto di arrestare Lucky e gli altri, n\u00e9 di impedirgli di entrare nel sistema di Saturno, e questo secondo il loro stesso punto di vista.\nLa situazione si capovolge: Doremo ha buon gioco nell'illustrare come il punto di vista siriano consentirebbe a chiunque di colonizzare satelliti disabitati in qualunque sistema stellare, e come questo sarebbe una fonte continua di attriti, provocazioni, minacce e guerre. Dopo poco, l'assemblea si conclude in una votazione che sostiene la Terra a larga maggioranza, condannando Sirio a smantellare la base e restituire i prigionieri. Yonge, a cui Lucky aveva promesso asilo politico nel caso avesse avuto timore a tornare su Sirio assieme a Devoure, si consegna a Conway assieme a Bigman. Devoure non pu\u00f2 neanche vendicarsi su di lui, e deve tornare in patria con un colossale insuccesso.\nMentre tutti i terrestri, riuniti su un'astronave di linea, stanno pranzando rievocando gli avvenimenti e lo scampato pericolo, a Bigman viene a un tratto in mente una cosa: la capsula! L'oggetto da cui \u00e8 nato tutto \u00e8 ancora in orbita attorno a Saturno: e con il rilevatore modificato di cui dispongono, potrebbero trovarlo. Ma tutti si fermano per guardare Lucky: anche lui si era dimenticato della capsula. Cio\u00e8, di averla. La tira fuori dalla tasca e la posa sul tavolo.\nIn effetti, quando l'agente X nelle sue ultime parole aveva parlato di \"orbita normale\", tutti avevano pensato alla normale orbita degli anelli; nessuno aveva pensato che \"normale\" significa anche \"perpendicolare\", e che l'agente potesse aver usato un'orbita del genere per impedire che la capsula si perdesse tra gli anelli. Quando erano stati sulla verticale del polo, da dove comunque quell'orbita avrebbe dovuto passare, Lucky era andato a fare quella famosa passeggiata spaziale senza spiegazioni, dove aveva manomesso l'attacco Agrav, ma aveva anche raccolto la capsula che aveva individuato al rilevatore di massa. I robot che lo avevano in seguito perquisito l'avevano ovviamente trovata, ma il loro compito era quello di controllare che non portasse \"armi\". In seguito, non c'era pi\u00f9 stato un momento per ricordarsene. Sulla scena rilassata e serena dei terrestri che planano verso un tranquillo atterraggio si chiude il romanzo e la serie."}
{"id": "436719", "revid": "287204", "url": "https://it.wikipedia.org/wiki?curid=436719", "title": "Whitfield Diffie", "text": "\u00c8 uno dei pionieri della crittografia a chiave pubblica e ha pertanto ricevuto il premio Turing 2015.\nBiografia.\nRiceve la laurea in scienze matematiche al Massachusetts Institute of Technology nel 1965.\nL'articolo di Diffie e Martin Hellman \"New Directions in Cryptography\", pubblicato nel 1976,\nrisolve uno dei fondamentali problemi della crittografia, lo scambio delle chiavi tra due parti,\nintroducendo il metodo che oggi porta i loro nomi: l'algoritmo Diffie-Hellman.\nL'opera sar\u00e0 di grande stimolo allo sviluppo delle ricerche di una nuova classe di algoritmi di cifratura, detti a chiave asimmetrica.\nDa direttore della Secure System Research della Northern Telecom,\ndove progetta l'architettura per l'amministrazione delle chiavi per il sistema di sicurezza PDSO per le reti X.25,\nsi trasferisce nel 1991 presso i laboratori della Sun Microsystem (in Menlo Park, California),\ndove lavora principalmente sugli aspetti politici della crittografia. Nel gennaio 2008 lavora ancora alla Sun.\n\u00c8 membro della Marconi Foundation.\nAssieme a Susan Landau pubblica il libro \"Privacy on the Line\" (1998) sulle politiche delle intercettazioni e della crittografia.\nOnorificenze.\nNel 1992 riceve il dottorato \"honoris causa\" in scienze tecniche dall'istituto di tecnologia della federazione svizzera.\nNel 2000 Hellman e Diffie, per i loro studi sulla crittografia a chiave pubblica e per aver aiutato la crittografia stessa a divenire una materia della ricerca accademica,\nricevono la \"Borsa Marconi\",\nun riconoscimento con premio in denaro che annualmente assegna la Fondazione Marconi (con sede presso la Columbia University) a chi si distingue per gli studi nella scienza e nella tecnologia.\nNel 2016 i due sono insigniti del premio turing 2015 per i loro contributi fondamentali allo sviluppo della crittografia asimmetrica a della firme digitali,\nalla base di protocolli di sicurezza di largo utilizzo in Internet in quei decenni."}
{"id": "436721", "revid": "1305772", "url": "https://it.wikipedia.org/wiki?curid=436721", "title": "Pirates! Gold", "text": "Pirates! Gold \u00e8 un videogioco d'azione e gestione sulla carriera di un pirata, sviluppato dalla Microprose nel 1993. Il videogioco \u00e8 un riadattamento dell'originale \"Sid Meier's Pirates!\" per le macchine della nuova generazione.\nMicroProse svilupp\u00f2 una versione a 256 colori chiamata \"Pirates! Gold\" per DOS, Mac OS, Sega Mega Drive, Amiga CD32 e Windows 3.x con colonna sonora basata su MIDI e supportarono l'utilizzo del mouse (nella versione in MS-DOS e nella versione per Windows). La versione per PC conteneva un sistema di protezione contro la copia simile a quello sviluppato nel 1987 da Atari. I combattimenti sul mare, sulla terra o tra terra e mare sono stati realizzati in una videata strategica in tempo reale. Gli avvistamenti non sono presenti in questa versione, e non ci sono oggetti speciali."}
{"id": "436727", "revid": "37401", "url": "https://it.wikipedia.org/wiki?curid=436727", "title": "Affreschi", "text": ""}
{"id": "436731", "revid": "287204", "url": "https://it.wikipedia.org/wiki?curid=436731", "title": "Lucky Starr e le lune di Giove", "text": "Lucky Starr e le lune di Giove (\"Lucky Starr and the Moons of Jupiter\") \u00e8 un romanzo di fantascienza del 1954 di Isaac Asimov, quinto libro della serie di space opera avventurosa per ragazzi dedicata al personaggio di Lucky Starr.\nAmbientazione.\n\"Lucky Starr e le lune di Giove\" \u00e8 ambientato nel sistema di Giove. A met\u00e0 degli anni cinquanta, quando fu scritto il romanzo, il pianeta aveva soltanto dodici satelliti conosciuti, mentre oggi se ne conoscono 63.\nLa prima met\u00e0 del racconto si svolge sul pi\u00f9 lontano satellite conosciuto, Giove IX (Sinope), scoperto da Seth Barnes Nicholson nel 1914. A Giove IX era stato dato il nome provvisorio di \"Ade\" nel 1955, ma nel romanzo Asimov lo chiama erroneamente \"Adrastea\", che era il nome provvisorio di Giove XII. Senza dubbio la confusione sorse a causa del fatto che Giove IX era il dodicesimo satellite conosciuto in ordine di distanza, mentre Giove XII era il nono satellite in ordine di distanza. Nel 1975, l'Unione Astronomica Internazionale diede a Giove IX il nome di Sinope. Nella descrizione di Asimov il diametro di Giove IX \u00e8 di 143 chilometri, mentre adesso si pensa che sia solo di 37 chilometri. Il romanzo \u00e8 ambientato in parte su Io, il pi\u00f9 interno dei quattro satelliti medicei. Questa luna viene rappresentata come avvolta da una sottile atmosfera di metano, con campi coperti da neve di ammoniaca e ghiaccio, e solcata da fiumi di ammoniaca liquida.\nTrama.\nLucky Starr \u00e8 mandato a studiare uno strano e grave caso di spionaggio. Il progetto Agrav, uno dei pi\u00f9 segreti e importanti della Terra, \u00e8 noto ai siriani, e quel che \u00e8 pi\u00f9 strano \u00e8 il modo in cui i dati trapelano. Sono infatti distribuiti in modo tale che ci vorrebbero svariate persone per rubarli, ed \u00e8 impossibile che esista una tale organizzazione e nessuna delle numerose indagini dia alcun frutto. Questo significa che i siriani hanno sviluppato una sorta di spionaggio perfetto, e nessuna delle contromisure adottate funziona. Conway ipotizza addirittura che siano riusciti a realizzare una qualche forma di telepatia. Da questa ipotesi, per quanto campata in aria, Lucky prende spunto per chiedere di portare con s\u00e9 una rana-V, per sfruttare il suo (debole) campo telepatico per percepire le emozioni di chi incontra, e, se c'\u00e8 veramente un telepate, probabilmente qualcosa di pi\u00f9.\nAll'arrivo su Giove nove, il satellite di Giove su cui vengono compiuti gli esperimenti Agrav, il comandante Donahue, capo del progetto, incontra Lucky e Bigman prima dell'atterraggio, per chiedere di soprassedere dall'indagine, in quanto \u00e8 l'ennesima di una serie, e gli uomini che lavorano al progetto non ne sono felici: essendo un lavoro pericoloso, infatti, \u00e8 ben retribuito e senza troppe formalit\u00e0 nell'assunzione, e attira quindi parecchie persone con guai con la legge, che temono che con la ricerca delle spie saltino fuori i propri trascorsi. Lucky rifiuta molto ruvidamente, salvo spiegare a Bigman che in realt\u00e0 \u00e8 stata una mossa per testare la rana-V: entrambi hanno infatti sentito la rabbia del comandante durante la discussione. La rana-V continuer\u00e0 a funzionare da \"ripetitore mentale\" nel seguito, gatti compresi.\nAgrav \u00e8 un sistema per assorbire l'energia data ad un corpo da un campo gravitazionale, permettendo di viaggiare a velocit\u00e0 costante al suo interno: la sua applicazione pi\u00f9 semplice sono i corridoi Agrav presenti sul satellite, che consentono a chi indossi l'apposita bardatura di spostarsi lungo tutto il planetoide. Il tenente Nevsky assiste Lucky e Bigman nel primo uso dei corridoi Agrav, accompagnandoli ai quartieri dove sono ubicati i loro alloggi; l\u00ec per\u00f2 trovano un \"comitato di accoglienza\"\ndi operai ostili, capeggiati da un certo Summers. Lucky, che ha bisogno della collaborazione del personale se vuole svolgere la sua indagine, congeda il tenente e affronta direttamente Summers, che gli suggerisce di andar via da Giove nove se non vuole farsi male. Vista la resistenza di Lucky, gli impone di dimostrare la sua idoneit\u00e0 affrontando Armand, un grosso operaio robusto, all'interno dei corridoi Agrav. Lucky accetta, ma qualcosa sembra non funzionare coi comandi: e difatti Bigman, rimasto fuori con la rana-V, si accorge che Summers sta maneggiando qualcosa per annullare i suoi movimenti. Minacciandolo col fucile ad ago, lo costringe ad ammetterlo pubblicamente, e ad attendere la fine dello scontro, che si risolve a favore di Lucky, cosa che permette a tutta la questione di finire nell'accettazione della loro presenza da parte degli operai, escluso Summers che nella confusione \u00e8 scappato.\nMentre, raggiunti i loro alloggi, Bigman finisce di medicare Lucky, i due ricevono la visita di Norrich, il loro vicino, capo tecnico, che li invita nel suo appartamento per bere qualcosa e parlare degli avvenimenti del giorno. L'uomo \u00e8 cieco, ma \u00e8 diventato talmente abile nel regolarsi con il tatto che Bigman non se ne rende conto finch\u00e9 non pesta per sbaglio il suo cane guida, Mutt. Norrich spiega a Lucky i motivi per cui gli uomini hanno reagito cos\u00ec alla sua presenza: temono sempre che, all'interno delle indagini, vengano a galla le proprie pendenze con la giustizia, visto che molti di loro sono venuti a lavorare su Giove nove per evitare la prigione. E difende Summers, a cui \u00e8 legato perch\u00e9 \u00e8 lui ad avergli procurato, un po' illegalmente, il suo cane attuale dopo che il precedente era morto in un incidente. Ad una domanda di Lucky, spiega poi che il comandante Donahue \u00e8 quasi al termine del suo mandato annuale, e la prima nave Agrav \u00e8 quasi pronta a partire: non vuole perdere la possibilit\u00e0 di essere lui a guidarla ed entrare nella storia: ed ecco spiegata la sua ostilit\u00e0 verso Lucky e le sue indagini. A questa idea, Bigman si arrabbia gesticolando, il che provoca la reazione di Mutt, il che permette all'orgoglioso Norrich di concludere la serata dando prova dell'addestramento anti-aggressione del suo cane.\nLa mattina dopo, mentre Lucky tranquillizza il comandante per videotelefono sullo scontro della sera prima e sul fatto che non ne verr\u00e0 fatta menzione se non necessario, Bigman, che stava facendo la doccia, chiama Lucky con un urlo: qualcuno ha ucciso la rana-V! Il colpevole ha utilizzato un'arma termica sia per entrare che per distruggere l'acquario con l'animale. All'incontro col comandante, che si svolge come da programma dopo un'ora, Lucky spiega a lui e all'altro responsabile del progetto presente, l'ingegner Panner, cosa faceva e a cosa serviva la rana-V, e come la sua uccisione cambi le carte in tavola. In primo luogo, ucciderla non era facile, dato che l'affetto che essa ispirava era la sua arma di sopravvivenza: e poi, visto che da sola non era in grado di trasmettere pensieri completi ma solo vaghe emozioni, non avrebbe dovuto rappresentare un pericolo cos\u00ec grave. Infine, di gi\u00e0 che c'era, il colpevole avrebbe potuto uccidere anche Lucky e Bigman, impreparati e disarmati. Il tutto portava a una conclusione: un robot, che non avendo affatto emozioni avrebbe potuto essere smascherato facilmente dalla rana-V, aveva ucciso la rana-V senza problemi, e non aveva sparato agli uomini per via della Prima Legge della robotica. Un robot umanoide sarebbe una spia perfetta: Lucky ha intenzione di tentare di verificare l'umanit\u00e0 degli addetti al progetto, non con un'indagine fisica tipo raggi X, che potrebbero attivare eventuali bombe inserite appositamente nel corpo del robot, ma con metodi indiretti, ad esempio richiedendogli di obbedire ad ordini assurdi.\nA questo punto, Donahue esplode: non crede alla storia del robot, vuole portare nello spazio senza problemi la prima nave Agrav, che partir\u00e0 l'indomani sera, e per fare questo ha isolato il satellite dalla Terra. Lucky non avr\u00e0 alcun modo di imporgli di fare la sua indagine fintanto che la nave non sar\u00e0 ritornata. Ma Lucky risponde che saranno a bordo della stessa nave Agrav per indagare; e se Donahue glielo impedir\u00e0, potr\u00e0 essere destituito retroattivamente, perdendo il proprio nome come comandante della prima nave Agrav. Con questa minaccia il comandante \u00e8 costretto a cedere.\nPrima di partire, mentre Lucky cerca di cavare il pi\u00f9 possibile informazioni sui robot dai libri della biblioteca, Bigman va a far visita a Norrich, che gli spiega i principi generali del progetto Agrav, e della sua applicazione pi\u00f9 importante: le astronavi. Per manovrare nelle lune di Giove, ad esempio, occorre controbilanciare la gravit\u00e0 sia all'andata che al ritorno, con enorme utilizzo di energia, il che lo rende quasi impossibile: mentre Agrav permette di accumulare energia quando si viaggia dall'esterno verso l'interno, e di riutilizzarla quando si torna indietro, il che rende possibili viaggi e manovre con molta pi\u00f9 facilit\u00e0. In realt\u00e0, lo scopo di Bigman \u00e8 di mettere alla prova Norrich, la cui abilit\u00e0 con rompicapo tridimensionali e altri oggetti del genere visti nel suo appartamento ha suscitato la sua diffidenza. Bigman crede di aver centrato il bersaglio, ma una volta portato Norrich da Lucky con la forza, l'ipotesi svanisce: Norrich si \u00e8 accorto che Bigman ha spento la luce, ma perch\u00e9 ha sentito Mutt che andava a mettersi a dormire nel suo angolo.\nLa nave Agrav parte l'indomani, con a bordo anche Lucky, Bigman, e, probabilmente, il robot. Lucky \u00e8 tormentato dalla prima serata da un vago ricordo su qualcosa che non andava, che non riesce ad afferrare, ed attribuisce a quel ricordo subconscio la sua certezza che il robot sia sulla nave. Prova anche, assieme a Panner, a controllare che non sia imbarcato come clandestino, ispezionando i giganteschi motori senza esito. Il resto dell'equipaggio \u00e8 costituito dal personale necessario e da uomini con meriti speciali, come lo stesso Norrich (la perdita della vista \u00e8 dovuta a un suo atto di coraggio) e Summers, che ha contribuito con una intelligente innovazione al progetto pur non essendo neanche un tecnico. Il programma di volo si svolge regolarmente: la nave oltrepassa le orbite dei satelliti maggiori ed atterra su Io.\nIl programma prevede che si allestisca una sorta di campo base da lasciare sul satellite, ma i lavori lasciano liberi gli uomini euforici di godersi diverse uscite in tuta spaziale ad ammirare lo spettacolare Giove. Persino Mutt ha una tuta spaziale appositamente adattata, il che permette a Norrich di scendere sulla superficie del satellite, allo scopo di far parte del ristretto gruppo di coloro che sono stati i primi a camminare su un nuovo pianeta. Durante una di queste passeggiate, avviene un pericoloso incidente: mentre Bigman si diverte a saltare attraverso i mucchi di ammoniaca ghiacciata che cospargono il satellite, lacera il tubo dell'ossigeno ed inizia a soffocare. Il marziano non \u00e8 visibile, ma all'improvviso Mutt interviene e lo individua, permettendo a Lucky di intervenire.\nSoccorso Bigman e riportatolo sulla nave, segue quasi subito la partenza: la rotta prevista prevede di puntare verso Giove per sfruttare la sua gravit\u00e0 come una fionda per risparmiare ulteriore energia nel viaggio di ritorno. Ma, appena lasciato Io, qualcosa non va: Agrav si spegne immediatamente, a Panner che accorre nei locali dei motori viene riferito che neanche la riserva energetica accumulata si pu\u00f2 utilizzare: resta l'energia di emergenza. Al comandante Donahue e a tutti coloro che si sono precipitati in sala macchine Panner spiega che non c'\u00e8 nessun guasto: si tratta di sabotaggio, pesante, lungo e difficile da riparare. Ci vorrebbero giorni: ma la nave sta precipitando verso Giove, e l'energia di emergenza non \u00e8 sufficiente per rispettare l'orbita prevista. Lucky prende in pugno la situazione, passando sopra Donahue, si reca in plancia di comando e fa modificare la rotta: c'\u00e8 ancora un satellite tra Io e Giove, sebbene se ne siano dimenticati tutti: \u00e8 Giove cinque, e l'energia \u00e8 sufficiente per atterrarvi.\nLe riparazioni procedono con foga, e in qualche modo la nave danneggiata pu\u00f2 ripartire. La situazione \u00e8 per\u00f2 cambiata ulteriormente: il famoso robot non pu\u00f2 aver compiuto il sabotaggio, in quanto avrebbe condannato a morte gli esseri umani; si tratta quindi di qualcun altro, che presumibilmente non \u00e8 pi\u00f9 a bordo, essendo ovviamente fuggito per evitare il disastro. In effetti manca Summers, e, non essendo stati aperti i portelli dopo la partenza da Io, \u00e8 rimasto sicuramente l\u00e0. Si pensa di poter individuare il robot, in quanto prima di partire \u00e8 stato fatto l'appello e quindi qualcuno deve aver coperto la mancanza del sabotatore: ma si scopre che Summers si era fatto coprire da Norrich, raccontandogli che aveva dimenticato delle attrezzature fuori, e Norrich non era ovviamente in grado di verificarne il rientro.\nRaggiunta Io, Bigman e Lucky vanno a prendere Summers, che trovano arrampicato su una scogliera, a corto d'ossigeno, in attesa dei Siriani che non si sono fatti vedere. Dopo aver sparato ai due che si avvicinavano, l'uomo ignora le richieste di resa di Lucky e si suicida gettandosi dall'altra parte della scogliera col casco aperto. Ora non pu\u00f2 pi\u00f9 rivelare chi \u00e8 il robot: ma Lucky sorprende Bigman dicendogli di aver capito qual \u00e8 la verit\u00e0. Ritorna alla nave, e propone a Norrich di andare a seppellire Summers insieme. Norrich, che si era considerato suo amico, accetta. Mentre sono ancora sulla tomba di Summers, Lucky si rivolge a Norrich accusandolo di essere lui il robot, che Summers aveva insistito per far salire a bordo, e di averli ingannati con un'emozione \"artificiale\" creata allo scopo. Bigman lo aggredisce puntando il fucile, e Mutt corre alla volta del padrone. Ma a pochi passi da loro si blocca e cade: \u00e8 lui il robot tanto cercato. Lucky apre la tuta spaziale del falso cane e rimuove l'ordigno che trova alla base del collo.\nMentre la nave ritorna alla base, Lucky spiega a Panner come c'\u00e8 arrivato: Mutt ha salvato Bigman dalla neve ammoniacale, ma come ha potuto trovarlo, chiuso in una tuta spaziale? Ha usato qualche tipo di senso speciale, e ha dovuto farlo per non violare la Prima Legge. Inoltre, \u00e8 Summers che ha procurato quel cane a Norrich, e probabilmente non \u00e8 il solo cane robot usato per lo spionaggio, vista l'impossibilit\u00e0 di sospettare di loro. Anche il vago ricordo subconscio ora \u00e8 chiaro: la prima sera, durante la dimostrazione dell'addestramento di Mutt, si erano sentite le emozioni di tutti, tranne che del cane. Lucky aveva usato ancora la Prima Legge contro il robot: aveva finto un'accusa assurda contro Norrich (l'emozione sintetica avrebbe reso inutile uccidere la rana-V) e simulato un attacco di Bigman per metterlo di fronte ad un dilemma: danneggiare Bigman, o permettere che danneggiasse Norrich. Questo aveva fatto andare fuori circuito il cervello positronico, e consentito la rimozione della bomba. Ora occorrer\u00e0 procurare un cane vero a Norrich, e individuare e sgominare la rete siriana di distributori di cani robot."}
{"id": "436740", "revid": "44638", "url": "https://it.wikipedia.org/wiki?curid=436740", "title": "Iacopo Torriti", "text": ""}
{"id": "436756", "revid": "339392", "url": "https://it.wikipedia.org/wiki?curid=436756", "title": "Dave Batista", "text": ""}
{"id": "436765", "revid": "123932311", "url": "https://it.wikipedia.org/wiki?curid=436765", "title": "Parlamento francese", "text": "Il Parlamento della Repubblica francese \u00e8 l'organo costituzionale titolare della funzione legislativa e del potere di controllare l'attivit\u00e0 governativa. Ha una struttura bicamerale, ovvero \u00e8 composto da due Camere: l'Assemblea Nazionale e il Senato.\nL'Assemblea Nazionale si riunisce nel Palazzo Borbone mentre il Senato nel Palazzo del Lussemburgo. Per le revisioni della Costituzione si riuniscono in seduta comune in Congresso presso la Reggia di Versailles.\nFino al settembre 2004, il Senato francese aveva 321 senatori eletti per 9 anni. Dopo questa data, il termine \u00e8 stato ridotto a 6 anni mentre il numero di senatori \u00e8 aumentato a 346 nel 2010. I Senatori sono eletti a suffragio indiretto da circa 150.000 \"grandi elettori\": sindaci, consiglieri comunali, delegati dei consigli comunali, consiglieri regionali e deputati.\nL'Assemblea Nazionale \u00e8 formata da 577 membri noti col nome di deputati, eletti in un collegio elettorale uninominale a doppio turno, con la seguente distribuzione:\nStoria.\nIl Parlamento, nel senso moderno del termine, \u00e8 apparso in Francia con la Rivoluzione francese. La sua forma (monocamerale, bicamerale o pluricamerale), i suoi nomi e le sue attribuzioni, definite dalle differenti costituzioni, hanno preso delle forme molto differenti secondo i regimi:\n \nIter per l'approvazione delle leggi.\nL'iter per l'approvazione della legge si basa sull'approvazione di un testo identico da entrambe le camere. \nQuesta procedura \u00e8 detta \"navetta parlamentare\" ed \u00e8 descritta dall'articolo 45 della Costituzione: \"ogni progetto o proposta di legge \u00e8 esaminato nelle due assemblee del Parlamento in vista dell'adozione di un testo identico\".\nI principali testi di legge sono in generale proposti dal Governo (\"progetto di legge\"). Tuttavia il Parlamento adotta ogni anno un certo numero di testi depositati dai deputati o dai senatori (\"proposta di legge\"). \nLa lettura del testo nelle due camere permette di migliorare il testo, correggendo questioni tecniche o proponendo delle misure supplementari attraverso emendamenti.\nPi\u00f9 generalmente, l'esame della legge in seduta pubblica in Parlamento \u00e8 una garanzia di trasparenza: dopo gli annunci fatti dal Governo, d\u00e0 la possibilit\u00e0 ed il tempo ai media di rendere conto al popolo francese del contenuto del testo adottato.\nUn testo depositato non \u00e8 discusso necessariamente. Se il Governo e l'ufficio dell'assemblea alla quale \u00e8 stato depositato non decidono di iscriverlo in seduta, non sar\u00e0 mai oggetto di un esame. \u00c8 il caso di un gran numero di proposte di legge.\nIn un primo tempo, il testo \u00e8 esaminato da una commissione. Esistono sei commissioni permanenti al Senato e otto all'Assemblea Nazionale. Questo numero \u00e8 limitato dall'articolo 43 della Costituzione. Ciascuna \u00e8 specializzata in un campo particolare: finanze, affari sociali, cultura... Quando un testo riguarda pi\u00f9 commissioni, si pu\u00f2 creare una commissione speciale.\nIl testo di partenza, prima dell'esame in seduta pubblica, pu\u00f2 essere accompagnato da emendamenti, che mirano a creare, modificare o sopprimere un articolo del testo di legge. Ogni parlamentare pu\u00f2 depositare degli emendamenti, a titolo individuale o collettivo. Anche la commissione e il Governo possono proporre degli emendamenti a proprio nome.\nI testi di legge sono discussi in seduta pubblica. I francesi possono assistere alle sedute al Palazzo Bourbon, sede dell'assemblea nazionale, o al Palazzo del Lussemburgo, sede del Senato. Sono ritrasmesse anche in tv, su \"La cha\u00eene parlamentaire\".\nL'ordine del giorno della seduta pubblica \u00e8 fissato dal Governo, salvo che per una seduta al mese di cui l'ordine del giorno \u00e8 deciso dall'ufficio dell'assemblea. \u00c8 il Governo dunque che sceglie i testi che saranno discussi. Questo potere \u00e8 essenziale, perch\u00e9 limita la possibilit\u00e0 di ostruzionismo da parte del parlamento.\nLa discussione di un testo pu\u00f2 essere molto veloce: nel caso dei progetti di legge che autorizzano la ratifica di un accordo internazionale, da quindici a venti testi possono essere adottati in mezza giornata, perch\u00e9 ogni testo comporta un articolo unico non emendato. In altri casi, la moltiplicazione degli emendamenti pu\u00f2 allungare considerevolmente la discussione.\nDopo l'approvazione in un'assemblea, il testo di legge \u00e8 trasmesso all'altra assemblea: esame in commissione, deposito di emendamenti, esame e votazione in seduta pubblica.\nL'esame del testo in ciascuna delle due assemblee costituisce la prima lettura. Se la seconda assemblea ha adottato il testo senza modificarlo il Presidente della Repubblica promulga il testo che diventa legge a partire dal momento in cui \u00e8 pubblicato sulla gazzetta ufficiale.\nOgni volta che il testo viene modificato da una delle due camere ricomincia la procedura.\nIn teoria, questa navetta pu\u00f2 proseguire indefinitamente. In pratica, il Governo interrompe convocando abbastanza velocemente una Commissione mista paritaria composta di sette deputati e di sette senatori, che prova a mettere a punto un testo di compromesso. Questo testo \u00e8 sottomesso alle due camere. Se non si arriva all'approvazione del testo, l'ultima parola, secondo la Costituzione francese, spetta all'Assemblea Nazionale. Nella pratica, essa ha raramente bisogno di esercitare questo potere."}
{"id": "436801", "revid": "767487", "url": "https://it.wikipedia.org/wiki?curid=436801", "title": "Joel Madden", "text": "Biografia.\n\u00c8 la voce solista del gruppo musicale pop punk Good Charlotte. \u00c8 il fratello gemello del chitarrista del gruppo, Benjamin Madden. Il vero cognome di Joel Reuben \u00e8 Combs, ma egli lo cambi\u00f2 legalmente dopo l'abbandono del padre nella notte di Natale del 1995. Il padre, Roger Combs, lasci\u00f2 la famiglia in difficili condizioni economiche, cos\u00ec tutta la famiglia fu costretta a trasferirsi ad Annapolis, nel Maryland, vicino a Washington. La madre, Robin, per mantenere i suoi quattro figli (il maggiore Josh, i gemellini Joel e Benji e la sorellina Sarah) fu costretta a fare molti lavori e anche i gemelli cominciarono a lavorare dall'et\u00e0 di 12 anni per mantenere la famiglia e arrivare a fine mese.\nLa svolta ci fu quando i gemelli (gi\u00e0 amanti del genere punk rock e fan di blink-182, Green Day, NOFX, MXPX e Rancid) andarono al concerto dei Beastie Boys. Ne rimasero estasiati. Quando tornarono a casa decisero di metter su una band e cominciarono a darsi da fare. Benji cominci\u00f2 a suonare la chitarra. Chiamarono per partecipare a questo progetto anche i compagni di liceo Paul Thomas, Billy Martin e Aaron Escolopio. Decisero di chiamarsi Good Charlotte, nome preso dal libro di storie per bambini preferito dai due gemelli. Cominciarono a esibirsi nei locali, bar. Nel 1998 i gemelli presero il diploma, e la madre regal\u00f2 loro come premio un biglietto di sola andata per Los Angeles, dove i gemelli si esibirono in un famoso locale, e furono ingaggiati dalla Epic Records.\nNel 2000 pubblicarono \"Good Charlotte\", il loro primo album, con sonorit\u00e0 molto pop con una vena del punk melodico. I singoli estratti furono \"Little Things\", \"The Motivation Proclamation\" e \"Festival Song\". Nel 2001 usc\u00ec il loro secondo album, \"The Young and The Hopeless\" con il quale divennero una band affermata nel panorama musicale mondiale. I singoli estratti furono \"The Anthem\", \"Lifestyle of the Rich and the Famous\", \"Hold On\", \"The Young and the Hopeless\". Nel 2004 usc\u00ec il loro terzo album, \"The Chronicles of Life and Death\" il quale vendette oltre 9 milioni di copie in tutto il mondo. I singoli estratti da questo album furono \"Predictable\", \"The Chronicles of Life and Death\" e i successi che raggiunsero i primi posti nelle classifiche di tutto il mondo \"I Just Wanna Live\" e \"We Believe\".\nNel 2007 \u00e8 uscito il nuovo album \"Good Morning Revival\" dal quale sono stati estratti come singoli \"Keep Your Hands Off My Girl\", \"The River\" (realizzato con la collaborazione di M. Shadows e Synyster Gates, rispettivamente cantante e chitarrista degli Avenged Sevenfold) e \"Dancefloor Anthem\". Nella fine del 2010 \u00e8 uscito il quinto album della band Cardiology, dal quale \u00e8 stato estratto il singolo Like It's Her Birthday. Nel 2009 Joel ha collaborato con la band italiana dei \"Lost\" nel singolo \"Sulla Mia Pelle\" nella quale ha cantato una breve parte in lingua italiana. Ha partecipato anche alla registrazione del video di questa canzone.\nVita privata.\nDal 2004 al 2006 \u00e8 stato fidanzato con l'attrice e cantante pop Hilary Duff, che ha tradito nella fine dell'anno e ha iniziato una relazione con la socialite Nicole Richie, da cui ha avuto due figli, Harlow Winter Kate Madden, nata l'11 gennaio 2008, e Sparrow James Midnight Madden, nato il 9 settembre 2009. Nicole e Joel si sono sposati l'11 dicembre 2010."}
{"id": "436821", "revid": "3147776", "url": "https://it.wikipedia.org/wiki?curid=436821", "title": "Unghie", "text": ""}
{"id": "436841", "revid": "122518766", "url": "https://it.wikipedia.org/wiki?curid=436841", "title": "Pennacchio", "text": ""}
{"id": "436843", "revid": "767487", "url": "https://it.wikipedia.org/wiki?curid=436843", "title": "James Christy", "text": "\u00c8 noto per esser stato nel 1978, insieme a Robert Harrington, lo scopritore di Caronte, satellite di Plutone.\nGli \u00e8 stato dedicato un asteroide, 129564 Christy ."}
{"id": "436850", "revid": "287204", "url": "https://it.wikipedia.org/wiki?curid=436850", "title": "Pennacchi", "text": ""}
{"id": "436858", "revid": "1522738", "url": "https://it.wikipedia.org/wiki?curid=436858", "title": "Aurangzeb", "text": "Regnando su quasi tutto il territorio del subcontinente indiano tramite la \"shar\u012b\u02bfa\", il suo impero Moghul divenne l'economia pi\u00f9 forte al mondo, quasi un quarto dell'economia mondiale. Il guadagno annuale del suo impero era dieci volte pi\u00f9 consistente dell'Impero francese. Tuttavia, a differenza dei suoi predecessori, Aurangz\u0113b credeva che i tesori dell'impero appartenessero ai cittadini e non li teneva per s\u00e9.\nAurangz\u0113b era molto religioso e, secondo la storiografia, aveva memorizzato l'intero Corano: il suo regno seguiva rigidamente l'islam e la \"shar\u012b\u02bfa\" che ne \u00e8 la Legge, a differenza dei suoi predecessori, il cui regno era stato caratterizzato dalla tolleranza religiosa. Aurangz\u0113b non beveva bevande alcoliche, aveva solo tre mogli e non conduceva la vita appariscente dei re, cose tutte che gli assicuravano la benevolenza dei sudditi.\nTuttavia, \u00e8 anche una figura molto controversa nella storia dell'Asia meridionale, ed \u00e8 considerato un tiranno dalla maggior parte degli ind\u00f9 e dai sikh, pur avendo nei suoi eserciti numerosi soldati ind\u00f9.\nDurante il suo regno, molti nuovi templi ind\u00f9 costruiti senza il suo permesso furono distrutti. Anche la \"jizya\", una tassa gravante esclusivamente sui non musulmani, fece la sua ricomparsa. Comunque, vari storici mettono in discussione la storicit\u00e0 delle affermazioni dei suoi critici, sostenendo che la distruzione dei templi e la conversione forzata da lui attuate sarebbero esagerate, dato che Aurangz\u0113b costru\u00ec molti templi induisti, spese tanto per il mantenimento dei templi, impieg\u00f2 significativamente pi\u00f9 ind\u00f9 nella sua burocrazia imperiale di quanto non fecero i suoi predecessori. Aurangz\u0113b mor\u00ec nel 1707, data che segna la fine del Medioevo indiano e l'inizio della sua et\u00e0 moderna, caratterizzata dalla sempre pi\u00f9 invadente e rapace azione del colonialismo europeo in generale e di quello britannico in modo particolare.\nAscesa al trono.\nAurangz\u0113b (il cui nome completo era Ab\u016b Mu\u1e93affar Mu\u1e25y\u012b al-D\u012bn Mu\u1e25ammad Aurangz\u0113b \u02bf\u0100lamg\u012br, ), fu il terzogenito del quinto Gran Mogol, l'imperatore Sh\u0101h Jah\u0101n (il costruttore dello splendido T\u0101j Ma\u1e25al) e della sua amatissima sposa Arjumand B\u0101n\u016b B\u0113gum (nota anche con il nome di Mumt\u0101z Ma\u1e25al).\nA seguito di una ribellione contro suo padre, parte dei suoi figli, compreso Aurangz\u0113b, vennero spediti come ostaggi alla corte di suo nonno Jah\u0101ng\u012br. Alla morte di quest'ultimo, nel 1627, Aurangz\u0113b torn\u00f2 a vivere con i suoi familiari e Sh\u0101h Jah\u0101n segu\u00ec l'usanza della sua dinastia nell'assegnare il comando ai propri figli, e nel 1634 nomin\u00f2 Aurangz\u0113b \"Subahdar\" (ovvero governatore) dell'altopiano del Deccan: fu cos\u00ec che in quello stesso anno Aurangz\u0113b si trasfer\u00ec a Kirki, che ribattezz\u00f2 Aurang\u0101b\u0101d. Nel 1637 spos\u00f2 la principessa Rab\u012b\u02bfa Durran\u012b in un periodo in cui l'altopiano del Decc\u0101n era in uno stato di relativa tranquillit\u00e0. Nonostante ci\u00f2, alla corte dei Moghul suo padre Sh\u0101h Jah\u0101n cominci\u00f2 a mostrare una particolare predilezione per il suo figlio maggiore D\u0101r\u0101 Shik\u014dh a scapito degli altri figli. Fu cos\u00ec che nel 1644, quando una delle sorelle di Aurangz\u0113b, la principessa imperiale Jah\u0101n\u0101r\u0101 B\u0113gum \u1e62\u0101\u1e25ib rimase gravemente ustionata dall'accidentale incendio delle sue vesti, impregnate di essenze chimiche profumate, la forte tensione familiare scoppi\u00f2 in tutta la sua virulenza con gravi conseguenze politiche. Accusato da suo padre di non essere tornato immediatamente alla notizia dell'incidente che aveva coinvolto sua sorella, Aurangz\u0113b venne destituito della sua carica e nel 1645 venne bandito per sette mesi dalla corte imperiale. In seguito suo padre Sh\u0101h Jah\u0101n lo nomin\u00f2 governatore del Gujarat e nella nuova carica raccolse finalmente i dovuti riconoscimenti per le sue abilit\u00e0 politiche e amministrative. Fu cos\u00ec che nel 1647 fu eletto anche governatore di Balkh e del Badakhshan (ai confini con l'attuale Turkmenistan), per sopperire all'inettitudine di suo fratello Mur\u0101d Baksh.\nTutte le regioni sotto il suo governo erano sotto la continua minaccia degli attacchi di diversi nemici esterni, ma il talento militare di Aurangz\u0113b fecero s\u00ec che esse non diventassero mai dei pericoli reali per l'impero. La sua abitudine di pregare durante la battaglia sul suo tappeto da preghiera divenne un esempio della sua freddezza e della sua razionalit\u00e0, facendogli guadagnare una fama molto diffusa. Dopo essere stato eletto governatore di Multan inizi\u00f2 una interminabile guerra contro la dinastia safavide per la conquista della citt\u00e0 di Kandah\u0101r, il cui fallimento lo gett\u00f2 nuovamente in disgrazia agli occhi del padre.\nTuttavia nel 1652 Aurangz\u0113b venne nuovamente nominato governatore dell'altopiano del Decc\u0101n ma la sua esperienza di governatore fecero s\u00ec che il suo nuovo governatorato della regione fosse molto diverso dal primo. In precedenza Aurangz\u0113b aveva permesso che la corruzione prosperasse e che la burocrazia avesse i pieni poteri, ora invece, egli cerc\u00f2 di rinnovare e riformare il sistema di riscossione delle tasse per eliminare lo sperpero e il profitto illecito dei burocrati, ma con scarsa risposta.\nFu in questo secondo periodo di governatore del Deccan che risale la prima devastazione di un tempio ind\u00f9 da parte dei soldati di Aurangz\u0113b, che, con la tacita connivenza del loro capo militare, si dettero alla persecuzione di tutti i non musulmani. La condotta dei suoi soldati sarebbe infatti stata giustificata e difesa dallo stesso governatore in una serie di lettere alla corte di Sh\u0101h Jah\u0101n.\nNel tentativo di guadagnare nuova gloria, Aurangz\u0113b attacc\u00f2 i confini con i regni vicini di Golconda (1657) e di Bijapur (1658), ma in entrambi i casi i suoi successi vennero impediti dal richiamo di Sh\u0101h Jah\u0101n, o forse di suo fratello il Principe D\u0101r\u0101 Shik\u014dh.\nLa lotta per la successione.\nNel 1657 Sh\u0101h Jah\u0101n cadde gravemente malato e si diffuse la notizia precoce della sua scomparsa, dando inizio alla lotta per la successione. Anche se il principe D\u0101r\u0101 era l'erede nominale al trono, la sua ascesa alla corona era tutt'altro che certa. Alla notizia della supposta morte di suo padre, il fratello di D\u0101r\u0101 Shik\u014dh, Sh\u0101h Shuj\u0101\u02bf, si dichiar\u00f2 dal Bengala imperatore, ma l'invio di armate da parte di suo fratello D\u0101r\u0101 e di suo padre lo fecero recedere dal reclamare la corona imperiale.\nTuttavia subito dopo, Mur\u0101d Baksh, fratello minore di Shuj\u0101\u02bf, grazie ad accordi segreti con Aurangz\u0113b per il suo sostegno, si dichiar\u00f2 imperatore a Gujarat. In aperto sostegno di suo fratello, Aurangz\u0113b inizi\u00f2 a marciare da nord partendo da Aurang\u0101b\u0101d per raccogliere il sostegno dei nobili e dei capi militari. Dopo aver ottenuto una serie di vittorie, Aurangz\u0113b dichiar\u00f2 formalmente che suo fratello D\u0101r\u0101 aveva usurpato in maniera illegittima il trono del padre, il quale, ancora vivo, per tutta risposta, elesse proprio D\u0101r\u0101 come il suo legittimo successore.\nA sostegno del principe D\u0101r\u0101 Shik\u014dh si schier\u00f2 un nobile ind\u00f9, il Maraja Jaswant Singh, il quale si scontr\u00f2 con Aurangz\u0113b e Mur\u0101d a Dharmatpur nelle vicinanze di Ujjain. Nonostante avesse subito delle pesanti perdite, Aurangz\u0113b sconfisse il Maraja, potendo concentrare le sue forze contro suo fratello D\u0101r\u0101 . A seguito di una serie di sanguinose battaglie, le truppe fedeli ad Aurangz\u0113b sconfissero quelle di D\u0101r\u0101 a Samugarh. Dopo aver accerchiato in pochi mesi la citt\u00e0 di \u0100gr\u0101, le forze di Aurangz\u0113b costrinsero il principe D\u0101r\u0101 alla fuga a Delhi, lasciando nelle retrovie il vecchio Sh\u0101h Jah\u0101n, che si arrese dopo essersi arroccato nel Forte rosso di Agra. Nonostante gli inviti da parte di suo padre, Aurangz\u0113b rifiut\u00f2 ogni tipo di trattativa dichiarando suo fratello Dara il suo principale nemico. Nonostante il cambio di fronte da parte di suo fratello Mur\u0101d, il quale cerc\u00f2 di assassinarlo per avvelenamento e venne arrestato, l'ostinata caccia a D\u0101r\u0101 da parte di Aurangz\u0113b non venne frenata. I precedenti sostenitori di Mur\u0101d si schierarono con lui mentre D\u0101r\u0101 raccoglieva un nuovo esercito nel Punjab. Nel frattempo l'esercito inviato contro suo fratello Shuj\u0101\u02bf venne messo in rotta e i suoi capi militari, il generale Jai Singh I e Diler Kh\u0101n si arresero ad Aurangz\u0113b, consentendo tuttavia che il figlio di D\u0101r\u0101 Shik\u014dh, Sulaym\u0101n, potesse sfuggire dalle mani dello zio e, attraversando i passi dell'Himalaya, potesse raggiungere il padre nel Punjab. Aurangz\u0113b offr\u00ec a suo fratello Shuj\u0101\u02bf il governatorato del Bengala, ma questi, non confidando nella buona fede del fratello, continu\u00f2 a combattere per D\u0101r\u0101. Tuttavia le sue armate subirono una serie di pesanti sconfitte per mano di Aurangz\u0113b e Shuj\u0101\u02bf fu costretto all'esilio ad Arakan, l'antico nome dell'odierno Stato birmano di Rakhine, dove scomparve poco dopo e, probabilmente, mor\u00ec.\nCon i suoi fratelli in rotta e con suo padre prigioniero ad Agra, Aurangz\u0113b era libero di inseguire e punire il suo acerrimo nemico: suo fratello D\u0101r\u0101. Dopo aver attraversato i confini nord-occidentali del regno, Aurangz\u0113b insegu\u00ec l'esercito di D\u0101r\u0101, e dopo numerose battaglie, riusc\u00ec a catturarlo grazie al tradimento di uno dei generali di D\u0101r\u0101.\nNel 1659 il principe D\u0101r\u0101 Shik\u014dh fu condotto in catene a Delhi e giustiziato: la sua testa fu inviata per dispregio a suo padre, prigioniero al Forte Rosso, per ironia prospiciente al colossale T\u0101j Ma\u1e25al, capolavoro architettonico del suo regno.\nIl regno di Aurangz\u0113b.\nIl rafforzamento della Legge islamica.\nPrima di Aurangz\u0113b, i Gran Mogol erano sempre stati relativamente tolleranti nei confronti delle altre religioni e dei loro credenti, permettendo a questi ultimi di praticare le loro usanze ed i loro culti religiosi senza particolari ingerenze.\nNonostante l'emanazione di alcune leggi a protezione della religione musulmana, come la proibizione di edificare nuovi templi ind\u00f9 e la tassa contro i non musulmani (detta \"Jizya\"), voluta dall'imperatore indiano Akbar, nel 1562, l'impero moghul era sempre stato tollerante nei confronti delle altre religioni (lo stesso Akbar aveva sempre incoraggiato la tolleranza religiosa verso i non musulmani).\nTuttavia, con l'avvento di Aurangz\u0113b, gran parte dei punti di vista liberali e tolleranti dei suoi predecessori ebbero termine. Egli fond\u00f2 una osservanza molto pi\u00f9 rigida dell'Islam, basato sulla Legge islamica (\"Shar\u012b\u02bfa\") che tradusse in editti e leggi, tutte contenute nel suo codice di 33 libri, il \"Fat\u0101w\u0101-e-\u02bf\u0100lamg\u012br\u012b\" (Le \"Fatw\u0101\" di \u02bf\u0100lamg\u012br).\nSotto il regno di Aurangz\u0113b la corte Mogol cambi\u00f2 radicalmente, seguendo i precetti dei predicatori islamici pi\u00f9 fondamentalisti, il sovrano viet\u00f2 ogni tipo di musica, bandendo musicisti, danzatori e cantanti (\u00e8 ironico da questo punto di vista l'iconografia dell'imperatore mentre suona una vina, uno strumento a corde dell'epoca). Successivamente, sempre seguendo la sua interpretazione fondamentalista dell'islam, Aurangz\u0113b proib\u00ec la rappresentazione di immagini, ponendo fine cos\u00ec alla ricca e raffinata produzione iconografica delle pitture miniate, che aveva raggiunto il suo apice prima del suo regno. Egli diede ordine ai suoi soldati e ai suoi seguaci di distruggere tutte le immagini presenti nel regno, comprese quelle presenti nel palazzo imperiale stesso. Un numero impressionante di immagini venne distrutto sotto il regno di Aurangz\u0113b, il quale abol\u00ec tutte le usanze attinte dalla religione ind\u00f9 e istituite dai suoi predecessori, soprattutto quella del \"darshan\", ovvero l'apparizione per la benedizione pubblica e quella delle celebrazioni pubbliche per il compleanno del Mogol.\nIn sintonia con la sua intolleranza religiosa, Aurangz\u0113b promulg\u00f2 numerose leggi che tendevano apertamente a impedire il culto di altre credenze religiose. Egli fece demolire molti templi, in maggioranza ind\u00f9, e proib\u00ec le adunanze religiose non musulmane, fece chiudere tutte le scuole dottrinali di altre religioni e proib\u00ec alcune usanze di culto che defin\u00ec immorali, come le danze sacre all'interno dei templi; la sanzione per il mancato rispetto di queste leggi era spesso la pena di morte.\nL'intolleranza di Aurangz\u0113b scaten\u00f2 diverse ribellioni, tra le quali sono da annoverare quelle dei regni di Jodhpur (l'attuale Marwar) e di , oltre che dei Sikh. La ribellione aperta di questi ultimi fu la conseguenza dell'esecuzione del guru Teg Bahadur, che venne torturato ed ucciso da Aurangz\u0113b perch\u00e9 aveva rifiutato di convertirsi all'Islam. Il suo successore Gobind Singh guid\u00f2 la rivolta contro l'oppressione religiosa di Aurangz\u0113b.\nL'ortodossia religiosa di Aurangz\u0113b \u00e8 stata a lungo interpretata come la causa scatenante non solo di queste rivolte ma anche del conseguente smembramento dell'Impero Moghul dopo la morte di Aurangz\u0113b. Tuttavia interpretazioni storiche pi\u00f9 recenti offrono una lettura diversa per la fine dell'Impero moghul, da riscontrarsi nell'eccessiva estensione del suo territorio, diventato ormai impossibile da controllare, ma anche dall'impoverimento dello stesso impero, causato dal protrarsi delle guerre volute dallo stesso Aurangz\u0113b, sia durante il suo governatorato del Deccan che per le sue guerre per l'espansione dei confini. Oltre a ci\u00f2 occorre aggiungere la scarsa fedelt\u00e0 dei nuovi nobili creati da Aurangz\u0113b, soprattutto provenienti dal suo governatorato del Deccan, poco propensi alle vecchie usanze di lealt\u00e0 nei confronti dell'Impero Moghul.\n\u00c8 interessante notare il fatto che, a dispetto del fondamentalismo religioso di Aurangz\u0113b, gran parte del vertice militare del suo esercito continu\u00f2 a professarsi ind\u00f9, e tra di essi c'era il suo pi\u00f9 celebrato generale, M\u012brz\u0101 R\u0101ja J\u0101i Singh.\nLa lotta per l'espansione dell'Impero moghul.\nDurante tutto il suo regno, dall'ascesa al trono fino alla sua morte, Aurangz\u0113b port\u00f2 avanti numerose campagne militare per espandere i confini dell'Impero moghul. Per questo motivo promosse lo sviluppo di un esercito pi\u00f9 potente e numeroso e cerc\u00f2 di inoltrarsi soprattutto verso il confine nord-occidentale, nel Punjab e nel territorio dell'attuale Afghanistan.\nLe sue campagne si diressero inoltre anche a sud, per conquistare gli antichi regni avversari di Bijapur e Golconda, oltre che i regni Maratha di recente conquistati da Shivaji, fondatore dell'Impero Maratha.\nLa combinazione della sua politica di ortodossia religiosa e di espansione territoriale ebbero per\u00f2 degli effetti profondi sull'Impero moghul. L'espansione dei confini, anche se raccolse diversi successi, fu possibile a costo di enormi perdite in vite umane e in ricchezza, cos\u00ec che, mentre l'Impero cresceva in dimensioni, la sua catena interna di autorit\u00e0 e lealt\u00e0 diventava sempre pi\u00f9 debole.\nFu cos\u00ec che i Sikh del Punjab che si ribellavano ai suoi eserciti diventavano sempre pi\u00f9 forti ed audaci, e quando i regni musulmani Golconda e Bijapur caddero in mano di Aurangz\u0113b, la sua popolazione ind\u00f9 si un\u00ec in massa a sostegno di Shivaji e dell'Impero Maratha.\nLa ribellione divenne persino sedizione all'interno dello stesso esercito di Aurangz\u0113b, soprattutto da parte dei feroci Rajput, la casta guerriera che rappresent\u00f2 la punta di diamante del suo esercito; essendo tutti di religione ind\u00f9, gran parte di essi si rivolt\u00f2 apertamente ad Aurangz\u0113b e alla sua ortodossia religiosa, con un grave contraccolpo alla stabilit\u00e0 delle gerarchie interne dell'Impero. Essendo costretto a concentrarsi sulle rivolte dei suoi militari, infatti, Aurangz\u0113b fu costretto ad allentare il giogo dei suoi governatori, che divennero sempre pi\u00f9 indipendenti e potenti.\nL'intolleranza contro gli induisti.\nIl regno di Aurangz\u0113b fu caratterizzato per la sua particolare avversione per la religione ind\u00f9. La sua politica contro la religione induista era volta a promuovere indirettamente il diffondersi della ortodossia sunnita nell'Impero. I suoi numerosi editti contro l'induismo, soprattutto la proibizione della festivit\u00e0 del Diwali e la diffusione della jizya, furono lo strumento principe della sua lotta all'induismo; tuttavia il risultato pi\u00f9 evidente e annoverato \u00e8 la sua campagna di demolizione di templi ind\u00f9.\nSotto il suo regno, centinaia, forse migliaia di templi induisti vennero sconsacrati e depredati. Nella maggior parte dei casi essi vennero rasi al suolo, in altri, al contrario, sulle loro fondamenta venivano edificati nuove moschee, a volte usando le stesse pietre.\nLe cronache del tempo testimoniano le seguenti persecuzioni contro gli ind\u00f9:\nA questi episodi si aggiunga la serie di editti, quali l'editto del 1665 che proibiva l'accensione di fuochi durante la festivit\u00e0 di Diwali, a cui segu\u00ec nel 1668 la proibizione di tutte le feste induiste. Nel 1669 un nuovo editto proib\u00ec la costruzione di nuovi templi ind\u00f9 e la restaurazione di quelli gi\u00e0 esistenti e nel 1671 Aurangz\u0113b decret\u00f2 che soltanto i musulmani potessero possedere terreni all'interno del regno. Un editto del 1674 stabil\u00ec la confisca di tutte le terre dei proprietari terrieri di religione ind\u00f9 di Gujarat e nel 1679, contrariamente agli avvisi dei suoi consiglieri di corte e dei suoi stessi teologi, egli ripristin\u00f2 la \"Jizya\" per tutti i non-musulmani.\nLe ribellioni contro il governo di Aurangz\u0113b.\nMolti tra i sudditi di Aurangz\u0113b si ribellarono contro di lui e contro le sue politiche, primo fra tutti suo figlio il Principe sultano Akbar.\nLa prima rivolta fu quella della trib\u00f9 Pashtun degli Yusufzai vicino Pesh\u0101war nel 1667 che venne sedata, a cui segu\u00ec, l'anno dopo, quella delle trib\u00f9 Jat di religione ind\u00f9 nel distretto di Agra. Sebbene a prezzo di innumerevoli vite umane, la rivolta di questa trib\u00f9 dur\u00f2 per anni, e nel 1681 un attacco di Jat contro la citt\u00e0 di Sikandra port\u00f2 al saccheggio e alla distruzione della tomba di Akbar.\nNel 1670 fu la volta di Shivaji che attacc\u00f2 il porto di Surat dando vita ad un nuovo periodo di conflitto con l'Impero Mogul.\nNel 1672 una setta di fede Kabirpanthi di nome Sathnamis, concentrata nella regione di Delhi inizi\u00f2 una rivolta armata conquistando la citt\u00e0 di Narnaul e sconfiggendo l'esercito imperiale venuto per sedare la rivolta. Fu necessario per Aurangz\u0113b inviare un nuovo esercito forte di 10.000 uomini, compresa la sua Guardia Imperiale, per sconfiggere i rivoltosi.\nPresto una nuova rivolta, questa volta della trib\u00f9 di origine afghana degli Afridi, costrinse lo stesso Aurangz\u0113b a guidare personalmente l'esercito contro il capo dei ribelli arroccato ad Hasan Abdal per sedare la rivolta.\nLe campagne in Deccan e la rivolta dei regni Maratha.\nAl tempo di suo padre, il Moghul Sh\u0101h Jah\u0101n, la pianura del Deccan ospitava tre regni musulmani: Ahmednagar, Bijapur e Golconda.\nDopo una campagna di conquista dell'Impero Moghul, Ahmednagar venne conquistata ma uno dei suoi capi militari, di nome Shahaji di religione ind\u00f9, si ritir\u00f2 nel regno di Bijapur, creando una nuova realt\u00e0 politica con capitale Pune ed elesse come erede del nuovo regno suo figlio Shivaji. Quando nel 1657 Aurangz\u0113b attacc\u00f2 gli altri due regni minori di Golconda e Bijapur, Shivaji, usando la tecnica della guerriglia, assunse il controllo di tre fortezze Bijapur prima controllate da suo padre, assumendo cos\u00ec al tempo stesso il controllo di molti clan Maratha. Durante la campagna di espansione di Aurangz\u0113b, Shivaji conquist\u00f2 diversi territori appartenenti sia al regno Moghul che a quello Bijapur, facendo cos\u00ec della dinastia Maratha una minacciosa potenza militare.\nDopo la sua incoronazione nel 1659 Aurangz\u0113b invi\u00f2 il suo generale pi\u00f9 fidato nonch\u00e9 zio materno Shaista Khan per riprendere possesso delle fortezze perdute. Shaista Khan penetr\u00f2 nel territorio sotto il controllo Maratha e si insedi\u00f2 a Pune, ma con un attacco audace e improvviso Shivaji attacc\u00f2 la residenza del novo governatore, uccise il figlio di Shaista Khan e mozz\u00f2 a quest'ultimo un dito prima di lasciarlo fuggire. Per l'anno successivo Aurangz\u0113b fu costretto ad ignorare la sfida dei Maratha, che continuarono a prendere il controllo di altre fortezze, fino a quando il Gran Mogol non invi\u00f2 un nuovo generale, di religione ind\u00f9, di nome Jai Singh.\nQuesta volta la strategia del nuovo comandante costrinse Shivaji a trattare la pace e a giurare fedelt\u00e0 al Gran Mogol come suo vassallo, tuttavia, durante la cerimonia di sottomissione, un alterco tra Shivaji e Aurangz\u0113b portarono all'arresto del primo ad Agra dove per\u00f2 riusc\u00ec a fuggire in maniera rocambolesca.\nShivaji fece ritorno nella regione del Deccan e venne incoronato \"Chhatrapati\", ovvero Imperatore dell'Impero maratha nel 1674. Nonostante il continuo invio di truppe da parte di Aurangz\u0113b, Shivaji continu\u00f2 ad espandere il territorio del suo impero fino alla sua morte nel 1680. Nel 1681 il figlio di Shivaji, Sambhaji, divenne imperatore di Maratha, ma nonostante fosse meno abile sia politicamente che militarmente, questo non permise ad Aurangz\u0113b di riconquistare il territorio perduto; l'Imperatore Moghul tent\u00f2 per pi\u00f9 di due decenni di sottomettere l'Impero Maratha ma senza successo.\nLa ribellione pashtun.\nInsieme ai guerrieri Rajput, la trib\u00f9 pashtun dell'Impero moghul erano la base dell'\u00e9lite militare di Aurangz\u0113b. La rivolta pashtun del 1672 quando il governatore moghul permise ai suoi soldati di molestare le donne della trib\u00f9 pashtun dei \"Safi\" nella regione dell'attuale provincia afghana di Konar. Le trib\u00f9 di etnia Safi attaccarono ed uccisero i soldati imperiali provocando una repressione che a sua volta scaten\u00f2 una sommossa generale di gran parte della popolazione della regione. Con lo scopo di riaffermare la propria autorit\u00e0, il governatore moghul guid\u00f2 un esercito diretto al Khyber Pass, dove venne accerchiato dai Safi e interamente massacrato, solo quattro persone, compreso lo stesso Governatore, riuscirono a sopravvivere.\nLa rivolta si espanse rapidamente provocando serie minacce al controllo territoriale da parte dell'Impero, soprattutto dopo l'assalto alla cittadina di Attock, di importante valore strategico in quanto crocevia della rotta commerciale verso Kabul. L'importanza di riconquistare questa citt\u00e0 fu messa in evidenza dalla decisione dello stesso Aurangz\u0113b di guidare personalmente l'assalto contro i rivoltosi nel 1674. Aurangz\u0113b riusc\u00ec a sedare la rivolta, soprattutto dopo aver gettato tra questi la discordia, tuttavia il conflitto gett\u00f2 un'ondata di anarchia lungo la frontiera dell'Impero verso l'Afghanistan che non venne mai pi\u00f9 eliminata e che permise cinquant'anni dopo al condottiero iraniano Nadir Shah di giungere a Delhi senza incontrare grandi resistenze.\nEredit\u00e0 di Aurangz\u0113b.\nL'influenza delle scelte di governo di Aurangz\u0113b ha continuato a operare per secoli, condizionando non solo la storia dell'India, ma dell'Asia intera.\nEgli fu il primo monarca a cercare di imporre la Legge islamica in una nazione non musulmana, i suoi critici, soprattutto di fede ind\u00f9, lo deplorano come un intollerante mentre i suoi fautori inneggiano a lui dandogli il titolo onorifico di Pir e di Califfo. Fu fautore di una guerra pressoch\u00e9 perenne, giustificando la morte e la distruzione che ne conseguirono sul campo dottrinale e morale. Egli impose la Legge islamica nel suo regno, conseguendo un relativo successo, ma a prezzo non solo di entit\u00e0 religiose non musulmane ma anche delle locali comunit\u00e0 sciite.\nA differenza dei suoi predecessori, Aurangz\u0113b consider\u00f2 il tesoro imperiale una risorsa per tutti i suoi sudditi e non come una fonte a cui attingere per le proprie spese personali o per la progettazione delle pi\u00f9 bizzarre realizzazioni architettoniche. Egli fu responsabile della costruzione di pochi edifici, tra i quali il modesto mausoleo per la sua prima moglie B\u012bb\u012b Ka Maqbara ad Aurang\u0101b\u0101d, chiamato il \"piccolo T\u0101j\". Egli commission\u00f2 anche la Moschea di Badshahi a Lahore, una delle moschee pi\u00f9 grandi del mondo musulmano. Tuttavia, seppur fu un moderato costruttore di opere pubbliche e personali, le sue continue campagne per l'espansione del regno moghul e per la diffusione dell'ortodossia islamica portarono alla bancarotta il tesoro reale rivelandosi pi\u00f9 dannose degli sperperi dei suoi predecessori.\nAurangz\u0113b si liber\u00f2 di molti dei suoi figli e delle sue mogli, imprigionandone alcuni e mandandone in esilio altri. Tuttavia alla fine della sua esistenza, manifest\u00f2 il pentimento per la sua rigidezza e per la sua intransigenza confessando un profondo senso di solitudine.\nAurangz\u0113b mor\u00ec a Ahmednagar nel 1707 all'et\u00e0 di 90 anni, dopo essere sopravvissuto a molti dei suoi figli. La semplicit\u00e0 della sua tomba a Kuldabad, non lontana dal luogo della sua morte, riflette appieno il suo rispetto per l'osservanza dei precetti islamici.\nDopo la sua morte, suo figlio Bahad\u016br Sh\u0101h I prese il trono, ma l'Impero moghul, sia per la politica di suo padre che per l'inettitudine politica e militare dello stesso erede al trono cominci\u00f2 un lungo ma inesorabile declino, che vide l'estendersi dei regni maratha a spese dell'Impero, e dopo 100 anni di questa lenta decadenza l'Impero Mogol divenne paradossalmente suddito dell'Impero Maratha ed in seguito della Compagnia Britannica delle Indie Orientali."}
{"id": "436861", "revid": "968255", "url": "https://it.wikipedia.org/wiki?curid=436861", "title": "GUID", "text": "Il GUID (Globally Unique Identifier, \"identificatore unico globale\") \u00e8 un numero pseudo-casuale usato nella programmazione software, per poter distinguere vari oggetti. Il tipo pi\u00f9 noto di GUID \u00e8 l'utilizzo di Microsoft dell'UUID, ideato dalla Open Software Foundation, ma vi sono anche altri usi, come quello all'interno di XML.\nI GUID vengono utilizzati soprattutto nell'ambito del Component Object Model (COM) di Microsoft, tuttavia sono diffusi anche in altri sistemi software, quali Oracle e Novell.\nIl GUID Microsoft.\nIl GUID viene utilizzato per identificare in maniera univoca un determinato componente software COM; in questo modo due versioni (potenzialmente incompatibili) di uno stesso componente, anche con lo stesso nome, possono essere distinte tramite i loro codici GUID. Sebbene il GUID non garantisca un'effettiva unicit\u00e0, il numero possibile di combinazioni (2128) \u00e8 talmente elevato da scongiurare una coincidenza tra due codici. Per rendere l'idea, considerando che in tutto l'universo osservabile sono contenute 5\u00d71022 stelle, ad ogni singola stella potrebbero essere assegnati 6.8\u00d71015 diversi GUID.\nOltre ai componenti, sono marcati tramite GUID anche i documenti Office e i file in formato Advanced Streaming Format. \nLa maggior parte dei GUID utilizzati da diverse applicazioni sono contenute nel registro di sistema di Windows.\nStruttura.\nNella pratica un GUID \u00e8 un numero di 128 bit (16 byte) in formato esadecimale quale pu\u00f2 essere:\n 3F 25 04 E0 4F 89 11 D3 9A 0C 03 05 E8 2C 33 01\nI GUID vengono scritti tra parentesi graffe e divisi in cinque blocchi, uno di 4 byte, tre di 2 byte e uno di 6 byte. Nell'esempio precedente si avrebbe:\nLa notazione \u00e8 quindi una sequenza formata dai seguenti gruppi di caratteri, divisi da un trattino (-).\nNella definizione di una struttura atta a contenere un GUID, in un qualunque linguaggio di programmazione, la struttura pi\u00f9 utilizzata \u00e8 la seguente.\n GUID STRUCT\n Data1 dd\n Data2 dw\n Data3 dw\n Data4 db 8\n GUID ENDS\nIn C, la definizione contenuta nella libreria guiddef.h \u00e8 questa:\n typedef struct _GUID {\n unsigned long Data1;\n unsigned short Data2;\n unsigned short Data3;\n unsigned char Data4[8];\n } GUID;\nNel framework .NET, \u00e8 presente una classe apposita per la creazione di GUID, System.Guid\nAlgoritmo.\nL'algoritmo specificato dalla OSF e utilizzato da Microsoft per la generazione dei GUID \u00e8 stato oggetto di critica. Infatti tale algoritmo utilizzava come punto di partenza gli indirizzi MAC delle schede di rete degli utenti che lo generavano. Il vantaggio di questo metodo era l'assoluta certezza dell'univocit\u00e0 del GUID generato (perch\u00e9 non esistono due indirizzi MAC uguali), ma in questo modo era possibile risalire da un GUID al computer che l'aveva generato, con potenziali conseguenze sulla privacy e sulla sicurezza.\nDopo che venne alla luce questo problema, Microsoft modific\u00f2 l'algoritmo (implementato nell'API UuidCreate) in modo che non dipendesse pi\u00f9 dagli indirizzi MAC. \u00c8 ancora possibile generare volontariamente GUID dipendenti dall'indirizzo MAC usando l'API UuidCreateSequential.\nPer sapere se un GUID \u00e8 stato generato con la prima o con la seconda versione dell'algoritmo, bisogna fare riferimento alla prima cifra del terzo blocco. Quindi, nell'esempio precedente\nSe questa cifra \u00e8 un 1, come in questo caso, il codice \u00e8 generato dalla prima versione; viceversa, se la cifra \u00e8 un 4, \u00e8 generato dalla seconda.\nSottotipi.\nI GUID utilizzati nei COM possono essere di diverso tipo, a seconda della loro funzione:\nLe DCOM hanno introdotto altri sottotipi\nDue uguali GUID di diverso sottotipo possono coesistere senza problemi nello stesso sistema, ma non \u00e8 ammessa l'esistenza di due uguali GUID dello stesso sottotipo.\nGUID in XML.\nEsistono anche dei GUID all'interno di alcune versioni di RSS, marcati appunto dal tag codice_1, tuttavia non hanno niente a che fare con i GUID dei COM Microsoft. All'interno di RSS, infatti, i GUID possono essere un qualsiasi numero, una qualsiasi stringa o un URL, valida o meno. Tipicamente si usa utilizzare come GUID l'URL univoco del post."}
{"id": "436865", "revid": "785863", "url": "https://it.wikipedia.org/wiki?curid=436865", "title": "Maga Mag\u00f2", "text": "Maga Mag\u00f2 (\"Madam Mim\") \u00e8 un personaggio disneyano che compare sia nel lungometraggio di animazione \"La spada nella roccia\" sia in numerose storie a fumetti. Il suo nome originale, Madam Mim, significa \"signora Mim\".\nNei libri di T.H. White da cui \u00e8 tratto il film, Maga Mag\u00f2 \u00e8 presente solo nelle edizioni originali, mentre fu tagliata nelle stesure revisionate. Disney decise di recuperare il personaggio rendendolo pi\u00f9 comico.\nSullo schermo.\nMaga Mag\u00f2, principale antagonista del Classico Disney \"La spada nella roccia\" (1963), viene presentata come una fattucchiera anziana, corpulenta e rissosa, acerrima nemica di Mago Merlino. Vive da sola in una casupola nel bosco ed ha una passione sfrenata per giochi e scommesse. \u00c8 disposta a fare qualsiasi cosa per vincere, anche barare. I due maghi fanno un duello di magia in cui si trasformano in animali e infine Mag\u00f2 decide di barare trasformandosi in un drago, ma Merlino la batte d'astuzia mutandosi in un germe che la infetter\u00e0 e la costringer\u00e0 a letto, vincendo cos\u00ec il duello.\nOltre che nella \"Spada nella roccia\", Maga Mag\u00f2 compare talvolta in \"House of Mouse - Il Topoclub\", come ospite di Topolino con altri personaggi della Disney e la si vede nella sfilata di cattivi all'interno del lungometraggio speciale \"Topolino e i Cattivi Disney\", dove \u00e8 disegnata con i capelli grigi anzich\u00e9 violetti, ma non ha nessun dialogo.\nNei fumetti.\nMaga Mag\u00f2 debutta nei fumetti nell'adattamento de \"La spada nella roccia\" realizzato nello stesso anno dell'uscita del lungometraggio; nel 1964 Tony Strobl (con i disegni di Steve Steere) la \"recupera\" inserendola nel microcosmo di Paperopoli, facendola interagire dapprima con la Banda Bassotti, che capita dalle parti della sua casetta nel bosco dove vive con il gatto Sputafuoco (\"Spitfire\" in originale), poi anche con la famiglia dei paperi; la prima storia italiana in cui appare \u00e8 \"Mago Merlino presenta: Paperino e la \"850\"\" (1964) disegnata da Giovan Battista Carpi. Nel 1965 nascono due ulteriori filoni narrativi, destinati a confluire: Bob Ogle e Paul Murry le fanno incontrare Macchia Nera, di cui si innamora perdutamente, mentre Jim Fletcher la presenta come collega di stregonerie di Amelia, perch\u00e9 la va a trovare spesso sul Vesuvio, anche se i rapporti tra le due non sono dei migliori; Mag\u00f2 \u00e8 soprattutto interessata ai filtri d'amore di Amelia, che spera possano aiutarla a conquistare il suo amato Macchia.\nIn altre storie Mag\u00e0 Mag\u00f2 non \u00e8 personaggio negativo: talvolta compare come vicina di Nonna Papera, oppure interagisce con Topolino e Pippo, o ancora la si vede pazzamente innamorata di Archimede Pitagorico o di Dinamite Bla, e per questo motivo viene accolta nell'associazione delle \"zitelle anonime\", il cui unico scopo \u00e8 quello di conquistare Dinamite: in cambio, le zitelle danno consigli alla maga su come conquistare Macchia Nera.\nGraficamente la Mag\u00f2 dei fumetti \u00e8 pi\u00f9 alta della sua controparte animata ed ha i capelli biondi anzich\u00e9 violetti. Mag\u00f2 \u00e8 apparsa in numerosi fumetti prodotti negli Stati Uniti dalla Studio Program negli anni sessanta e settanta per il mercato estero: la maggior parte delle storie sono state pubblicate in Europa e in Sud America. Oltre agli artisti sopra riportati ci sono Wolfgang Sch\u00e4fer e Katja Sch\u00e4fer."}
{"id": "436867", "revid": "24019", "url": "https://it.wikipedia.org/wiki?curid=436867", "title": "Spazio di colori", "text": ""}
{"id": "436879", "revid": "45906", "url": "https://it.wikipedia.org/wiki?curid=436879", "title": "Punti caldi", "text": ""}
{"id": "436884", "revid": "45906", "url": "https://it.wikipedia.org/wiki?curid=436884", "title": "Hot Spot", "text": ""}
{"id": "436903", "revid": "4401512", "url": "https://it.wikipedia.org/wiki?curid=436903", "title": "Off The Map", "text": ""}
{"id": "436904", "revid": "1451848", "url": "https://it.wikipedia.org/wiki?curid=436904", "title": "Locomotiva FS 691", "text": "Le locomotive del gruppo 691 erano un tipo di locomotiva a vapore per servizi viaggiatori veloci a vapore surriscaldato e a semplice espansione con un motore a 4 cilindri. Furono ottenute dalla ricostruzione e modifica, tra la fine degli anni venti e l'inizio degli anni trenta, del precedente Gruppo 690.\nStoria.\nAlla fine degli anni venti del XX secolo le Ferrovie dello Stato, in seguito al potenziamento della Milano\u2013Bologna che permetteva un maggior carico per asse, presero la decisione di modificare le loro potenti locomotive del gruppo 690, di \"2-3-1 Pacific\", per migliorare le loro prestazioni velocistiche e porre rimedio ai limiti tecnici che impedivano il raggiungimento della velocit\u00e0 massima prevista di 130\u00a0km/h. Intorno al 1926, essendo stata abbandonata l'idea di costruire la locomotiva superpotente 695 propugnata dall'ingegnere Giuseppe Bianchi, si concretizz\u00f2 il progetto di trasformazione delle 690 in 691. La prima unit\u00e0, la 690.016, entr\u00f2 nell'Officina Grandi Riparazioni di Firenze Porta al Prato per ricevere una nuova caldaia del tipo gi\u00e0 usato nelle locomotive del gruppo 746 previo allungamento del telaio. Venne installato anche un preriscaldatore tipo Knorr e sperimentati dispositivi atti ad aumentare la produzione di vapore in caldaia come iniettori a vapore di scarico e sifoni termici. Alla fine la macchina ottenuta, ridenominata 691.016, nelle prove si dimostr\u00f2 perfettamente atta allo scopo e apr\u00ec il passo alla trasformazione dell'intero gruppo 690 in gruppo 691. La modifica comport\u00f2 un ulteriore aumento del peso per asse che sal\u00ec a 20\u00a0t. e ci\u00f2 ne limit\u00f2 il campo d'impiego alle linee Milano\u2013Chiasso, Milano\u2013Venezia e Roma\u2013Napoli (via Formia). La prima serie di trasformazioni, 11 unit\u00e0, venne assegnata al deposito locomotive di Milano.\nFurono utilizzate sulla linea Milano\u2013Bologna, fino all'elettrificazione nel 1939, sulla Milano\u2013Venezia e sulla Milano\u2013Domodossola fino al 1955. Su tali linee, le 691 trainavano diretti, direttissimi e, soprattutto, rapidi, mentre sulla Milano-Venezia-Trieste trainarono anche il Simplon Orient Express, in sostituzione delle S.685. Una locomotiva del gruppo, la 691.011, detiene il record italiano di velocit\u00e0 per locomotive a vapore, con 150 km/h.\nL'intero gruppo venne accantonato e demolito tra il 1962 e il 1963.\nL'unico esemplare ancora esistente di questo gruppo \u00e8 la 691.022, esposta presso il Museo Nazionale della Scienza e della Tecnica di Milano.\nCaratteristiche.\nLe locomotive del gruppo 691, derivate dalla trasformazione dell'intero gruppo 690, sono state l'unico esempio di locomotiva con rodiggio \"Pacific\" costruita in Italia. Vennero progettate e costruite in 33 unit\u00e0 quando gi\u00e0 si stava sperimentando con successo la trazione elettrica a corrente alternata trifase. Le locomotive 690 erano macchine a vapore surriscaldato e semplice espansione a 4 cilindri, 2 interni e 2 esterni. Erano state costruite soprattutto per i servizi viaggiatori veloci sulle linee di pianura, con ruote di grande diametro ed erano teoricamente in grado di raggiungere i 130\u00a0km/h ma la loro potenza di 1400\u00a0CV limitava tale possibilit\u00e0.\nLa trasformazione operata consistette nel cambio della caldaia di origine con quella del gruppo 746, di maggiori dimensioni e con un forno dalla superficie di griglia di 4,3 metri quadrati, contro i 3,6 metri quadrati di quella della 690. Questo elevava la produzione oraria di vapore e aumentava quindi la potenza ottenibile che da 1400\u00a0CV passava a 1550 e successivamente, con ulteriori modifiche, a 1750\u00a0CV.\nL'aumento di potenza ulteriore veniva ottenuto, per mezzo del surriscaldatore Schmidt a tubi piccoli che presentava una superficie totale di surriscaldamento di 112 metri quadrati, e con l'elevazione della pressione in caldaia dai 12 bar della prima serie di 690 a 16 bar.\nLa distribuzione del vapore era a stantuffo cilindrico con meccanismo di tipo Walschaerts.\nIl sistema frenante era del tipo automatico ad aria compressa, sistema Westinghouse. Per il solo mezzo di trazione, inoltre, era presente anche il freno moderabile diretto ed il freno a mano di stazionamento sul tender.\nIl telaio in lamiera di acciaio chiodata poggiava, mediante sospensioni a balestra e bilancieri, su un rodiggio composto da un carrello anteriore girevole, tre assi motori accoppiati a bielle e un carrello \"bissel\" posteriore.\nIl tender accoppiato, a carrelli, fu del tipo 2'2'T29 con una scorta d'acqua di 29 tonnellate e 5,5 tonnellate di carbone.\nModifiche e notizie particolari.\nTra le modifiche attuate allo scopo di aumentarne le prestazioni, una riguard\u00f2 un problema di natura tecnica; la marcia a velocit\u00e0 elevate produceva un rilevante numero di guasti per fusione dei cuscinetti delle bielle motrici che dovettero essere maggiorati nelle loro dimensioni.\nNel 1938 alla 691.026 venne applicata una carenatura aerodinamica, seguendo un po' la moda del tempo, ritenendo che con essa sarebbe aumentata la velocit\u00e0. Tuttavia il miglioramento del Cx alle velocit\u00e0 raggiunte dalla locomotiva non presenta variazioni tali da compensare l'effetto dell'aumento di massa della macchina. Pertanto a causa del deludente risultato nel 1943 venne riportata all'aspetto originale.\nNel 1930 venne applicato un deflettore di fumo alla 691.004 con scarsi risultati.\nLa 691.015 rest\u00f2 gravemente danneggiata in uno scontro con un ETR 200 presso la stazione di Milano Lambrate il 30 ottobre 1939 e venne demolita.\nNell'estate 1944, la 691.008 e la 691.029 furono fatte rovinosamente deragliare dai partigiani in Val d'Ossola e successivamente demolite nell'agosto 1946.\nLa locomotiva 691.011 ha stabilito il record italiano di velocit\u00e0 per locomotive a vapore, con 150\u00a0km/h raggiunti nel tratto Vicenza-Verona della linea Milano-Venezia.\nDeposito locomotive di assegnazione.\n\"Locomotive del gruppo 691\" nel 1934:\nNel 1937 tutte le locomotive vennero concentrate a Milano.\nNel 1958 12 unit\u00e0 vennero assegnate al Deposito locomotive di Venezia e le restanti 18 accantonate."}
{"id": "436910", "revid": "287204", "url": "https://it.wikipedia.org/wiki?curid=436910", "title": "Hotspot", "text": ""}
{"id": "436920", "revid": "1442080", "url": "https://it.wikipedia.org/wiki?curid=436920", "title": "Feruvite", "text": "La feruvite \u00e8 un minerale."}
{"id": "436922", "revid": "1776051", "url": "https://it.wikipedia.org/wiki?curid=436922", "title": "Odintsovite", "text": "La odintsovite \u00e8 un minerale."}
{"id": "436923", "revid": "1442080", "url": "https://it.wikipedia.org/wiki?curid=436923", "title": "Tienshanite", "text": "La tienshanite \u00e8 un minerale."}
{"id": "436924", "revid": "767487", "url": "https://it.wikipedia.org/wiki?curid=436924", "title": "Kusayla", "text": "Biografia.\nFiglio di Lemzem, in berbero \"Aksil Ulemzem \"(morto nel 688), era il capo della potente confederazione degli Awreba (appartenente ai Baranes, Berberi sedentari), il cui centro si trovava dalle parti dell'odierna Tlemcen (Algeria), e il cui potere si stendeva almeno fino al massiccio dell'Aur\u00e8s a est ed alla citt\u00e0 di Walila (lat. \"Volubilis\") ad ovest. La religione prevalente era il Cristianesimo, il che ne faceva dei naturali alleati dei Bizantini contro gli invasori musulmani (una cospicua componente cristiana nella citt\u00e0 di Tlemcen si conserver\u00e0 fino all'XI secolo).\nI primi contatti tra Kusayla e gli Arabi, si ebbero all'epoca di Abu l-Muhajir Dinar, giunto in Ifriqiya nel 674 per sostituire al comando 'Uqba ibn Nafi', fondatore, nel 670, di Qayrawan. I rapporti tra Kusayla e Abu l-Muhajir furono improntati al rispetto reciproco e alla massima tolleranza e collaborazione: Kusayla si convert\u00ec all'islam (eliminando cos\u00ec ogni pretesto di attacco da parte araba), e si stabil\u00ec con lui a Qayrawan, ribattezzata, con morfologia berbera, \"Takerwan\".\nNel 681 questo clima idilliaco si ruppe: col mutamento di politica del califfato susseguente alla morte di Mu'awiya, 'Uqba riusc\u00ec a farsi di nuovo inviare in Nordafrica alla testa di un esercito. Qui giunto, imprigion\u00f2 sia Abu l-Muhajir sia Kusayla e part\u00ec per una spedizione che in breve tempo lo condusse fino alle rive dell'Oceano Atlantico. La facilit\u00e0 della conquista fu molto probabilmente dovuta alla sorpresa, dal momento che nessuno si attendeva un attacco. 'Uqba volle portare con s\u00e9 nella spedizione sia Abu l-Muhajir sia Kusayla, al quale non lesinava le umiliazioni (molti storici ricordano come, per degradarlo pubblicamente, lo avesse una volta obbligato a scuoiare una capra).\nKusayla riusc\u00ec per\u00f2 a mantenere i contatti con i suoi sudditi, e sulla strada del ritorno riusc\u00ec a liberarsi e a fuggire. Postosi al comando della resistenza, radun\u00f2 in breve tempo un forte esercito di Berberi e Bizantini, e, approfittando di una leggerezza di 'Uqba che aveva mandato in avanti il grosso delle truppe, rimanendo con una scorta inadeguata, lo assal\u00ec e lo uccise nella localit\u00e0 di Tahuda, a sud dell'attuale Biskra (683).\nConquistata Qayrawan (che nel frattempo era divenuta una vera, grande citt\u00e0), Kusayla vi stabil\u00ec la propria capitale, garantendo l'immunit\u00e0 agli Arabi rimasti in citt\u00e0 (egli stesso rimase musulmano), e per cinque anni govern\u00f2 un vasto paese con la massima moderazione, come riconobbero anche tutti gli storici musulmani successivi. Una nuova spedizione venne inviata contro l'Ifriqiya dagli Omayyadi nel 688, e nella battaglia decisiva, che si svolse a Mams, una cinquantina di chilometri ad ovest di Qayrawan, Kusayla cadde mortalmente ferito. La battaglia non fu per\u00f2 decisiva e gli Arabi si ritirarono. La conquista armata del Nordafrica doveva ben presto riprendere con l'opposizione, questa volta, delle trib\u00f9 berbere Botr (nomadi), comandate dalla Kahina."}
{"id": "436926", "revid": "1442080", "url": "https://it.wikipedia.org/wiki?curid=436926", "title": "Traskite", "text": "La traskite \u00e8 un minerale."}
{"id": "436927", "revid": "1543377", "url": "https://it.wikipedia.org/wiki?curid=436927", "title": "Dioptasio", "text": "Il dioptasio \u00e8 un minerale appartenente alla sottoclasse dei ciclosilicati.\nFu scoperto dal tedesco Rudolph Farber, verso la fine del Settecento, che lo defin\u00ec per errore una variet\u00e0 di smeraldo.\nEtimologia.\nNel 1801 l'abate francese Ren\u00e9 Just Ha\u00fcy determin\u00f2 la sua vera natura e gli diede il nome dioptasio, che deriva dal greco \"\u03b4\u03b9\u03ac\" (attraverso) e \"\u03bf\u03c1\u03ac\u03c9, \u03cc\u03c8\u03bf\u03bc\u03b1\u03b9\" (vedo). Ha diversi altri nomi, fra cui il pi\u00f9 frequente \u00e8 \"achirite\".\nAbito cristallino.\nCriptocristallino, cristalli grossolani, massivo, prismatico tozzo, micro-criptocristalline, come incrostazioni, o sotto forma di aghetti. I cristalli spesso presentano delle striature.\nOrigine e giacitura.\nZone di ossidazione di giacimenti di rame talvolta insieme a crisocolla.\nCristalli estratti dai giacimenti di Altyn-Tub\u00e9 (Kazakistan Centrale) alla fine del XVIII secolo furono scambiati per smeraldi.\nDa segnalare anche le cristallizzazioni provenienti da Tsumeb, in Namibia.\nForma in cui si presenta in natura.\nIl minerale \u00e8 di colore verde intenso con una sfumatura a volte bluastra. Il colore, in alcuni cristalli, pu\u00f2 essere cos\u00ec marcato da renderli meno trasparenti..\nSono rari i cristalli isolati. Generalmente, il dioptasio si rinviene in aggregati di cristalli anche grandi, ma possono formare anche delle croste o rivestire le pareti entro le cavit\u00e0 della roccia madre.\nLa geminazione su {1011} non \u00e8 comune.\nCaratteristiche chimico-fisiche.\nIl minerale presenta un debole dicroismo.\nIl minerale \u00e8 facilmente solubile negli acidi con formazione di gel.\nUso.\nUtilizzato per la creazione di gioielli fantasia e molto apprezzato dai collezionisti di minerali.\nNon deve mai essere trattato con apparecchi ad ultrasuoni per la sua pulizia, perch\u00e9 \u00e8 fragile e si frantuma facilmente.\nIl taglio.\nAnche se il dioptasio non \u00e8 adatto alla sfaccettatura viene tagliato a forma di tavola o di gradini.\nGli aggregati microcristallini vengono tagliati a cabochon.\nPer la loro scarsa durezza le pietre incastonate possono perdere la politura."}
{"id": "436929", "revid": "1776051", "url": "https://it.wikipedia.org/wiki?curid=436929", "title": "Poudretteite", "text": "La poudretteite \u00e8 un minerale appartenente al gruppo della milarite."}
{"id": "436930", "revid": "287204", "url": "https://it.wikipedia.org/wiki?curid=436930", "title": "Milarite", "text": "La milarite \u00e8 un minerale appartenente al gruppo omonimo."}
{"id": "436932", "revid": "767487", "url": "https://it.wikipedia.org/wiki?curid=436932", "title": "Almarudite", "text": "La almarudite \u00e8 un minerale appartenente al gruppo della milarite."}
{"id": "436933", "revid": "1442080", "url": "https://it.wikipedia.org/wiki?curid=436933", "title": "Trattnerite", "text": "La trattnerite \u00e8 un minerale appartenente al gruppo della milarite."}
{"id": "436935", "revid": "1776051", "url": "https://it.wikipedia.org/wiki?curid=436935", "title": "Eifelite", "text": "La eifelite \u00e8 un minerale appartenente al gruppo della milarite."}
{"id": "436936", "revid": "1442080", "url": "https://it.wikipedia.org/wiki?curid=436936", "title": "Roedderite", "text": "La roedderite \u00e8 un minerale appartenente al gruppo della milarite."}
{"id": "436937", "revid": "34928", "url": "https://it.wikipedia.org/wiki?curid=436937", "title": "Kusaila", "text": ""}
{"id": "436938", "revid": "1442080", "url": "https://it.wikipedia.org/wiki?curid=436938", "title": "Chayesite", "text": "La chayesite \u00e8 un minerale appartenente al gruppo della milarite."}
{"id": "436941", "revid": "1442080", "url": "https://it.wikipedia.org/wiki?curid=436941", "title": "Merrihueite", "text": "La merrihueite \u00e8 un minerale appartenente al gruppo della milarite."}
{"id": "436942", "revid": "1776051", "url": "https://it.wikipedia.org/wiki?curid=436942", "title": "Yagiite", "text": "La yagiite \u00e8 un minerale appartenente al gruppo della milarite."}
{"id": "436943", "revid": "34928", "url": "https://it.wikipedia.org/wiki?curid=436943", "title": "Koceila", "text": ""}
{"id": "436944", "revid": "365417", "url": "https://it.wikipedia.org/wiki?curid=436944", "title": "Osumilite-(Mg)", "text": "La osumilite-(Mg) \u00e8 un minerale appartenente al gruppo della milarite."}
{"id": "436945", "revid": "287204", "url": "https://it.wikipedia.org/wiki?curid=436945", "title": "Osumilite", "text": "La osumilite \u00e8 un minerale appartenente al gruppo della milarite."}
{"id": "436947", "revid": "767487", "url": "https://it.wikipedia.org/wiki?curid=436947", "title": "Emeleusite", "text": "La emeleusite \u00e8 un minerale."}
{"id": "436948", "revid": "729019", "url": "https://it.wikipedia.org/wiki?curid=436948", "title": "Sugilite", "text": "La sugilite (conosciuta anche come Luvulite o Lavulite) fa parte dei ciclosilicati ed \u00e8 un minerale relativamente raro e pregiato appartenente al gruppo della milarite. Assume colorazione variabile dal rosa al viola-porpora ed ha una complessa formula chimica: KNa2(Fe, Mn, Al)2Li3Si12O30.\nOrigine e giacitura.\nLa sugilite fu descritta per la prima volta nel 1944 dal petrologo giapponese Ken-ichi Sugi (1901 - 1948) che la rinvenne sull'isoletta di Iwagi, in Giappone, in diversi conglomerati intrusivi di egirina e sienite.\nSono conosciute solo 10 localit\u00e0 al mondo in cui \u00e8 possibile trovare della sugilite: tra queste figurano la Liguria e la Toscana, (Italia); il Monte Sant'Ilaria, in Qu\u00e9bec (Canada); la miniera Wessels, nella Provincia del Capo Settentrionale (Sudafrica), dove viene estratta da un giacimento di manganese; il Nuovo Galles del Sud, in Australia; il Madhya Pradesh, in India; l'isola di Shikoku, Giappone.\nForma in cui si presenta in natura.\nRaramente viene rinvenuta in natura in forma cristallina, pi\u00f9 spesso \u00e8 possibile trovarla sotto forma masserelle discrete e traslucide, pi\u00f9 o meno concrezionate, di pegmatite."}
{"id": "436950", "revid": "767487", "url": "https://it.wikipedia.org/wiki?curid=436950", "title": "Sogdianite", "text": "La sogdianite \u00e8 un minerale appartenente al gruppo della milarite."}
{"id": "436951", "revid": "1543377", "url": "https://it.wikipedia.org/wiki?curid=436951", "title": "Berezanskite", "text": "La berezanskite \u00e8 un minerale appartenente al gruppo della milarite, strutturalmente correlato alla brannockite.\nEtimologia.\nIl nome \u00e8 in onore del geologo e mineralogista russo Anatolyi Vladimirovich Berezanskij (1948- )"}
{"id": "436952", "revid": "767487", "url": "https://it.wikipedia.org/wiki?curid=436952", "title": "Darapiozite", "text": "La darapiozite \u00e8 un minerale appartenente al gruppo della milarite."}
{"id": "436954", "revid": "1543377", "url": "https://it.wikipedia.org/wiki?curid=436954", "title": "Shibkovite", "text": "La shibkovite \u00e8 un minerale appartenente al gruppo della milarite.\nEtimologia.\nIl nome \u00e8 in onore dei geologi russi Viktor Sergeevitch Shibkov (1926-1992) e Nikolai Viktorovitch Shibkov (1951-1991), padre e figlio, attivi nelle zone orientali della Russia asiatica."}
{"id": "436955", "revid": "767487", "url": "https://it.wikipedia.org/wiki?curid=436955", "title": "Dusmatovite", "text": "La dusmatovite \u00e8 un minerale appartenente al gruppo della milarite.\nEtimologia.\nIl nome \u00e8 in onore del mineralogista tagico Vyacheslav Dzhuraevich Dusmatov (1936-2004)"}
{"id": "436957", "revid": "287204", "url": "https://it.wikipedia.org/wiki?curid=436957", "title": "Schongau", "text": ""}
{"id": "436958", "revid": "1442080", "url": "https://it.wikipedia.org/wiki?curid=436958", "title": "Brannockite", "text": "La brannockite \u00e8 un minerale appartenente al gruppo della milarite."}
{"id": "436959", "revid": "1442080", "url": "https://it.wikipedia.org/wiki?curid=436959", "title": "Armenite", "text": "L'armenite \u00e8 un minerale appartenente al gruppo della milarite."}
{"id": "436961", "revid": "767487", "url": "https://it.wikipedia.org/wiki?curid=436961", "title": "Megacyclite", "text": "La megacyclite \u00e8 un minerale."}
{"id": "436962", "revid": "287204", "url": "https://it.wikipedia.org/wiki?curid=436962", "title": "Eudialite", "text": "Leudialite \u00e8 un minerale appartenente al gruppo omonimo, il cui nome deriva dal greco \"eu\" = buono + \"dialytos\" = scomponibile."}
{"id": "436964", "revid": "287204", "url": "https://it.wikipedia.org/wiki?curid=436964", "title": "Ikranite", "text": "Likranite \u00e8 un minerale appartenente al gruppo dell'eudialite."}
{"id": "436965", "revid": "1442080", "url": "https://it.wikipedia.org/wiki?curid=436965", "title": "Raslakite", "text": "La raslakite \u00e8 un minerale appartenente al gruppo dell'eudialite."}
{"id": "436966", "revid": "438678", "url": "https://it.wikipedia.org/wiki?curid=436966", "title": "Hot spot (informatica)", "text": ""}
{"id": "436968", "revid": "767487", "url": "https://it.wikipedia.org/wiki?curid=436968", "title": "Ferrokentbrooksite", "text": "La ferrokentbrooksite \u00e8 un minerale appartenente al gruppo dell'eudialite.\nEtimologia.\nIl nome deriva dalla composizione chimica: \u00e8 una kentbrooksite ricca di ferro ferroso."}
{"id": "436969", "revid": "1442080", "url": "https://it.wikipedia.org/wiki?curid=436969", "title": "Kentbrooksite", "text": "La kentbrooksite \u00e8 un minerale appartenente al gruppo dell'eudialite."}
{"id": "436971", "revid": "1442080", "url": "https://it.wikipedia.org/wiki?curid=436971", "title": "Carbokentbrooksite", "text": "La carbokentbrooksite \u00e8 un minerale appartenente al gruppo dell'eudialite."}
{"id": "436972", "revid": "1543377", "url": "https://it.wikipedia.org/wiki?curid=436972", "title": "Oneillite", "text": "La oneillite \u00e8 un minerale appartenente al gruppo dell'eudialite.\nEtimologia.\nIl nome \u00e8 in onore del geologo canadese John Johnston O'Neill (1886-1966), primo descrittore della geologia di Mount Saint Hilaire."}
{"id": "436974", "revid": "1442080", "url": "https://it.wikipedia.org/wiki?curid=436974", "title": "Feklichevite", "text": "La feklichevite \u00e8 un minerale appartenente al gruppo dell'eudialite.\nEtimologia.\nIl nome \u00e8 in onore del mineralogista e cristallografo russo Vladimir Georgevich Feklichev (1933-1999)."}
{"id": "436975", "revid": "228587", "url": "https://it.wikipedia.org/wiki?curid=436975", "title": "Zirsilite-(Ce)", "text": "La zirsilite-(Ce) \u00e8 un minerale appartenente al gruppo dell'eudialite."}
{"id": "436977", "revid": "1442080", "url": "https://it.wikipedia.org/wiki?curid=436977", "title": "Taseqite", "text": "La taseqite \u00e8 un minerale appartenente al gruppo dell'eudialite."}
{"id": "436978", "revid": "1543377", "url": "https://it.wikipedia.org/wiki?curid=436978", "title": "Khomyakovite", "text": "La khomyakovite \u00e8 un minerale appartenente al gruppo dell'eudialite.\nEtimologia.\nIl nome \u00e8 in onore del mineralogista e geochimico russo Alexander Petrovich Khomyakov (1933-2012), si \u00e8 occupato approfonditamente dello studio delle rocce alcaline."}
{"id": "436979", "revid": "729019", "url": "https://it.wikipedia.org/wiki?curid=436979", "title": "Manganokhomyakovite", "text": "La manganokhomyakovite \u00e8 un minerale appartenente al gruppo dell'eudialite.\nEtimologia.\nPrende il nome dalla composizione chimica: \u00e8 una khomyakovite ricca di manganese."}
{"id": "436981", "revid": "1442080", "url": "https://it.wikipedia.org/wiki?curid=436981", "title": "Alluaivite", "text": "La alluaivite \u00e8 un minerale appartenente al gruppo dell'eudialite."}
{"id": "436982", "revid": "729019", "url": "https://it.wikipedia.org/wiki?curid=436982", "title": "Pezzottaite", "text": "La pezzottaite \u00e8 un minerale che \u00e8 stato scoperto nel novembre 2002. La pezzottaite prende il nome dal suo scopritore, Federico Pezzotta, petrologista curatore della sezione mineralogica del Museo civico di storia naturale di Milano."}
{"id": "436984", "revid": "1442080", "url": "https://it.wikipedia.org/wiki?curid=436984", "title": "Bobtraillite", "text": "La bobtraillite \u00e8 un minerale."}
{"id": "436985", "revid": "1442080", "url": "https://it.wikipedia.org/wiki?curid=436985", "title": "Calciocatapleiite", "text": "La calciocatapleiite \u00e8 un minerale."}
{"id": "436987", "revid": "729019", "url": "https://it.wikipedia.org/wiki?curid=436987", "title": "Katayamalite", "text": "La katayamalite \u00e8 un minerale."}
{"id": "436988", "revid": "365417", "url": "https://it.wikipedia.org/wiki?curid=436988", "title": "Moskvinite-(Y)", "text": "La moskvinite-(Y) \u00e8 un minerale."}
{"id": "436992", "revid": "287204", "url": "https://it.wikipedia.org/wiki?curid=436992", "title": "Aqualite", "text": "Laqualite \u00e8 un minerale appartenente al gruppo dell'eudialite."}
{"id": "436993", "revid": "1442080", "url": "https://it.wikipedia.org/wiki?curid=436993", "title": "Georgbarsanovite", "text": "La georgbarsanovite \u00e8 un minerale appartenente al gruppo dell'eudialite."}
{"id": "436994", "revid": "1442080", "url": "https://it.wikipedia.org/wiki?curid=436994", "title": "Labyrinthite", "text": "La labyrinthite \u00e8 un minerale appartenente al gruppo dell'eudialite."}
{"id": "436996", "revid": "38427", "url": "https://it.wikipedia.org/wiki?curid=436996", "title": "Matrice S", "text": "In fisica, in particolare in teoria quantistica dei campi, la matrice S \u00e8 la somma delle probabilit\u00e0 di transizione (ampiezze di scattering) fra stati quantistici iniziali e finali nei processi di urto tra particelle. In base alla definizione, dato uno stato iniziale rappresentato dal vettore formula_1 e uno finale rappresentato da formula_2 l'elemento di matrice S, denotato con formula_3 sar\u00e0:\nA partire dalla matrice S \u00e8 possibile calcolare le sezioni d'urto e fornire quindi previsioni che possano essere verificate direttamente con misure sperimentali, essendo la sezione d'urto una importante quantit\u00e0 direttamente misurabile.\nCalcolo della matrice S.\nAll'interno della teoria quantistica dei campi i problemi di scattering (ovvero degli urti fra particelle) non possono essere trattati in maniera esatta se non in alcuni semplici casi. Uno degli approcci pi\u00f9 usati \u00e8 quello di supporre che gli stati iniziali e finali in cui si viene a trovare il sistema fisico in esame siano autostati dell'hamiltoniana libera (ovvero lontani da qualsiasi potenziale). Lo stato iniziale \u00e8 supposto per tempi molto precedenti all'evento di scattering, mentre lo stato finale \u00e8 posto a tempi molto successivi (un evento di scattering ha una durata media di formula_5, sar\u00e0 dunque sufficiente parlare di decimi di secondo prima e dopo l'evento). In queste condizioni si suppone che le particelle siano sufficientemente distanti da poterle considerare non interagenti (approssimazione adiabatica). Si definiscono quindi due basi degli stati asintotici che descrivono le particelle osservate sperimentalmente come stati iniziali (stati \"in\") e come stati finali (stati \"out\"): la matrice unitaria che realizza il passaggio da una base all'altra \u00e8, per definizione, la matrice S stessa:\ndove i pedici \"in\" e \"out\" identificano la base e formula_7 \u00e8 un qualunque vettore di base degli stati asintotici. L'ampiezza di probabilit\u00e0 di osservare un processo di scattering con uno stato iniziale formula_8 e come stato finale formula_9 \u00e8 data, per definizione, da:\nOgni elemento di matrice S, sia nella base \"in\" sia nella base \"out\", rappresenta quindi l'ampiezza di probabilit\u00e0 di un processo fisico. Si noti che gli stati formula_11 e formula_12 sono gli stati ideali definiti in assenza di interazione, cio\u00e8 gli stati asintotici.\nNotiamo che i vettori che identificano lo stato di vuoto e gli stati di singola particella sono gli stessi in entrambe le basi, ovvero gli elementi di matrice S sono, al pi\u00f9, delle fasi che possono essere poste uguali a formula_13 con un'opportuna scelta della fase dei vettori di base.\nCalcolo della matrice S: serie di Dyson.\nL'hamiltoniana che descrive un sistema pu\u00f2 essere divisa in una parte non interagente formula_14, che non contiene i termini di interazione fra le particelle ma ne descrive solo il moto libero, e una hamiltoniana di interazione formula_15.\nIn rappresentazione di Schr\u00f6dinger vale l'equazione di Schr\u00f6dinger\nDefiniamo la rappresentazione di interazione come:\ne quindi possiamo scrivere:\novvero in rappresentazione di interazione gli stati evolvono seguendo l'hamiltoniana d'interazione.\nPer ottenere la matrice S, definiamo i suoi elementi: \nPer calcolare formula_20 riscriviamo in forma integrale l'equazione di Schr\u00f6dinger per le funzioni d'onda in rappresentazione di interazione:\nDato che formula_22 soddisfa un'equazione analoga \u00e8 possibile iterare all'infinito questa equazione fino a ottenere (approccio perturbativo):\ne quindi si ha:\ndove formula_26 indica il prodotto cronologico degli operatori tra parentesi graffe:\ne formula_28 \u00e8 la funzione a gradino di Heaviside. \nQuesto non \u00e8 altro che uno sviluppo di Dyson della matrice S. La matrice di scattering viene calcolata ai vari ordini (ovvero proseguendo la sommatoria fino a un dato ordine) tramite il teorema di Wick.\nCalcolo della matrice S: formule LSZ.\nUn modo alternativo di estrarre gli elementi di matrice S dalla teoria, pi\u00f9 sofisticata e usata in particolare nella meccanica quantistica relativistica, non fa uso della serie di Dyson, bens\u00ec sfrutta le funzioni di Green fornite dalla formulazione con integrali funzionali della teoria. Si consideri ad esempio una teoria di particelle scalari formula_29 di massa formula_30, con un'azione:\ndove formula_32 pu\u00f2 essere, ad esempio, un termine di interazione formula_33, che al momento non \u00e8 necessario specificare. Le funzioni di Green a formula_34 punti sono definite come i valori di aspettazione sul vuoto del prodotto tempo-ordinato di formula_34 campi:\nEsse sono calcolabili perturbativamente attraverso il gi\u00e0 citato teorema di Wick. Si dimostra che le trasformate di Fourier delle funzioni di Green hanno dei poli in corrispondenza delle masse fisiche delle particelle, ovvero quando formula_37. A questi poli corrispondono proprio gli stati asintotici delle teoria: infatti questi stati sono creati e distrutti dai campi \"in\" e \"out\", che soddisfano l'equazione di Klein-Gordon:\nche differisce dalle corrette equazioni del moto per l'assenza del potenziale di interazione. Di conseguenza, in modo intuitivo, \u00e8 necessario estrarre il contributo polare delle funzioni di Green per ottenere le funzioni di Green costruite con i campi asintotici, che generano proprio gli elementi di matrice S desiderati. Se nello stato iniziale sono presenti \"m\" particelle di impulsi formula_39 e nello stato finale sono presenti formula_34 particelle di impulsi formula_41, la formula che descrive il procedimento \u00e8 data da:\nIl processo di estrazione del polo \u00e8 pi\u00f9 evidente se la formula \u00e8 scritta in termini della trasformata di Fourier della funzione di Green. A parte la moltiplicazione per alcune costanti (tra cui le costanti di rinormalizzazione dei campi formula_44) la formula mostra che basta moltiplicare la funzione di Green per dei fattori formula_45, che eliminano i poli, e poi mandare \"on-shell\" gli impulsi, ovvero eseguire il limite formula_46 corrispondente alle particelle fisiche:\nLa sezione d'urto.\nLo scopo finale del calcolo della matrice di scattering \u00e8 ottenere la sezione d'urto (che \u00e8 il parametro che pu\u00f2 essere verificato sperimentalmente). La relazione fra la sezione d'urto e la matrice S \u00e8 data da:\ndove formula_50 \u00e8 il flusso incidente e formula_51 il numero di stati finali nel cono formula_52."}
{"id": "436997", "revid": "767487", "url": "https://it.wikipedia.org/wiki?curid=436997", "title": "Rastsvetaevite", "text": "La rastsvetaevite \u00e8 un minerale appartenente al gruppo dell'eudialite."}
{"id": "436998", "revid": "1442080", "url": "https://it.wikipedia.org/wiki?curid=436998", "title": "Mogovidite", "text": "La mogovidite \u00e8 un minerale appartenente al gruppo dell'eudialite."}
{"id": "437000", "revid": "1442080", "url": "https://it.wikipedia.org/wiki?curid=437000", "title": "Paratsepinite-Na", "text": "La paratsepinite-Na \u00e8 un minerale."}
{"id": "437001", "revid": "1442080", "url": "https://it.wikipedia.org/wiki?curid=437001", "title": "Clinoenstatite", "text": "La clinoenstatite \u00e8 un minerale."}
{"id": "437003", "revid": "104265", "url": "https://it.wikipedia.org/wiki?curid=437003", "title": "Clinoferrosilite", "text": "La clinoferrosilite, il cui nome \u00e8 talvolta abbreviato con Cfs, \u00e8 un minerale."}
{"id": "437004", "revid": "690621", "url": "https://it.wikipedia.org/wiki?curid=437004", "title": "Kanoite", "text": "La kanoite \u00e8 un minerale."}
{"id": "437005", "revid": "547034", "url": "https://it.wikipedia.org/wiki?curid=437005", "title": "Pigeonite", "text": "La pigeonite \u00e8 un minerale appartenente al gruppo dei pirosseni, nello specifico alla serie enstatite-ferrosilite.\nEtimologia.\nIl termine pigeonite deriva dalla localit\u00e0 di Pigeon Cove in Minnesota.\nAbito cristallino.\nAbito prismatico e allungato secondo l'asse c. Buona sfaldatura {110} e pu\u00f2 essere presente un parting (ossia una pseudosfaldatura) su {100}. I cristalli presentano un colore bruno o con tonalit\u00e0 bruno-verdastro e nero.\nOrigine e giacitura.\nQuesto minerale \u00e8 presente principalmente in rocce ignee, per lo pi\u00f9 effusive, caratterizzate da un rapido raffreddamento, ma pu\u00f2 essere presente anche con lamelle di dissoluzione nelle rocce magmatiche con un raffreddamento pi\u00f9 lento. Rinvenuta in alcune rocce ignee intrusive, mentre non \u00e8 mai presente nelle rocce metamorfiche."}
{"id": "437007", "revid": "125322298", "url": "https://it.wikipedia.org/wiki?curid=437007", "title": "Diopside", "text": "Il di\u00f2pside \u00e8 un minerale appartenente al gruppo degli Inosilicati (dal greco \"Inos\" fibra), pi\u00f9 precisamente fa parte dei Pirosseni.\nMorfologia.\nIl diopside si presenta in cristalli prismatici allungati, pi\u00f9 spesso in aggregati colonnari e granulari di colore verde, giallo, azzurro, bruno e biancastro. Questo minerale \u00e8 pesante, duro, fragile e insolubile in acido. Quando \u00e8 trasparente, costituisce una pietra d'ornamento usata anche in gioielleria.\nOrigine e giacitura.\nIl diopside si trova in rocce intrusive e filoniane profonde, in rocce metamorfiche ricche di calcio e nelle diaclasi.\nSi trova soprattutto in Brasile.\nEccezionali cristalli sono presenti nelle rodingiti alpine della Val D'Ala (Torino), di Antrona Piana, nella Val d'Ossola, quindi nel Verbano-Cusio-Ossola, e in quelle di Bellecombe (Aosta). Il diopside \u00e8 stato scoperto in Val Malenco (Provincia di Sondrio), sull'Adamello e sul Monte Somma (Vesuvio). In Europa si pu\u00f2 trovare negli Urali, nel Tirolo austriaco, in Finlandia e in Svezia.\nVariet\u00e0.\nLa schefferite \u00e8 una variet\u00e0 di diopside di colore marrone ricca di manganese che presenta frequentemente la pseudosfaldatura."}
{"id": "437008", "revid": "729019", "url": "https://it.wikipedia.org/wiki?curid=437008", "title": "Hedenbergite", "text": "L'hedenbergite \u00e8 un minerale."}
{"id": "437010", "revid": "1590006", "url": "https://it.wikipedia.org/wiki?curid=437010", "title": "Johannsenite", "text": "La johannsenite \u00e8 un minerale."}
{"id": "437011", "revid": "767487", "url": "https://it.wikipedia.org/wiki?curid=437011", "title": "Petedunnite", "text": "La petedunnite \u00e8 un minerale."}
{"id": "437013", "revid": "287204", "url": "https://it.wikipedia.org/wiki?curid=437013", "title": "Augite", "text": "Laugite \u00e8 un minerale della famiglia dei pirosseni; compare sia in aggregati granulari, sia in individui di abito prismatico, per lo pi\u00f9 tozzo, a contorno quasi quadrato od ottagonale. Sono frequenti anche i geminati per contatto. Il colore \u00e8 sempre piuttosto scuro: appare nero se il minerale si presenta in forma massiva, ma pu\u00f2 essere verdastro o bruno se \u00e8 in piccoli frammenti. Ha lucentezza vitrea tendente alla resinosa: in particolare, \u00e8 assai viva sulle superfici di sfaldatura, che di solito appaiono brillanti.\nAbito cristallino.\nL'augite appartiene ai pirosseni e presenta una struttura a catena singola di tetraedri silicio-ossigeno.\nColonnare, granulare, massivo.\nOrigine e giacitura.\nL'augite \u00e8 un minerale molto comune, si trova di solito in rocce plutoniche, ma anche in alcune rocce metamorfiche.\nL'augite si trova in basalti, nei tufi e in altre rocce di origine vulcanica.\nI cristalli pi\u00f9 belli si rinvengono in varie localit\u00e0 italiane, tra cui il Monte Buffaure (Trento), la zona di Falcade (Belluno), nei tufi vulcanici del Lazio e infine nelle lave del Vesuvio, dello Stromboli e dell'Etna."}
{"id": "437014", "revid": "1318658", "url": "https://it.wikipedia.org/wiki?curid=437014", "title": "Omfacite", "text": "L'omfacite \u00e8 un pirosseno metamorfico di alta pressione ed assieme al granato rappresenta il costituente principale delle eclogiti."}
{"id": "437018", "revid": "767487", "url": "https://it.wikipedia.org/wiki?curid=437018", "title": "Esseneite", "text": "La esseneite \u00e8 un minerale."}
{"id": "437019", "revid": "84604", "url": "https://it.wikipedia.org/wiki?curid=437019", "title": "Spodumene", "text": "Lo spodumene \u00e8 un minerale appartenente al gruppo dei pirosseni, classe dei Silicati (inosilicato a catena singola di litio e alluminio).\nSignificato del nome.\nIl nome spodumene deriva dal participio passato greco \"s|pod\u00f9menos\", che significa \"ridotto in cenere\", con allusione al color cinerino, grigio chiaro, tipico del minerale.\nAbito cristallino.\nSistema cristallino monoclino. Si presenta in cristalli prismatici, spesso di notevoli dimensioni, allungati, appiattiti e mal terminati, con striature longitudinali. I cristalli hanno tonalit\u00e0 di colore grigio, bianco, verde, rosa e giallo, con una trasparenza dal traslucido al trasparente. Solitamente presenta geminazioni.\nOrigine e giacitura.\n\u00c8 un minerale tipico dei filoni pegmatitici, in particolare di quelli ricchi in litio, che non sono rari, ma nemmeno particolarmente frequenti. Giacimenti: Svezia, Stati Uniti, Brasile e Madagascar. Nelle miniere in South Dakota sono stati trovati esemplari dalle dimensioni superiori alla decina di metri e dal peso di svariate tonnellate.\nUtilizzi.\nViene impiegata in gioielleria come gemma. Si usa per l'estrazione del Litio, per la produzione di lubrificanti, ceramiche, leghe ed altro. La variet\u00e0 di spodumene di colore lill\u00e0-viola prende il nome di Kunzite, mentre la variet\u00e0 con una tonalit\u00e0 di colore verde chiaro viene denominata Hiddenite."}
{"id": "437021", "revid": "124241867", "url": "https://it.wikipedia.org/wiki?curid=437021", "title": "Giadeite", "text": "La giada giadeite \u00e8 un minerale il cui nome deriva dallo spagnolo \"pedra de ijada\", ossia pietra del fianco, dato il suo presunto potere benefico sui lombi e sui reni.\nLa giadeite (che, assieme alla nefrite, viene comunemente chiamata giada) fa parte dei pirosseni alcalini assieme all'egirina, con cui forma soluzioni solide. \u00c8 un inosilicato importante in ambito metamorfico perch\u00e9, se reagisce con acqua, d\u00e0 il glaucofane, che assieme al granato forma le eclogiti. Un'altra reazione che coinvolge la giadeite, sempre in ambito metamorfico, \u00e8 quella con il quarzo a dare il feldspato plagioclasio albite.\nIl colore della giadeite presenta toni bianchi e verdi del tutto particolari, uniformi o a macchie, con lucentezza grassa e aspetto traslucido che la rendono particolarmente apprezzata dai popoli orientali. Si rinviene soprattutto nelle aree alluvionali della Birmania.\nOrigine e giacitura.\nZona pian del Re Monviso valle Po CN"}
{"id": "437022", "revid": "287204", "url": "https://it.wikipedia.org/wiki?curid=437022", "title": "Egirina", "text": "Legirina (abbreviato in AEG) \u00e8 un minerale appartenente alla sottoclasse degli inosilicati e al gruppo dei clino pirosseni. \u00c8 il membro della serie egirina-augite contenente sodio, negli altri membri il sodio \u00e8 sostituito in quantit\u00e0 variabile dal calcio con Fe2+ e magnesio al posto del Fe3+ per bilanciare la carica. Se il Fe3+ \u00e8 sostituito dall'alluminio, la variet\u00e0 prende il nome di \"acmite\".\nI primi esemplari del minerale sono stati scoperti in Norvegia e il nome egirina o aegirina deriva da \u00c6gir, il dio scandinavo del mare.\nOrigine e giacitura.\nL'egirina si rinviene principalmente nelle rocce ignee come le sieniti.\nSono conosciuti per la loro bellezza i cristalli di Magnet Cove in Arkansas (USA).\nIn Italia si trova nelle lave di Pantelleria in Sicilia e dell'Isola di San Pietro in Sardegna\nMorfologia.\nL'egirina si trova sotto forma di cristalli prismatici monoclini di colore verde scuro terminati da piramidi acute noti tra i collezionisti per la loro bellezza e che spesso permettono di distinguerla dall'augite, che \u00e8 molto simile. Pu\u00f2 presentarsi anche sotto forma di granuli o masse compatte o fibrose."}
{"id": "437024", "revid": "1442080", "url": "https://it.wikipedia.org/wiki?curid=437024", "title": "Namansilite", "text": "La namansilite \u00e8 un minerale."}
{"id": "437025", "revid": "1442080", "url": "https://it.wikipedia.org/wiki?curid=437025", "title": "Jervisite", "text": "La jervisite \u00e8 un minerale."}
{"id": "437026", "revid": "767487", "url": "https://it.wikipedia.org/wiki?curid=437026", "title": "Natalyite", "text": "La natalyite \u00e8 un minerale."}
{"id": "437027", "revid": "1442080", "url": "https://it.wikipedia.org/wiki?curid=437027", "title": "Cosmocloro", "text": "La cosmocloro \u00e8 un minerale."}
{"id": "437029", "revid": "1432830", "url": "https://it.wikipedia.org/wiki?curid=437029", "title": "Iperstene", "text": "L'iperstene \u00e8 un minerale, un pirosseno rombico ferrifero, discreditato dall'IMA nel 1988 in quanto \u00e8 un membro della serie enstatite-ferrosilite.\nAbito cristallino.\nRombico - bipiramidale\nForma in cui si presenta in natura.\nCristalli prismatici tozzi\nCaratteri chimici.\nInsolubile, viene decomposto lentamente dall'acido fluoridrico."}
{"id": "437030", "revid": "2111929", "url": "https://it.wikipedia.org/wiki?curid=437030", "title": "Enstatite", "text": "L'enstatite, Mg2Si2O6 (formula ufficiale riportata dall'IMA) \u00e8 un ortopirosseno ricco in Mg, comune in peridotiti e gabbri; associato comunemente anche in molte rocce metamorfiche di alto grado.\nIn natura si trova in miscele isomorfe con la ferrosilite.\nMorfologia.\nQuesto minerale appartiene al sistema cristallino ortorombico, presenta solitamente un abito prismatico, con rari cristalli principalmente massivi o fibrosi.\nVariet\u00e0.\nLa bronzite \u00e8 una variet\u00e0 di enstatite ricca di ferro."}
{"id": "437032", "revid": "1917031", "url": "https://it.wikipedia.org/wiki?curid=437032", "title": "Ferrosilite", "text": "La ferrosilite \u00e8 un minerale e fa parte dei Pirosseni. La sua formula cristallochimica \u00e8 Fe2Si2O6. \n\u00c8 rarissima in natura, difficile da trovare. "}
{"id": "437033", "revid": "1442080", "url": "https://it.wikipedia.org/wiki?curid=437033", "title": "Donpeacorite", "text": "La donpeacorite \u00e8 un minerale."}
{"id": "437035", "revid": "1442080", "url": "https://it.wikipedia.org/wiki?curid=437035", "title": "Nchwaningite", "text": "La nchwaningite \u00e8 un minerale."}
{"id": "437036", "revid": "1442080", "url": "https://it.wikipedia.org/wiki?curid=437036", "title": "Magnesiocarpholite", "text": "La magnesiocarpholite \u00e8 un minerale appartenente al gruppo della carpholite."}
{"id": "437038", "revid": "1442080", "url": "https://it.wikipedia.org/wiki?curid=437038", "title": "Ferrocarpholite", "text": "La ferrocarpholite \u00e8 un minerale appartenente al gruppo della carpholite."}
{"id": "437039", "revid": "1442080", "url": "https://it.wikipedia.org/wiki?curid=437039", "title": "Carpholite", "text": "La carpholite \u00e8 un minerale appartenente al gruppo omonimo."}
{"id": "437040", "revid": "125120257", "url": "https://it.wikipedia.org/wiki?curid=437040", "title": "Lima (fiume Italia)", "text": "La o il Lima \u00e8 un fiume dell'Appennino tosco-emiliano, interessante le province di Pistoia (Abetone Cutigliano, San Marcello Piteglio) e Lucca con il comune di Bagni di Lucca che costeggia per 24\u00a0km, sfociando poi a Chifenti (Borgo a Mozzano). Massimo affluente da sinistra del Serchio, per lunghezza (circa 40\u00a0km), estensione del bacino (oltre 400\u00a0km\u00b2) e portata d'acqua (minimo estivo ordinario 6\u00a0m\u00b3/s, minimo estivo assoluto 2,2\u00a0m\u00b3/s, massimo oltre 600\u00a0m\u00b3/s, modulo annuo circa 20\u00a0m\u00b3/s).\nPercorso.\nNasce al passo dell'Abetone, drena, fra l'altro, tutto il versante meridionale della lunga catena fra Corno alle Scale e Libro Aperto, nonch\u00e9, tramite il suo maggior affluente (da destra) Sestaione, anche un'altra vasta sezione appenninica che comprende il Monte Gomito e l'Alpe Tre Potenze. \nIl suo bacino \u00e8 completamente sviluppato fra montagne di ragguardevole altezza, sempre abbondantemente innevate in inverno e soggette a copiose precipitazioni anche nei mesi estivi (in alcune zone di crinale si superano i 4.000\u00a0mm di pioggia annui, ma difficilmente, si scende sotto i 1.000\u00a0mm di pioggia in tutto il bacino), sicch\u00e9 il fiume \u00e8 caratterizzato da elevati deflussi anche in piena estate: la portata minima alla confluenza nel Serchio raramente scende sotto i 10\u00a0m\u00b3/s, ma la portata media annua \u00e8 di quasi 20\u00a0m\u00b3/s, in ogni caso poco meno della met\u00e0 di quella del Serchio. Proprio questo \u00e8 uno dei principali motivi che hanno spinto a sfruttarlo intensivamente a scopo idroelettrico.\nDopo un primo tratto di corso con andamento NO-SE, compie un'ampia curva attorno alla catena Alpe Tre Potenze - Monte Caligi che lo porta, nel tratto terminale, ad assumere una direzione ovest-sud-ovest. Peraltro, il corso \u00e8 suddivisibile in due parti nettamente distinte per caratteristiche geomorfologiche e paesaggistiche. Dopo un primo tratto percorso in una vallata di tipo alpestre abbastanza ampia, ammantata di boschi specie sul versante in destra idraulica (qui sorge anche la foresta dell'Abetone, caratterizzata dalla presenza di grandi e storiche abetaie con essenze aventi altezze che possono superare i 35\u00a0m), in localit\u00e0 La Lima, dove si congiungono le strade che, con ripide salite, salgono ai passi dell'Abetone 1.388\u00a0m/s.l.m. e dell'Oppio 821\u00a0m/s.l.m. (entrambi sullo spartiacque principale appenninico, rispettivamente verso i bacini del Panaro e del Reno), entra in una incassata e tortuosa gola (stretta di Cocciglia) percorsa anche dalla S.S. 12 dei passi dell'Abetone e del Brennero, lambendo, tra le altre, in sinistra idraulica, la montagna a picco denominata Penna di Lucchio, sulla quale \u00e8 situata a mezza costa la borgata di Lucchio.\nTra le localit\u00e0 toccate dal fiume Lima, vi sono Cutigliano, Popiglio in provincia di Pistoia. Costeggia tutto il territorio di Bagni di Lucca per 24\u00a0km da Lucchio fino a Fornoli dove il fiume confluisce nel Serchio andandone quasi a raddoppiare la portata in ogni stagione.\nAffluenti.\nGli affluenti del Lima sono: \ndi riva sinistra: \nnel comune di Abetone Cutigliano: \nnel comune San Marcello Piteglio:\nnel comune di Bagni di Lucca:\nnel comune di Borgo a Mozzano:\ndi riva destra:\nnel comune di Abetone Cutigliano:\nnel comune San Marcello Piteglio:\nnel comune di Bagni di Lucca:\nIl ponte sospeso.\nPoco a valle della localit\u00e0 \"La Lima\", di fronte all'abitato di Mammiano Basso, il fiume \u00e8 superato da un ponte pedonale sospeso. Lungo oltre 200\u00a0m, offre una visione della gola della Lima."}
{"id": "437041", "revid": "1442080", "url": "https://it.wikipedia.org/wiki?curid=437041", "title": "Balipholite", "text": "La balifolite \u00e8 un minerale appartenente al gruppo della carpholite."}
{"id": "437042", "revid": "287204", "url": "https://it.wikipedia.org/wiki?curid=437042", "title": "Lorenzenite", "text": "La lorenzenite \u00e8 un minerale."}
{"id": "437044", "revid": "767487", "url": "https://it.wikipedia.org/wiki?curid=437044", "title": "Lintisite", "text": "La lintisite \u00e8 un minerale."}
{"id": "437045", "revid": "1442080", "url": "https://it.wikipedia.org/wiki?curid=437045", "title": "Vinogradovite", "text": "La vinogradovite \u00e8 un minerale."}
{"id": "437046", "revid": "1442080", "url": "https://it.wikipedia.org/wiki?curid=437046", "title": "Paravinogradovite", "text": "La paravinogradovite \u00e8 un minerale."}
{"id": "437048", "revid": "287204", "url": "https://it.wikipedia.org/wiki?curid=437048", "title": "Shattuckite", "text": "La shattuckite \u00e8 un minerale scoperto nel 1915. Il minerale prende il nome dalla miniera Shattuck sita in Arizona (USA).\nAbito cristallino.\nFibroso, granulare.\nOrigine e giacitura.\nZone di ossidazione dei giacimenti di rame.\nForma in cui si presenta in natura.\nIn cristalli aciculari.\nLocalit\u00e0 di ritrovamento.\nOltre che alla localit\u00e0 da cui il minerale ha preso il nome, il minerale \u00e8 stato trovato in varie altre localit\u00e0, tra cui: a Midouli in Congo, nello Zaire e nel Sinai."}
{"id": "437049", "revid": "287204", "url": "https://it.wikipedia.org/wiki?curid=437049", "title": "Plancheite", "text": "La plancheite \u00e8 un minerale."}
{"id": "437050", "revid": "23", "url": "https://it.wikipedia.org/wiki?curid=437050", "title": "Magnesiocummingtonite", "text": ""}
{"id": "437052", "revid": "115861102", "url": "https://it.wikipedia.org/wiki?curid=437052", "title": "Cummingtonite", "text": "La cummingtonite \u00e8 un minerale, un anfibolo appartenente al sottogruppo degli anfiboli di magnesio-ferro-manganese in base alla revisione della nomenclatura degli anfiboli del 2012, precedentemente era classificato come appartenente al gruppo degli anfiboli Mg-Fe-Mn-Li.\n\u00c8 stata descritta per la prima volta nel 1824 in base ad un ritrovamento effettuato da J. Porter a Cummington, Massachusetts, Stati Uniti d'America. Il nome \u00e8 stato attribuito in base alla localit\u00e0 di scoperta.\nForma una serie con la grunerite della quale costituisce l'estremo magnesifero.\nMorfologia.\nLa cummingtonite \u00e8 stata scoperta sotto forma di prismi indistinti ad andamento obliquo o masse radiali o fibrose.\nOrigine e giacitura.\nLa cummingtonite \u00e8 prodotto di metamorfismo regionale di medio grado, in particolare nelle rocce ricche di ferro sottoposte a fenomeni metamorfici. Pu\u00f2 anche essere un minerale che si forma nelle fasi finali di cristallizzazione in alcuni gabbri e noriti, raramente anche in alcune rocce vulcaniche siliciche. \u00c8 associata a \"orneblenda\", antofillite, actinolite, ferro-actinolite, tremolite, arfvedsonite, magnesio-arfvedsonite, gedrite, glaucofane, quarzo, granato, Rodonite."}
{"id": "437053", "revid": "287204", "url": "https://it.wikipedia.org/wiki?curid=437053", "title": "Grunerite", "text": "La grunerite \u00e8 un minerale, un anfibolo appartenente al sottogruppo degli anfiboli di magnesio-ferro-manganese in base alla revisione della nomenclatura degli anfiboli del 2012, precedentemente era classificato come appartenente al gruppo degli anfiboli Mg-Fe-Mn-Li.\nAll'atto della scoperta questo minerale era stato classificato come pirosseno e soltanto nel 1886 \u00e8 stata riconosciuta la vera natura della grunerite e ascritta fra gli anfiboli.\n\u00c8 stata descritta per la prima volta da Emmanuel Ludwig Gruner nel corso degli studi da lui condotti sul giacimento di ferro di Collobri\u00e8res in Francia e presentata all\"Acad\u00e9mie des Sciences\" di Parigi da Ours-Pierre-Armand Petit-Dufr\u00e9noy. Il nome, attribuito in onore dello scopritore, \u00e8 stato attribuito da Gustav Adolph Kenngott. Il nome spesso appare scritto gr\u00fcnerite sia per via della pronuncia francese del cognome Gruner che per una certa confusione su chi fosse la persona a cui era stato dedicata la nuova specie mineralogica.\nMorfologia.\nLa grunerite si trova sotto forma di cristalli aciculari traslucidi a volte di aspetto fibroso simile all'asbesto. Presenta spesso una geminazione secondo {100} sotto forma di sottili lamelle.\nOrigine e giacitura.\nLa grunerite \u00e8 stata scoperta come costituente di una oolite metamorfica ricca di ferro associata ad almandino, fayalite, magnetite, pirrotite e un minerale simile allo stilpnomelano.\nGeneralmente si trova in rocce di anfibolo povere di calcio ed in formazioni di rocce metamorfiche di contatto o regionali di grado da medio ad alto ricche di ferro. Si pu\u00f2 trovare anche come prodotto di alterazione del greisen nei giacimenti di stagno nello skarn.\nVariet\u00e0.\nLamosite \u00e8 una variet\u00e0 fibrosa di grunerite. \u00c8 detta anche amianto bruno, \u00e8 a fibra molto lunga ed ha un colore grigio o verdiccio.\nIl nome \"amosite\" deriva dalla sigla AMOSA (Asbestos Mines of South Africa)."}
{"id": "437054", "revid": "1543377", "url": "https://it.wikipedia.org/wiki?curid=437054", "title": "Manganocummingtonite", "text": "La manganocummingtonite \u00e8 un minerale, un anfibolo appartenente al sottogruppo degli anfiboli di magnesio-ferro-manganese in base alla revisione della nomenclatura degli anfiboli del 2012, precedentemente era classificato come appartenente al gruppo degli anfiboli Mg-Fe-Mn-Li.\nQuesto nome \u00e8 in conflitto con la nomenclatura ufficiale adottata nel 2012 pertanto dovr\u00e0 essere adottato un nuovo nome.\nMolta confusione \u00e8 stata generata dal fatto che la tirodite \u00e8 stata rinominata come parvowinchite in base ad ulteriori analisi dell'olotipo ma la maggior parte dei campioni classificati in passato come tirodite in realt\u00e0 corrispondono agli estremi della formula chimica definita per la manganocummingtonite.\nMorfologia.\nLa manganocummingtonite \u00e8 stata trovata sotto forma di cristalli prismatici od aciculari a volte in aggregati stellati. L'aspetto \u00e8 molto simile a quello della cummingtonite ed a quello di membri della serie actinolite\u2014tremolite.\nOrigine e giacitura.\nLa manganocummingtonite \u00e8 stata rinvenuta nello scisto formato da quarzo, specularite ed antofillite."}
{"id": "437055", "revid": "1543377", "url": "https://it.wikipedia.org/wiki?curid=437055", "title": "Manganogrunerite", "text": "La manganogrunerite \u00e8 un minerale, un anfibolo appartenente al sottogruppo degli anfiboli di magnesio-ferro-manganese in base alla revisione della nomenclatura degli anfiboli del 2012, precedentemente era classificato come appartenente al gruppo degli anfiboli Mg-Fe-Mn-Li.\nQuesto nome \u00e8 in conflitto con la nomenclatura ufficiale adottata nel 2012 pertanto dovr\u00e0 essere adottato un nuovo nome che sar\u00e0 composto dal prefisso \"ferro-\" ed il nome che verr\u00e0 deciso per la manganocummingtonite.\nPrecedentemente questo minerale era denominato dannemorite ridenominato manganogrunerite nell'ambito della revisione della nomenclatura degli anfiboli del 1978.\nEtimologia.\nIl nome originale, dannemorite, \u00e8 stato attribuito in relazione alla localit\u00e0 dove \u00e8 stata scoperta, il villaggio di Dannemora in Svezia. Il nome manganogrunerite \u00e8 stato assegnato per metterlo in relazione con la grunerite ed in riferimento al contenuto di manganese.\nMorfologia.\nLa manganogrunerite si trova sotto forma di cristalli prismatici o fibrosi lunghi fino a un centimetro in aggregati colonnari o asbestiformi.\nOrigine e giacitura.\nLa manganogrunerite \u00e8 un minerale poco comune delle rocce manganesifere metamorfiche povere di ferro associata a calcite, quarzo e granato."}
{"id": "437056", "revid": "729019", "url": "https://it.wikipedia.org/wiki?curid=437056", "title": "Permanganogrunerite", "text": "La permanganogrunerite \u00e8 un minerale ipotetico appartenente al supergruppo dell'anfibolo."}
{"id": "437058", "revid": "196390", "url": "https://it.wikipedia.org/wiki?curid=437058", "title": "Magnesioclinoholmquistite", "text": ""}
{"id": "437059", "revid": "1543377", "url": "https://it.wikipedia.org/wiki?curid=437059", "title": "Clino-holmquistite", "text": "La clino-holmquistite \u00e8 un minerale ipotetico classificato come anfibolo appartenente al sottogruppo degli anfiboli di litio.\nI minerali ipotetici sono nomi assegnati dall'IMA ai termini di una serie non ancora trovati in natura oppure a sostanze artificiali per cui si presume anche l'esistenza in natura.\nLa clinoholmquistite \u00e8 un minerale non pi\u00f9 considerato valido perch\u00e9 un riesame dell'olotipo ha evidenziato che esso \u00e8 costituito da una miscela di tremolite e da un nuovo anfibolo denominato \"fluoro-sodic-pedrizite\" pertanto la specie \u00e8 stata discreditata ed il nome viene mantenuto come membro teorico del supergruppo dell'anfibolo."}
{"id": "437061", "revid": "1543377", "url": "https://it.wikipedia.org/wiki?curid=437061", "title": "Clino-ferro-holmquistite", "text": "La clino-ferro-holmquistite \u00e8 un minerale ipotetico classificato come anfibolo appartenente al sottogruppo degli anfiboli di litio.\nI minerali ipotetici sono nomi assegnati dall'IMA ai termini di una serie non ancora trovati in natura oppure a sostanze artificiali per cui si presume anche l'esistenza in natura."}
{"id": "437062", "revid": "1543377", "url": "https://it.wikipedia.org/wiki?curid=437062", "title": "Clino-ferro-ferri-holmquistite", "text": "La clino-ferro-ferri-holmquistite \u00e8 un minerale, un anfibolo appartenente al sottogruppo degli anfiboli di litio.\n\u00c8 stata descritta per la prima volta con il nome di ferri-clinoferroholmquistite in base ad una scoperta avvenuta nel massiccio di La Pedriza, sierra de Guadarrama, Spagna. Il nome \u00e8 stato poi cambiato in clino-ferro-ferri-holmquistite in seguito alla revisione della nomenclatura degli anfiboli del 2012.\nMorfologia.\nLa clino-ferro-ferri-holmquistite \u00e8 stata scoperta sotto forma di aggregati granoblastici di cristalli da subedrali a euedrali posti tra un grano e l'altro della roccia o come microinclusioni.\nOrigine e giacitura.\nLa clino-ferro-ferri-holmquistite \u00e8 stata trovata nell'episienite associata ad albite, pirosseno, quarzo e titanite. Si \u00e8 formata per azione di fluidi acquei poco salini di origine non magmatica a temperature intorno a 520\u00a0\u00b0C e pressione fra 60 e 160 MPa sul granito porfiritico ricco di cordierite."}
{"id": "437064", "revid": "1543377", "url": "https://it.wikipedia.org/wiki?curid=437064", "title": "Glaucofane", "text": "Il glaucofane \u00e8 un minerale, un anfibolo appartenente al sottogruppo degli anfiboli di sodio.\nEtimologia.\nIl nome deriva dal greco \u03b3\u03bb\u03b1\u03c5\u03ba\u03cc\u03c2 (glauk\u00f3s) = \"di colore azzurro-bluastro\", e \u03c6\u03b1\u03af\u03bd\u03c9 (\"fa\u00edn\u014d\") = \"apparire\", riferendosi al colore con cui il minerale viene ritrovato.\nMorfologia.\nFrequentemente si trova in aggregati fibrosi, di colore grigio-azzurro o nero. Piuttosto rari sono i cristalli aciculari isolati.\nOrigine e giacitura.\nIl glaucofane \u00e8 un tipico minerale costituente di rocce metamorfiche di alta pressione e bassa temperatura (facies a scisti blu) presenti nelle zone di subduzione delle catene montuose, fa parte anche delle facies a scisti verdi e nelle eclogiti sottoposte a metamorfismo retrogrado. \u00c8 associato a \"crossite\", clorite, epidoto, pumpellyite, lawsonite, omfacite, giadeite, actinolite, barroisite, cummingtonite e aragonite."}
{"id": "437066", "revid": "1543377", "url": "https://it.wikipedia.org/wiki?curid=437066", "title": "Ferro-glaucophane", "text": "Il ferro-glaucophane \u00e8 un minerale, un anfibolo appartenente al sottogruppo degli anfiboli di sodio.\nMorfologia.\nIl ferro-glaucophane si trova sotto forma di cristalli prismatici allungati.\nOrigine e giacitura.\nIl ferro-glaucophane si rinviene nelle rocce metamorfiche formatesi in condizione di alta pressione e bassa temperatura (facies a scisti blu) associata a paragonite, lawsonite, albite, spessartina, almandino, epidoto e omfacite."}
{"id": "437067", "revid": "111283767", "url": "https://it.wikipedia.org/wiki?curid=437067", "title": "Crossite", "text": "La crossite \u00e8 un minerale non pi\u00f9 ritenuto valido dal 1997 in quanto \u00e8 un termine intermedio tra la riebeckite e il glaucofane.\nMorfologia.\nRocciosa"}
{"id": "437069", "revid": "1543377", "url": "https://it.wikipedia.org/wiki?curid=437069", "title": "Magnesio-riebeckite", "text": "La magnesio-riebeckite \u00e8 un minerale, un anfibolo appartenente al sottogruppo degli anfiboli di sodio.\nIl minerale \u00e8 stato analizzato per la prima volta nel 1949 a partire da un campione raccolto nel dipartimento di Cochabamba in Bolivia ed indicato con il nome di \"bolivian crocidolite\".\nEtimologia.\nIl minerale \u00e8 stato denominato magnesioriebeckite da Akiho Miashiro nel 1957 in relazione alla riebeckite ed al suo contenuto di magnesio, \u00e8 poi stato cambiato in magnesio-riebeckite in base alla revisione delle regole di nomenclatura degli anfiboli del 2012.\nMorfologia.\nLa magnesio-riebeckite si presenta sotto forma di fibre asbestiformi lunghe anche 30\u00a0cm generalmente parallele tra loro, a volte intrecciate.\nOrigine e giacitura.\nLa magnesio-riebeckite si trova nelle granuliti, nelle ironstone, nei metachert ricchi di ferro, negli scisti, nelle carbonatiti associata a stilpnomelano, epidoto, quarzo, muscovite e winchite"}
{"id": "437070", "revid": "1543377", "url": "https://it.wikipedia.org/wiki?curid=437070", "title": "Riebeckite", "text": "La riebeckite \u00e8 un minerale, un silicato ricco di sodio, classificato come anfibolo appartenente al sottogruppo degli anfiboli di sodio.\nIl nome \u00e8 stato attribuito in onore all'esploratore tedesco Emil Riebeck (1853-1885).\nOrigine e giacitura.\nLa riebeckite si trova nei graniti alcalini e nelle sieniti, pi\u00f9 raramente nelle pegmatiti franitiche e nelle rocce vulcaniche felsiche, in qualche caso anche nello scisto. La variet\u00e0 crocidolite si trova nelle formazioni ricche di ferro. \u00c8 associata a egirina, nefelina, albite, arfvedsonite, tremolite, ferro-actinolite, grunerite, magnetite, ematite, stilpnomelano, ankerite, siderite, calcite, \"calcedonio\" e quarzo."}
{"id": "437072", "revid": "1543377", "url": "https://it.wikipedia.org/wiki?curid=437072", "title": "Fluoro-nyb\u00f8ite", "text": "La fluoro-nyb\u00f8ite \u00e8 un minerale, un anfibolo appartenente al sottogruppo degli anfiboli di sodio.\n\u00c8 stata scoperta in un campione proveniente dalla zona di Jianchang, provincia di Liaoning, nord-est della Cina ed approvata dall'IMA con il nome di fluoronyb\u00f6ite. Il nome \u00e8 stato poi cambiato in fluoro-nyb\u00f8ite nell'ambito della revisione della nomenclatura degli anfiboli del 2012 (IMA 2012).\nQuesto minerale \u00e8 l'analogo della nyb\u00f8ite con il fluoro che sostituisce il gruppo ossidrile ().\nOrigine e giacitura.\nLa fluoro-nyb\u00f8ite \u00e8 stata trovata nell'eclogite ricca di kyanite associata a fluoro-taramite, pargasite, clinopirosseno, granato, rutilo, apatite, paragonite e plagioclasio."}
{"id": "437073", "revid": "1543377", "url": "https://it.wikipedia.org/wiki?curid=437073", "title": "Nyb\u00f8ite", "text": "La nyb\u00f8ite \u00e8 un minerale, un anfibolo appartenente al sottogruppo degli anfiboli di sodio.\n\u00c8 stata scoperta nella localit\u00e0 di Nyb\u00f8, Nordfjord, regione di Vestlandet in Norvegia e approvata dall'IMA con il nome di nyb\u00f6ite nel settembre 1980. Il nome \u00e8 stato modificato in nyb\u00f8ite nell'ambito della revisione della nomenclatura degli anfiboli del 2012 (IMA 2012) per riflettere la corretta grafia della localit\u00e0 di origine.\nMorfologia.\nLa nyb\u00f8ite \u00e8 stata scoperta sotto forma di cristalli.\nOrigine e giacitura.\nLa nyb\u00f8ite \u00e8 stata trovata nell'eclogite associata al clinopirosseno con la quale si \u00e8 formata nella facies coesite-eclogite in condizioni di alta pressione."}
{"id": "437075", "revid": "23", "url": "https://it.wikipedia.org/wiki?curid=437075", "title": "Ferronyb\u00f8ite", "text": ""}
{"id": "437076", "revid": "1543377", "url": "https://it.wikipedia.org/wiki?curid=437076", "title": "Ferro-ferri-nyb\u00f8ite", "text": "La ferro-ferri-nyb\u00f8ite \u00e8 un minerale, un anfibolo appartenente al sottogruppo degli anfiboli di sodio.\n\u00c8 l'analogo della nyb\u00f8ite con in sostituzione del magnesio (Mg) e con in sostituzione dell'alluminio (Al).\n\u00c8 stata scoperta in campioni raccolti nella cava di Poudrette, Mont-Saint-Hilaire, contea di Rouville, regione di Mont\u00e9r\u00e9gie, Qu\u00e9bec, Canada.\nMorfologia.\nLa ferro-ferri-nyb\u00f8ite \u00e8 stata trovata sotto forma di aggregati poliedrici con granuli lunghi fino a 3\u00a0cm. I cristalli sono prismatici con prismi terminati da fratture irregolari.\nOrigine e giacitura.\nLa ferro-ferri-nyb\u00f8ite \u00e8 stata scoperta in una microbreccia di origine magmatica associata a un minerale del gruppo dell'eudialite, un minerale del gruppo dell'astrofillite, albite e nefelina."}
{"id": "437078", "revid": "1543377", "url": "https://it.wikipedia.org/wiki?curid=437078", "title": "Eckermannite", "text": "L'eckermannite \u00e8 un minerale (abbreviazione Eck), un anfibolo appartenente, secondo la nomenclatura degli anfiboli del 2012 (IMA 2012), al sottogruppo degli anfiboli di sodio.\nIl minerale \u00e8 stato approvato dall'IMA nel 2014 con un nuovo olotipo proveniente nell'area delle miniere di giada nello stato Kachin, Birmania perch\u00e9 quello descritto nel 1942 si \u00e8 scoperto che in realt\u00e0 si tratta di fluoro-leakeite.\nIl nome \u00e8 stato attribuito in onore del professor Harry von Eckermann per le sue indagini nell'area di Aln\u00f6 in Svezia."}
{"id": "437079", "revid": "1543377", "url": "https://it.wikipedia.org/wiki?curid=437079", "title": "Ferro-eckermannite", "text": "La ferro-eckermannite \u00e8 un minerale ipotetico, un anfibolo appartenente al sottogruppo degli anfiboli di sodio.\nI minerali ipotetici sono nomi assegnati dall'IMA ai termini di una serie non ancora trovati in natura oppure a sostanze artificiali per cui si presume anche l'esistenza in natura. Nel caso specifico, in seguito alla revisione della nomenclatura degli anfiboli del 2012 (IMA 2012) \u00e8 cambiata la definizione del minerale e non \u00e8 stato ancora completato il processo di riconoscimento ufficiale di una specie che risponda alla definizione pi\u00f9 recente."}
{"id": "437081", "revid": "339392", "url": "https://it.wikipedia.org/wiki?curid=437081", "title": "Ferripedrizite", "text": ""}
