{"id": "501640", "revid": "92723", "url": "https://it.wikipedia.org/wiki?curid=501640", "title": "Diocesi di Kaga-Bandoro", "text": "La diocesi di Kaga-Bandoro (in latino: \"Dioecesis Kagiensis-Bandorensis\") \u00e8 una sede della Chiesa cattolica nella Repubblica Centrafricana suffraganea dell'arcidiocesi di Bangui. Nel 2019 contava 110.500 battezzati su 299.610 abitanti. \u00c8 retta dal vescovo Tadeusz Kusy, O.F.M.\nTerritorio.\nLa diocesi comprende le prefetture di Bamingui-Bangoran, Nana-Gr\u00e9bizi e K\u00e9mo nella Repubblica Centrafricana.\nSede vescovile \u00e8 la citt\u00e0 di Kaga-Bandoro, dove si trova la cattedrale di Santa Teresa del Bambin Ges\u00f9.\nIl territorio \u00e8 suddiviso in 11 parrocchie.\nStoria.\nLa diocesi \u00e8 stata eretta il 28 giugno 1997 con la bolla \"Cum ad aeternam\" di papa Giovanni Paolo II, ricavandone il territorio dall'arcidiocesi di Bangui.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 299.610 persone contava 110.500 battezzati, corrispondenti al 36,9% del totale."}
{"id": "501641", "revid": "92723", "url": "https://it.wikipedia.org/wiki?curid=501641", "title": "Diocesi di Kagoshima", "text": "La diocesi di Kagoshima (in latino \"Dioecesis Kagoshimaensis\") \u00e8 una sede della Chiesa cattolica in Giappone suffraganea dell'arcidiocesi di Nagasaki. Nel 2019 contava 9.074 battezzati su 1.611.278 abitanti. \u00c8 retta dal vescovo Francis Xavier Hiroaki Nakano.\nTerritorio.\nLa diocesi comprende la prefettura di Kagoshima.\nSede vescovile \u00e8 la citt\u00e0 di Kagoshima, dove si trova la cattedrale di San Francesco Saverio.\nIl territorio \u00e8 suddiviso in 70 parrocchie.\nStoria.\nLa prefettura apostolica di Kagoshima fu eretta il 18 marzo 1927 con il breve \"Aucto pastorum\" di papa Pio XI, ricavandone il territorio dalla diocesi di Nagasaki (oggi arcidiocesi).\nIl 25 febbraio 1955 la prefettura apostolica \u00e8 stata elevata a diocesi con la bolla \"Qua sollicitudine\" di papa Pio XII.\nIl 18 dicembre 1972 ha ceduto una porzione del suo territorio a vantaggio dell'erezione della diocesi di Naha.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.611.278 persone contava 9.074 battezzati, corrispondenti allo 0,6% del totale."}
{"id": "501642", "revid": "1935652", "url": "https://it.wikipedia.org/wiki?curid=501642", "title": "Diocesi di Kahama", "text": "La diocesi di Kahama (in latino: \"Dioecesis Kahama\u00ebnsis\") \u00e8 una sede della Chiesa cattolica in Tanzania suffraganea dell'arcidiocesi di Tabora. Nel 2019 contava 640.270 battezzati su 3.188.700 abitanti. La sede \u00e8 vacante.\nTerritorio.\nLa diocesi comprende il distretto di Bukombe nella regione di Geita e i distretti di Kahama urbano e di Kahama rurale nella parte occidentale della regione di Shinyanga in Tanzania.\nSede vescovile \u00e8 la citt\u00e0 di Kahama, dove si trova la cattedrale di San Carlo Lwanga.\nIl territorio \u00e8 suddiviso in 31 parrocchie.\nStoria.\nLa diocesi \u00e8 stata eretta l'11 novembre 1983 con la bolla \"Quoniam opus\" di papa Giovanni Paolo II, ricavandone il territorio dall'arcidiocesi di Tabora.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 3.188.700 persone contava 640.270 battezzati, corrispondenti al 20,1% del totale."}
{"id": "501644", "revid": "92723", "url": "https://it.wikipedia.org/wiki?curid=501644", "title": "Diocesi di Kai\u0161iadorys", "text": "La diocesi di Kai\u0161iadorys (in latino: \"Dioecesis Kaisiadorensis\") \u00e8 una sede della Chiesa cattolica in Lituania suffraganea dell'arcidiocesi di Vilnius. Nel 2019 contava 97.900 battezzati su 114.700 abitanti. \u00c8 retta dal vescovo Jonas Ivanauskas.\nTerritorio.\nLa diocesi comprende all'incirca la parte occidentale della contea di Vilnius e alcune porzioni delle contee di Utena e di Alytus.\nSede vescovile \u00e8 la citt\u00e0 di Kai\u0161iadorys, dove si trova la cattedrale della Trasfigurazione del Signore.\nIl territorio \u00e8 suddiviso in 7 decanati e 68 parrocchie.\nStoria.\nLa diocesi \u00e8 stata eretta il 4 aprile 1926 con la bolla \"Lituanorum gente\" di papa Pio XI, ricavandone il territorio dall'arcidiocesi di Vilnius.\nNel 1962 il vescovo Teofilius Matulionis, che era gi\u00e0 stato condannato a lunghi periodi di detenzione, fu ucciso in odio alla fede. Il suo martirio \u00e8 stato riconosciuto dalla Congregazione delle cause dei santi il 1\u00ba dicembre 2016 ed \u00e8 stato proclamato beato il 25 giugno 2017.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 114.700 persone contava 97.900 battezzati, corrispondenti all'85,4% del totale."}
{"id": "501645", "revid": "92723", "url": "https://it.wikipedia.org/wiki?curid=501645", "title": "Diocesi di Kakamega", "text": "La diocesi di Kakamega (in latino: \"Dioecesis Kakamega\u00ebnsis\") \u00e8 una sede della Chiesa cattolica in Kenya suffraganea dell'arcidiocesi di Kisumu. Nel 2019 contava 951.500 battezzati su 2.349.429 abitanti. \u00c8 retta dal vescovo Joseph Obanyi Sagwe.\nTerritorio.\nLa diocesi comprende gli antichi distretti civili di Kakamega e Vihiga (prima della riforma del 2007) nella Provincia Occidentale del Kenya.\nSede vescovile \u00e8 la citt\u00e0 di Kakamega, dove si trova la cattedrale di San Giuseppe.\nIl territorio si estende su 3.517\u00a0km\u00b2 ed \u00e8 suddiviso in 41 parrocchie.\nStoria.\nLa diocesi \u00e8 stata eretta il 27 febbraio 1978 con la bolla \"Properamus et gestimus\" di papa Paolo VI, ricavandone il territorio dalla diocesi di Kisumu (oggi arcidiocesi). Originariamente era suffraganea dell'arcidiocesi di Nairobi.\nIl 27 aprile 1987 ha ceduto una porzione del suo territorio a vantaggio dell'erezione della diocesi di Bungoma.\nIl 21 maggio 1990 \u00e8 entrata a far parte della provincia ecclesiastica dell'arcidiocesi di Kisumu.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.349.429 persone contava 951.500 battezzati, corrispondenti al 40,5% del totale."}
{"id": "501646", "revid": "110157", "url": "https://it.wikipedia.org/wiki?curid=501646", "title": "Diocesi di Kalamazoo", "text": "La diocesi di Kalamazoo (in latino: \"Dioecesis Kalamazuensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Detroit appartenente alla regione ecclesiastica VI (OH, MI). Nel 2019 contava 95.831 battezzati su 959.496 abitanti. \u00c8 retta dal vescovo Paul Joseph Bradley.\nTerritorio.\nLa diocesi comprende 9 contee nella parte sud-occidentale dello stato americano del Michigan: Allegan, Van Buren, Berrien, Cass, St. Joseph, Kalamazoo, Branch, Calhoun e Barry.\nSede vescovile \u00e8 la citt\u00e0 di Kalamazoo, dove si trova la cattedrale di Sant'Agostino (\"St. Augustine Cathedral\").\nIl territorio si estende su 13.817\u00a0km\u00b2 ed \u00e8 suddiviso in 46 parrocchie, raggruppate in 5 decanati.\nStoria.\nLa diocesi \u00e8 stata eretta il 19 dicembre 1970 con la bolla \"Qui universae\" di papa Paolo VI, ricavandone il territorio dalle diocesi di Grand Rapids e di Lansing.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 959.496 persone contava 95.831 battezzati, corrispondenti al 10,0% del totale."}
{"id": "501647", "revid": "110157", "url": "https://it.wikipedia.org/wiki?curid=501647", "title": "Diocesi di Kalibo", "text": "La diocesi di Kalibo (in latino: \"Dioecesis Kalibensis\") \u00e8 una sede della Chiesa cattolica nelle Filippine suffraganea dell'arcidiocesi di Capiz. Nel 2019 contava 645.320 battezzati su 864.200 abitanti. \u00c8 retta dal vescovo Jose Corazon Tumbagahan Tala-oc.\nTerritorio.\nLa diocesi comprende la provincia filippina di Aklan nella parte settentrionale dell'isola di Panay.\nSede vescovile \u00e8 la citt\u00e0 di Kalibo, dove si trova la cattedrale di San Giovanni Battista.\nIl territorio si estende su 1.817\u00a0km\u00b2 ed \u00e8 suddiviso in 24 parrocchie.\nStoria.\nLa diocesi \u00e8 stata eretta il 17 gennaio 1976 con la bolla \"Animarum utilitas\" di papa Paolo VI, ricavandone il territorio dalla diocesi di Capiz, che nel contempo \u00e8 stata elevata al rango di arcidiocesi metropolitana.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 864.200 persone contava 645.320 battezzati, corrispondenti al 74,7% del totale."}
{"id": "501648", "revid": "124649997", "url": "https://it.wikipedia.org/wiki?curid=501648", "title": "Diocesi di Kalemie-Kirungu", "text": "La diocesi di Kalemie-Kirungu (in latino: \"Dioecesis Kalemiensis-Kirunguensis\") \u00e8 una sede della Chiesa cattolica nella Repubblica Democratica del Congo suffraganea dell'arcidiocesi di Lubumbashi. Nel 2019 contava 867.750 battezzati su 1.376.380 abitanti. \u00c8 retta dal vescovo Christophe Amade, M.Afr.\nTerritorio.\nLa diocesi si trova nella provincia del Katanga, nella parte meridionale della Repubblica Democratica del Congo. Comprende i territori di Moba, Kalemie e Nyunzu nella provincia di Tanganyika, lungo il lago omonimo.\nSede vescovile \u00e8 la citt\u00e0 di Kirungu, dove sorge la cattedrale di San Giuseppe. A Kalemie si trova la procattedrale, dedicata a Cristo Re.\nIl territorio si estende su 71.577\u00a0km\u00b2 ed \u00e8 suddiviso in 20 parrocchie, raggruppate in 3 decanati, corrispondenti ai 3 territori amministrativi.\nStoria.\nIl vicariato apostolico del Congo superiore fu eretto l'11 gennaio 1887 con il breve \"Quae catholico\" di papa Leone XIII, ricavandone il territorio dal vicariato apostolico del Tanganica (oggi diocesi di Kigoma).\nIl 26 dicembre 1929 cedette una porzione di territorio a vantaggio dell'erezione del vicariato apostolico di Kivu (oggi arcidiocesi di Bukavu).\nL'11 luglio 1939 assunse il nome di vicariato apostolico di Baudouinville (\"vicariatus apostolicus Balduinopolitanus\"), per effetto del decreto \"Cum in Congi\" della Congregazione di Propaganda Fide.\nIl 10 gennaio 1952 cedette una porzione del suo territorio a vantaggio dell'erezione del vicariato apostolico di Kasongo (oggi diocesi).\nIl 10 novembre 1959 il vicariato apostolico fu elevato a diocesi con la bolla \"Cum parvulum\" di papa Giovanni XXIII.\nIl 24 aprile 1971 ha ceduto un'altra porzione di territorio a vantaggio dell'erezione della diocesi di Manono.\nIl 22 agosto 1972 per effetto del decreto \"Cum Excellentissimus\" della Congregazione per l'evangelizzazione dei popoli ha cambiato nuovamente nome in favore di diocesi di Kalemie-Kirungu.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.376.380 persone contava 867.750 battezzati, corrispondenti al 63,0% del totale."}
{"id": "501649", "revid": "72396", "url": "https://it.wikipedia.org/wiki?curid=501649", "title": "Diocesi di Kalisz", "text": "La diocesi di Kalisz (in latino: \"Dioecesis Calissiensis\") \u00e8 una sede della Chiesa cattolica in Polonia suffraganea dell'arcidiocesi di Pozna\u0144. Nel 2019 contava 727.672 battezzati su 733.839 abitanti. \u00c8 retta dal vescovo Damian Bryl.\nTerritorio.\nLa diocesi comprende la parte meridionale del voivodato della Grande Polonia, una piccola porzione nord-orientale del voivodato della Bassa Slesia, il distretto di Wierusz\u00f3w nel voivodato di \u0141\u00f3d\u017a e una piccola porzione settentrionale del voivodato di Opole.\nSede vescovile \u00e8 la citt\u00e0 di Kalisz, dove si trova la cattedrale di San Nicola. A Ostr\u00f3w Wielkopolski sorge la concattedrale di Santo Stanislao. In diocesi si contano tre basiliche minori: la basilica collegiata dell'Assunzione della Beata Vergine Maria a Kalisz, la basilica della Madre di Dio Aiuto dei Cristiani a Twardog\u00f3ra e la basilica di San Giovanni Battista a Krotoszyn.\nIl territorio \u00e8 suddiviso in 33 decanati e 283 parrocchie.\nStoria.\nLa diocesi di Kalisz \u00e8 stata eretta il 25 marzo 1992, nell'ambito della riorganizzazione delle diocesi polacche voluta da papa Giovanni Paolo II con la bolla \"Totus tuus Poloniae populus\". Il territorio \u00e8 stato ricavato dalle arcidiocesi di Gniezno, di Pozna\u0144, di Breslavia e dalle diocesi di Cz\u0119stochowa (oggi arcidiocesi), di Opole e di W\u0142oc\u0142awek.\nIl 7 ottobre 1993, con la lettera apostolica \"Christifideles dioecesis\", lo stesso papa Giovanni Paolo II ha confermato San Giuseppe, invocato con il titolo di \u00abCustode del Redentore\u00bb (\"Redemptoris custos\"), patrono principale della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 733.839 persone contava 727.672 battezzati, corrispondenti al 99,2% del totale."}
{"id": "501650", "revid": "125112116", "url": "https://it.wikipedia.org/wiki?curid=501650", "title": "Nazionale di calcio del Kazakistan", "text": "La nazionale di calcio del Kazakistan (kazako: \u0424\u0443\u0442\u0431\u043e\u043b\u0434\u0430\u043d \u049a\u0430\u0437\u0430\u049b\u0441\u0442\u0430\u043d \u04b0\u043b\u0442\u0442\u044b\u049b \u049b\u04b1\u0440\u0430\u043c\u0430\u0441\u044b, \"Futboldan Qazaqstan Ultt\u0131q quramasy\") \u00e8 la rappresentativa calcistica del Kazakistan e opera sotto la giurisdizione della Federazione calcistica kazaka.\nGioca in tenuta celeste e gialla, colori propri anche della bandiera. Ha esordito in una partita contro il il 1\u00ba giugno 1992. Dopo un periodo di militanza nell'AFC, dal 2002 \u00e8 affiliata alla UEFA. Dal 1994 al 2002 il Kazakistan \u00e8 stato iscritto all'AFC, quindi in quel periodo ha partecipato alla Coppa d'Asia. Di solito gioca le proprie partite interne nello stadio Astana Arena, situato nella capitale kazaka.\nNel ranking FIFA ha ottenuto quale miglior posizionamento il 97\u00ba posto nel luglio 2016, mentre il peggior posizionamento \u00e8 il 156\u00ba posto del febbraio 1996. Occupa attualmente (2020) il 119\u00ba posto.\nStoria.\nEsordi e militanza nell'AFC (1992-2002).\nFino al 1991 il Kazakistan non aveva una propria nazionale in quanto lo stato kazako era inglobato nell'Unione Sovietica. Esisteva, quindi, un'unica nazionale che rappresentava tutta l'Unione Sovietica. Dopo la dissoluzione dell'URSS venne creata la nazionale di calcio della Comunit\u00e0 degli Stati Indipendenti che rappresentava l'omonima confederazione di cui il Kazakistan fa parte tuttora. Tale nazionale, per\u00f2, partecip\u00f2 solo al campionato europeo di calcio 1992, dopodich\u00e9 ogni nazione che aderiva alla CSI cre\u00f2 la propria nazionale.\nDopo la dichiarazione di indipendenza del Kazakistan dall'Unione Sovietica, proclamata il 16 dicembre 1991, la nazionale maggiore kazaka esord\u00ec il 1\u00ba giugno 1992 con una vittoria per 1-0 contro il , anch'esso all'esordio assoluto, ad Almaty, nella Coppa dell'Asia Centrale. Nel torneo, che vide una sola edizione, i kazaki affrontarono anche le rappresentative degli altri stati viciniori: , e .\nDopo aver sconfitto la in un'amichevole giocata in Corea del Nord il 3 luglio 1992, il Kazakistan disput\u00f2 le rimanenti partite della Coppa dell'Asia Centrale, in cui rimase imbattuto. Sconfisse, infatti, l'Uzbekistan per 1-0 in casa il 16 luglio e pareggi\u00f2 per 1-1 gli altri tre incontri: il 14 settembre in Turkmenistan, il 26 settembre in Kirghizistan e il 14 ottobre in Uzbekistan. Nell'ultimo incontro, giocato il 25 ottobre 1992, ottenne una vittoria interna per 2-0 contro il Kirghizistan.\nLa Federazione calcistica del Kazakistan (in kazako \u0424\u0435\u0434\u0435\u0440\u0430\u0446\u0438\u044f \u041a\u0430\u0437\u0430\u0445\u0441\u0442\u0430\u043d\u0430 \u0444\u0443\u0442\u0431\u043e\u043b\u0430), fondata nel 1914, fu ricostituita nel 1994, anno in cui si affili\u00f2 alla FIFA e alla AFC.\nIl Kazakistan esord\u00ec in tornei ufficiali il 14 giugno 1996, battendo per 1-0 il allo Stadio Centrale di Almaty (gol di Maks\u00efm N\u00efzovcev) nelle eliminatorie della Coppa d'Asia 1996, per la cui fase finale non riusc\u00ec a qualificarsi.\nEsord\u00ec poi nelle qualificazioni alla Coppa del mondo in occasione delle qualificazioni AFC a . Inserito nel gruppo 9 con e , vinse per 3-0 ad Almaty contro il Pakistan l'11 maggio 1997 e vinse nuovamente a Baghdad contro l'Iraq (2-1) il 6 giugno seguente. L'11 giugno batt\u00e9 il Pakistan per 7-0 a Lahore, stabilendo la vittoria pi\u00f9 larga della propria storia. Il 29 giugno il Kazakistan chiuse il proprio cammino vittorioso nella prima fase sconfiggendo per 3-1 l'Iraq ad Almaty. Nel turno successivo i kazaki furono eliminati. Si piazzarono, infatti, ultimi nel girone con , , e , dopo aver ottenuto solo una vittoria (per 3-0 contro gli Emirati Arabi Uniti, il 18 ottobre 1997) e tre pareggi (tutti in casa, contro Uzbekistan, Giappone e Corea del Sud) in otto partite.\nNelle qualificazioni al il Kazakistan fu inserito nel gruppo 6 con , e . Nel marzo 2001 il Nepal, inizialmente designato per ospitare le partite del girone, rinunci\u00f2 all'organizzazione, che pass\u00f2 al Kazakistan. Tutti gli incontri furono quindi spostati ad Almaty, ma le proteste irachene condussero al trasferimento delle partite a Baghdad. Il 12 aprile 2001 il Kazakistan inizi\u00f2 bene, vincendo per 6-0 contro il Nepal con due gol di Oleg L\u00eftv\u00efnenko, poi due giorni dopo batt\u00e9 per 3-0 Macao. Il 16 aprile pareggi\u00f2 per 1-1 contro l'Iraq di fronte a 50.000 spettatori: il gol di Ruslan Baltiev al sesto minuto di gioco fu pareggiato da quello di Abdul-Wahab Abu Al-Hail su calcio di rigore al trentunesimo. Il 21 aprile 2001, allo Stadio Centrale di Almaty, il Kazakistan batt\u00e9 per 3-0 il Nepal con due gol di Maks\u00efm \u015eev\u00e7enko. Due giorni dopo sconfisse per 5-0 Macao, con doppiette di Dm\u00eftr\u00ef\u00fd Byakov e Igor Avdeev nel secondo tempo. Il 25 aprile, nell'ultima partita, contro l'Iraq, il Kazakistan concluse sul risultato di 1-1 di fronte a 25 000 spettatori (al gol di Litvinenko al trentaduesimo gli iracheni replicarono segnando dieci minuti dopo). Ad avere la meglio fu l'Iraq, che a parit\u00e0 di punti aveva una differenza reti migliore, avendo battuto il Nepal per 9-1.\nMilitanza nella UEFA (2002-oggi).\nIl 25 aprile 2002 la federcalcio kazaka si affili\u00f2 alla UEFA. La nazionale dovette attendere la conclusione del mondiale nippo-coreano per completare il passaggio alla nuova confederazione, avendo partecipato alle qualificazioni per Giappone e Corea del Sud 2002 come membro dell'AFC. Il Kazakistan non pot\u00e9 pertanto competere per la qualificazione alla fase finale di Euro 2004, dato che il sorteggio dei gironi eliminatori per il torneo portoghese si era tenuto il 25 gennaio 2002.\nLa squadra kazaka esord\u00ec in gare ufficiali come membro della UEFA nelle eliminatorie del .\nDa membro della UEFA il Kazakistan ottenne la sua prima vittoria a livello continentale il 24 marzo 2007, quando batt\u00e9 la per 2-1 in casa in un incontro valido per le qualificazioni a . Il 17 novembre 2007 ben figur\u00f2 contro il , bloccato sullo 0-0 per oltre 80 minuti, ma poi vittorioso per 1-2. Il 21 novembre 2007 la nazionale kazaka espugn\u00f2 Erevan, imponendosi per 1-0 contro l' e ottenendo cos\u00ec la sua prima vittoria esterna dopo l'affiliazione alla UEFA. Nelle eliminatorie per Euro 2008 il Kazakistan chiuse con un bilancio 2 vittorie, 4 pareggi (0-0 in trasferta e 2-2 in casa contro il , 1-1 in trasferta e in casa contro l') e 7 sconfitte, di cui solo una con pi\u00f9 di due gol di scarto (3-0 contro in casa del Portogallo). Con 10 punti e il sesto posto nel girone da otto squadre (precedendo e ), per la squadra fu questa la seconda migliore eliminatoria di sempre e la migliore dopo l'ingresso nella UEFA.\nNelle eliminatorie del , nel girone con , , , e , il Kazakistan raccolse 6 punti, ottenuti nelle due sfide contro Andorra, finendo quinto in classifica su sei squadre.\nPeggiore fu il bilancio nelle qualificazioni al , che il Kazakistan chiuse con 4 punti, ottenuti battendo l'Azerbaigian e pareggiando contro l'. Nelle eliminatorie del ripet\u00e9 il pari contro l'Austria e batt\u00e9 solo le , chiudendo il proprio girone a 5 punti.\nIniziate le qualificazioni al con un pari senza reti contro la il 9 settembre 2014 all'Astana Arena, il 10 ottobre 2014, all'Amsterdam Arena contro i , il Kazakistan pass\u00f2 in vantaggio con un gol di Renat Abdulin al diciassettesimo minuto di gioco e condusse il risultato sino al sessantunesimo, per poi perdere la partita per 3-1. Le cinque sconfitte consecutive (due contro la , due contro la e una contro l') lasciarono i kazaki senza possibilit\u00e0, anche se nella partita persa per 2-1 contro i cechi il 3 settembre 2015 alla Doosan Arena di Plze\u0148 il Kazakistan condusse il risultato per 53 minuti (rete di Yuri Logvinenko al 21\u00ba minuto) prima del gol del pareggio ceco al 74\u00b0 di gioco. Arriv\u00f2 poi un pari a reti bianche contro gli islandesi, ottenuto il 6 settembre 2015 al Laugardalsv\u00f6llur di Reykjav\u00edk. Nelle ultime due partite del girone i kazaki furono battuti in casa dai Paesi Bassi (2-1) e il 13 ottobre 2015 sconfissero la Lettonia per 1-0 a Riga (gol di Islambek Kuat), chiudendo a quota 5 punti e consolandosi con il penultimo posto nel girone (a pari punti con i lettoni, ma con il vantaggio degli scontri diretti e una migliore differenza reti).\nNel luglio 2016 il Kazakistan ottenne il proprio miglior posizionamento (97\u00ba posto) nel ranking FIFA.\nLe qualificazioni al iniziarono per i kazaki con un prestigioso pari interno contro la per 2-2, ottenuto dopo essere stati in svantaggio per 0-2. Ciononostante la squadra riusc\u00ec a ottenere solo due altri punti, pareggiando per 0-0 in casa contro la e per 1-1 in casa contro l'. Con un bilancio di 3 pareggi e 7 sconfitte in 10 partite chiuse il girone all'ultimo posto, con 3 punti.\nNella UEFA Nations League 2018-2019, inserito nel girone di Lega D con , e , si \u00e8 piazzato secondo con una vittoria, tre pareggi e due sconfitte (entrambe contro la Georgia capolista) in sei partite.\nIl Kazakistan \u00e8 l'ultima squadra al mondo ad aver subito un gol contro la squadra nazionale di San Marino durante le qualificazioni del Europeo 2021 il 16 novembre 2019, il Kazakistan \u00e8 riuscito a vincere con il punteggio di 3-1.\nNella UEFA Nations League 2020-2021 viene inserita nel gruppo 4 della lega C con , e . Arriva ultima nel girone con quattro punti, dati dalla vittoria contro la Lituania e il pareggio contro l'Albania.\nRosa attuale.\nLista dei giocatori convocati per le sfide di qualificazione ai mondiali 2022 contro e del 28 e 31 marzo 2021.\nPresenze e reti aggiornate al 28 marzo 2021.\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |\nStatistiche individuali.\nAggiornate al 10 ottobre 2019."}
{"id": "501651", "revid": "1086375", "url": "https://it.wikipedia.org/wiki?curid=501651", "title": "Arcidiocesi di Kalocsa-Kecskem\u00e9t", "text": "Larcidiocesi di Kalocsa-Kecskem\u00e9t (in latino: \"Archidioecesis Colocensis-Kecskemetensis\") \u00e8 una sede metropolitana della Chiesa cattolica in Ungheria. Nel 2019 contava 360.317 battezzati su 523.793 abitanti. \u00c8 retta dall'arcivescovo Bal\u00e1zs B\u00e1bel.\nTerritorio.\nL'arcidiocesi comprende la provincia di B\u00e1cs-Kiskun.\nSede arcivescovile \u00e8 la citt\u00e0 di Kalocsa, dove si trova la cattedrale dell'Assunzione di Maria Vergine. A Kecskem\u00e9t sorge la concattedrale dell'Ascensione del Signore.\nIl territorio si estende su 8.372\u00a0km\u00b2 ed \u00e8 suddiviso in 127 parrocchie.\nProvincia ecclesiastica.\nLa provincia ecclesiastica di Kalocsa-Kecskem\u00e9t comprende due suffraganee:\nStoria.\nLa diocesi di Kalocsa e B\u00e1cs fu eretta nel 1010 da santo Stefano d'Ungheria. Si ritenne che Kalocsa e B\u00e1cs fossero sedi indipendenti, unite successivamente, ma hanno acclarato che si tratta di un'unica sede, i cui vescovi risiedevano ora a Kalocsa ora a B\u00e1cs. Nelle due localit\u00e0 esistevano capitoli distinti.\nNel 1135 la diocesi di Kalocsa e B\u00e1cs fu elevata al rango di arcidiocesi metropolitana e l'elezione degli arcivescovi fu riservata ai capitoli uniti, in un'assemblea che avrebbe dovuto svolgersi in una terza citt\u00e0. Anche la questione dell'elevazione a sede metropolitana \u00e8 controversa: gi\u00e0 Asztrik godeva del titolo di arcivescovo, che si ritrova per Fabiano, il quinto vescovo. Alcuni studiosi sostengono che la metropolia di Kalocsa e B\u00e1cs si estendesse nell'XI secolo alle diocesi di Bihar (oggi diocesi di Gran Varadino dei Latini) e di Transilvania (oggi arcidiocesi di Alba Iulia), alla quale si aggiunse la diocesi di Csan\u00e1d (oggi diocesi di Seghedino-Csan\u00e1d).\nL'importanza della sede fu confermata nel 1175, allorch\u00e9, visto che la sede di Esztergom era vacante, tocc\u00f2 all'arcivescovo di Kalocsa incoronare il re B\u00e9la III d'Ungheria. Il fatto si ripet\u00e9 nel 1204 quando l'arcivescovo Giovanni incoron\u00f2 Ladislao II d'Ungheria. Nel 1212 fu sancito il diritto degli arcivescovi di Kalocsa all'incoronazione in caso di assenza o rifiuto dell'arcivescovo di Esztergom. Pochi anni l'arcivescovo Ugrinus istitu\u00ec il primo grande ospedale di Kalocsa e nel 1229 aggiunse alle sue suffraganee la diocesi di Sirmio. La nuova diocesi era un baluardo nella lotta contro i patareni, eretici diffusi nella Bosnia; gli arcivescovi si impegnarono nel contrastare la diffusione delle loro dottrine. Allo stesso arcivescovo Ugrinus tocc\u00f2 l'onore di incoronare Andrea II d'Ungheria. Cadde poi in battaglia contro i Tatari nel 1241.\nL'attivit\u00e0 missionaria condotta in Valacchia a partire dal XIII secolo dagli Ordini mendicanti Francescani e Domenicani port\u00f2 all'erezione delle diocesi di Arge\u0219 e di Severino, rispettivamente nel 1381 e nel 1382, che furono assegnate come suffraganee alla metropolia di Kalocsa.\nNel XV secolo sedettero sulla cattedra di Kalocsa due personaggi di spicco: Andrea Brenti, che ebbe un ruolo importante nella preparazione del concilio di Costanza e Istv\u00e1n V\u00e1rdai, tipica figura di vescovo rinascimentale, uomo di grande cultura umanistica, che port\u00f2 a Kalocsa l'influsso del Rinascimento italiano e fu poi creato cardinale. La sua opera a Kalocsa fu intensa e organica: celebr\u00f2 il sinodo diocesano, istitu\u00ec la visita pastorale nelle parrocchie, rivolse la sua attenzione alla formazione del clero, invi\u00f2 giovani chierici nelle universit\u00e0 europee, fond\u00f2 una biblioteca e cur\u00f2 anche le rendite dell'arcidiocesi.\nNel 1526 l'arcivescovo francescano P\u00e1l Tomori guid\u00f2 l'esercito nella battaglia di Moh\u00e1cs, nella quale trov\u00f2 la morte. La sconfitta segn\u00f2 la conquista ottomana e il declino dell'arcidiocesi; gli arcivescovi sotto il giogo dei turchi non poterono pi\u00f9 esercitare le loro funzioni. Tuttavia, la Santa Sede continu\u00f2 a nominare arcivescovi per questa sede, considerandola in pari tempo una terra di missione affidata ai francescani, che si presero cura anche dei cristiani che emigrarono in questa regione dalla Dalmazia dopo il 1550.\nL'effettiva giurisdizione arcivescovile si interruppe durante tutto il periodo della dominazione turca e fu ripristinata durante l'episcopato del cardinale Leopold Karl von Kollonitsch nell'ultimo decennio del XVII secolo. Fu il suo successore P\u00e1l Sz\u00e9cs\u00e9nyi che costru\u00ec un palazzo per la curia e costru\u00ec una chiesa parrocchiale, mentre il successore di lui Imre Cs\u00e1ky fece costruire la cattedrale. Nonostante questi sforzi, nel 1733 l'arcivescovo Gabriel Herman Antun Pata\u010di\u0107 trov\u00f2 l'arcidiocesi ancora da riorganizzare: fu lui a stabilire il seminario diocesano e a ripristinare il capitolo cattedrale.\nIn seguito al trattato del Trianon, il 10 febbraio 1923 la regione della Ba\u010dka che venne a trovarsi nel regno di Jugoslavia fu sottratta all'arcidiocesi ed eretta in amministrazione apostolica, divenuta diocesi di Subotica nel 1968. Da questo momento l'arcidiocesi assunse il solo nome di Kalocsa.\nIl 31 maggio 1993 con la bolla \"Hungarorum gens\" di papa Giovanni Paolo II furono rivisti i confini delle diocesi ungheresi. L'arcidiocesi di Kalocsa ampli\u00f2 il proprio territorio che furono fatti coincidere con la provincia di B\u00e1cs-Kiskun tramite l'acquisizione di diversi comuni dalle diocesi di V\u00e1c e di P\u00e9cs; a quest'ultima diocesi cedette il comune di Bogyiszl\u00f3. Contestualmente l'arcidiocesi ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 523.793 persone contava 360.317 battezzati, corrispondenti al 68,8% del totale."}
{"id": "501652", "revid": "1649409", "url": "https://it.wikipedia.org/wiki?curid=501652", "title": "Diocesi di Kalookan", "text": "La diocesi di Kalookan (in latino: \"Dioecesis Kalookana\") \u00e8 una sede della Chiesa cattolica nelle Filippine suffraganea dell'arcidiocesi di Manila. Nel 2019 contava 1.152.160 battezzati su 1.295.000 abitanti. \u00c8 retta dal vescovo Pablo Virgilio Siongco David.\nTerritorio.\nLa diocesi comprende tre citt\u00e0 della Regione Capitale Nazionale delle Filippine: Caloocan (la sola parte meridionale), Malabon e Navotas.\nSede vescovile \u00e8 la citt\u00e0 di Caloocan, dove si trova la cattedrale di San Rocco.\nIl territorio \u00e8 suddiviso in 31 parrocchie.\nStoria.\nLa diocesi \u00e8 stata eretta il 28 giugno 2003 con la bolla \"Quoniam quaelibet Ecclesia\" di papa Giovanni Paolo II, ricavandone il territorio dall'arcidiocesi di Manila.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.295.000 persone contava 1.152.160 battezzati, corrispondenti all'89,0% del totale."}
{"id": "501653", "revid": "1935652", "url": "https://it.wikipedia.org/wiki?curid=501653", "title": "Diocesi di Kasana-Luweero", "text": "La diocesi di Kasana-Luweero (in latino: \"Dioecesis Kasana-Luveerina\") \u00e8 una sede della Chiesa cattolica in Uganda suffraganea dell'arcidiocesi di Kampala. Nel 2019 contava 268.113 battezzati su 825.413 abitanti. La sede \u00e8 vacante.\nTerritorio.\nLa diocesi comprende i distretti di Luwero, Nakaseke e Nakasongola nella regione Centrale dell'Uganda.\nSede vescovile \u00e8 la citt\u00e0 di Luweero, dove si trova la cattedrale di Nostra Signora della Pace.\nIl territorio \u00e8 suddiviso in 18 parrocchie.\nStoria.\nLa diocesi \u00e8 stata eretta il 30 novembre 1996 con la bolla \"Cum ad aeternam\" di papa Giovanni Paolo II, ricavandone il territorio dall'arcidiocesi di Kampala.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 825.413 persone contava 268.113 battezzati, corrispondenti al 32,5% del totale."}
{"id": "501654", "revid": "92723", "url": "https://it.wikipedia.org/wiki?curid=501654", "title": "Diocesi di Kamina", "text": "La diocesi di Kamina (in latino: \"Dioecesis Kamina\u00ebnsis\") \u00e8 una sede della Chiesa cattolica nella Repubblica Democratica del Congo suffraganea dell'arcidiocesi di Lubumbashi. Nel 2019 contava 507.568 battezzati su 2.064.600 abitanti. La sede \u00e8 vacante.\nTerritorio.\nLa diocesi si trova nella provincia dell'Alto Lomami, nella parte meridionale della Repubblica Democratica del Congo. Comprende i territori di Kamina, Bukama e Kaniama nel distretto di Lomami Superiore.\nSede vescovile \u00e8 la citt\u00e0 di Kamina, dove sorge la cattedrale di Santa Teresa del Bambin Ges\u00f9.\nIl territorio si estende su 73.479\u00a0km\u00b2 ed \u00e8 suddiviso in 31 parrocchie, raggruppate in quattro decanati: Kamina, Kabondo-Dianda, Bukama e Kinkondja.\nStoria.\nLa prefettura apostolica di Lulua e Katanga centrale fu eretta il 18 luglio 1922 con il breve \"Quae catholico\" di papa Pio XI, ricavandone il territorio dal vicariato apostolico del Kasai superiore (oggi arcidiocesi di Kananga) e dalla prefettura apostolica del Katanga (oggi arcidiocesi di Lubumbashi).\nIl 7 aprile 1927 lo stesso papa Pio XI con il breve \"Quae in exploratam\" ridefin\u00ec i confini con la prefettura apostolica del Katanga superiore (oggi diocesi di Kongolo).\nIl 26 febbraio 1934 in forza della bolla \"Libenti animo\" di papa Pio XI cedette una porzione del suo territorio a vantaggio dell'erezione del vicariato apostolico di Boma (oggi diocesi) e nel contempo la prefettura apostolica fu elevata a vicariato apostolico.\nL'8 luglio 1948 cedette un'altra porzione di territorio a vantaggio dell'erezione della prefettura apostolica del Lago Moero (oggi diocesi di Kilwa-Kasenga) e contestualmente cambi\u00f2 il proprio nome in vicariato apostolico di Lulua.\nIl 10 novembre 1959 per effetto della bolla \"Cum parvulum\" di papa Giovanni XXIII il vicariato apostolico \u00e8 stato elevato a diocesi e ha assunto il nome di diocesi di Kamina.\nL'11 marzo 1971 ha ceduto un'ulteriore porzione di territorio a vantaggio dell'erezione della diocesi di Kolwezi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.064.600 persone contava 507.568 abitanti, corrispondenti al 24,6% del totale."}
{"id": "501655", "revid": "92723", "url": "https://it.wikipedia.org/wiki?curid=501655", "title": "Diocesi di Kamloops", "text": "La diocesi di Kamloops (in latino: \"Dioecesis Kamloopsensis\") \u00e8 una sede della Chiesa cattolica in Canada suffraganea dell'arcidiocesi di Vancouver appartenente alla regione ecclesiastica West (Ouest). Nel 2019 contava 61.000 battezzati su 441.400 abitanti. \u00c8 retta dal vescovo Joseph Phuong Nguyen.\nTerritorio.\nLa diocesi comprende parte della provincia della Columbia Britannica in Canada.\nSede vescovile \u00e8 la citt\u00e0 di Kamloops, dove si trova la cattedrale del Sacro Cuore di Ges\u00f9.\nIl territorio si estende su 119.000\u00a0km\u00b2 ed \u00e8 suddiviso in 24 parrocchie.\nStoria.\nLa diocesi \u00e8 stata eretta il 22 dicembre 1945 con la bolla \"Quae rei sacrae\" di papa Pio XII, ricavandone il territorio dall'arcidiocesi di Vancouver.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 441.400 persone contava 61.000 battezzati, corrispondenti al 13,8% del totale."}
{"id": "501656", "revid": "322321", "url": "https://it.wikipedia.org/wiki?curid=501656", "title": "Arcidiocesi di Kampala", "text": "Larcidiocesi di Kampala (in latino: \"Archidioecesis Kampalaensis\") \u00e8 una sede metropolitana della Chiesa cattolica in Uganda. Nel 2019 contava 1.952.331 battezzati su 4.757.721 abitanti. \u00c8 retta dall'arcivescovo Paul Ssemogerere.\nTerritorio.\nL'arcidiocesi comprende i distretti di Kampala, Mpigi e Wakiso nella regione Centrale dell'Uganda.\nSede arcivescovile \u00e8 la citt\u00e0 di Kampala, dove si trova la cattedrale di Santa Maria. In diocesi sorgono anche l'ex cattedrale di San Pietro a Nsambya e due basiliche minori dedicate entrambe ai Santi Martiri Ugandesi, una a Namugongo e l'altra a Munyonyo.\nIl territorio \u00e8 suddiviso in 66 parrocchie, raggruppate in 4 vicariati e 12 decanati.\nStoria.\nIl pro-vicariato apostolico di Nyanza fu eretto il 27 settembre 1880 con il decreto \"Cum R.P.D. Karolus Lavigerie\" della Congregazione di Propaganda Fide, ricavandone il territorio dal vicariato apostolico dell'Africa centrale (oggi arcidiocesi di Khartoum).\nIl 31 maggio 1883 fu elevato al rango di vicariato apostolico con il nome di vicariato apostolico di Victoria-Nyanza.\nIl 13 luglio 1894, in forza del breve \"Ex hac beati\" di papa Leone XIII, cedette una porzione del suo territorio a vantaggio dell'erezione dei vicariati apostolici del Nilo superiore (oggi arcidiocesi di Tororo) e di Victoria-Nyanza meridionale (oggi arcidiocesi di Mwanza) e contestualmente cambi\u00f2 nuovamente nome in vicariato apostolico di Victoria-Nyanza settentrionale.\nIl 15 gennaio 1915 cambi\u00f2 ancora nome in favore di vicariato apostolico dell'Uganda.\nIl 27 giugno 1922, il 28 maggio 1934 e il 25 maggio 1939 cedette porzioni del suo territorio a vantaggio dell'erezione rispettivamente della prefettura apostolica del Lago Alberto (oggi diocesi di Bunia) e dei vicariati apostolici del Ruwenzori (oggi arcidiocesi di Mbarara) e di Masaka (oggi diocesi).\nIl 25 marzo 1953 in virt\u00f9 della bolla \"Quemadmodum ad Nos\" di papa Pio XII il vicariato apostolico fu elevato al rango di arcidiocesi metropolitana con il nome di arcidiocesi di Rubaga, oggi sobborgo di Kampala.\nIl 9 agosto 1965 cedette una porzione di territorio a vantaggio dell'erezione della diocesi di Hoima.\nIl 5 agosto 1966 l'arcidiocesi di Rubaga si ampli\u00f2 con porzioni di territorio gi\u00e0 appartenute alla diocesi di Kampala (la cui sede vescovile fu traslata a Jinja), e contestualmente assunse il nome attuale.\nIl 17 luglio 1981 e il 30 novembre 1996 ha ceduto altre porzioni di territorio a vantaggio dell'erezione rispettivamente della diocesi di Kiyinda-Mityana, e delle diocesi di Kasana-Luweero e di Lugazi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 4.757.721 persone contava 1.952.331 battezzati, corrispondenti al 41,0% del totale."}
{"id": "501657", "revid": "1543377", "url": "https://it.wikipedia.org/wiki?curid=501657", "title": "Nazionale di calcio del Tagikistan", "text": "La nazionale di calcio del Tagikistan () \u00e8 la squadra calcistica nazionale del Tagikistan, posta sotto l'egida della Federazione calcistica del Tagikistan ed affiliata all'AFC.\nPrima del 1992 non esisteva, dato che i giocatori tagiki potevano essere selezionati solo dall'. La squadra vanta un solo successo internazionale, l'edizione 2006 dell'AFC Challenge Cup, in ogni caso una competizione minore.\nNella classifica mondiale della FIFA, istituita nell'agosto 1993, la posizione pi\u00f9 alta occupata dal Tagikistan \u00e8 il 106\u00ba posto del luglio 2013, mentre la pi\u00f9 bassa \u00e8 il 180\u00ba posto del luglio e dell'ottobre 2003. Occupa il 116\u00ba posto della graduatoria.\nStoria.\nDopo la dissoluzione dell'Unione Sovietica, il Tagikistan esord\u00ec a Du\u0161anbe contro l' il 17 giugno 1992, pareggiando per 2-2 una partita valida per la Coppa dell'Asia centrale. La federcalcio tagika fu ammessa alla FIFA nel 1994.\nLa nazionale tagika disput\u00f2 la prima partita ufficiale l'11 aprile 1994 a Tashkent nell'ambito di un torneo regionale, perdendo per 0-1 con il . La prima competizione ufficiale alla quale parteciparono le squadre furono le qualificazioni alla Coppa d'Asia 1996, dove venne inserita nel gruppo con l'Uzbekistan e il . Il Bahrein in seguito si ritir\u00f2, lasciando al Tagikistan la possibilit\u00e0 di disputare uno spareggio contro i loro vicini dell'Asia centrale. Vinta la partita di andata con il risultato di 4-0, al ritorno in trasferta il Tagikistan perse per 0-5 dopo i tempi supplementari, venendo eliminato. Partecip\u00f2 alle qualificazioni al campionato del mondo 1998, registrando quattro vittorie nella fase a gironi preliminare, tra cui un successo per 5-0 sul , e sub\u00ec una sola sconfitta, contro la , concludendo al secondo posto e venendo di conseguenza eliminato dalle qualificazioni.\nNella fase a gironi delle qualificazioni al vinse per 16-0 contro il , che ad oggi rappresenta la vittoria con il pi\u00f9 largo scarto nella storia della nazionale tagika, prima di perdere per 2-0 contro l'. Dopo aver eliminato il con un risultato complessivo di 4-0 nel turno preliminare delle qualificazioni al , tenne testa al Bahrein, semifinalista della Coppa d'Asia 2004 e futuro vincitore del girone, con un pareggio a reti inviolate il 31 marzo 2004.\nLa squadra vinse il suo primo torneo internazionale, l'edizione inaugurale della AFC Challenge Cup, nel 2006, battendo lo per 4-0 a Dacca.\nA seguito della deludente campagna di qualificazione al , il commissario tecnico Mubin Erga\u0161ev fu sollevato dall'incarico.\nPi\u00f9 tardi il Tagikistan venne inserito in un gruppo con , e per le qualificazioni alla Coppa d'Asia 2019. In seguito alla sconfitta subita con le Filippine il 27 marzo 2018, che sanc\u00ec l'impossibilit\u00e0 per il Tagikistan di qualificarsi alla Coppa d'Asia, il CT Khakim Fuzailov si dimise.\nA causa dei risultati infruttuosi del Tagikistan negli ultimi anni, fu nominato il CT uzbeko Usmon To\u0161ev al fine di attuare un cambio generazionale nella rosa della nazionale tagika. Sotto Usmon, il Tagikistan ha ottenuto ottimi risultati nelle qualificazioni al , riuscendo a battere il per 1-0 all'andata e a pareggiare per 1-1 al ritorno in trasferta. La successiva sconfitta miliante per 3-4 contro la ha tuttavia messo in pericolo la qualificazione del Tagikistan.\nRosa attuale.\nLista dei convocati per le partite amichevoli contro ed del 7 e 15 giugno 2021.\n\"Presenze e reti aggiornate al 15 giugno 2021\"\n! colspan=\"9\" align=\"left\" |\n! colspan=\"9\" align=\"left\" |\n! colspan=\"9\" align=\"left\" |"}
{"id": "501658", "revid": "92723", "url": "https://it.wikipedia.org/wiki?curid=501658", "title": "Diocesi di Kam&quot;janec'-Podil's'kyj", "text": "La diocesi di Kam\"janec'-Podil's'kyj (in latino: \"Dioecesis Camenecensis Latinorum\") \u00e8 una sede della Chiesa cattolica in Ucraina suffraganea dell'arcidiocesi di Leopoli. Nel 2019 contava 244.815 battezzati su 2.838.300 abitanti. \u00c8 retta dal vescovo Maksymilian Leonid Dubrawski, O.F.M.\nTerritorio.\nLa diocesi comprende le oblast' di Chmel'nyc'kyj e Vinnycja.\nSede vescovile \u00e8 la citt\u00e0 di Kam\"janec'-Podil's'kyj, dove si trova la cattedrale dei Santi Pietro e Paolo. Quando i Turchi nel 1672 conquistarono la citt\u00e0 non distrussero la cattedrale, ma costruirono un minareto davanti alla facciata. I Polacchi, riconquistata la citt\u00e0 nel 1699, non distrussero il minareto, ma posero sulla sommit\u00e0 una statua dorata della Vergine Maria.\nIl territorio \u00e8 suddiviso in 246 parrocchie.\nStoria.\nLa diocesi di Kamenec fu eretta nel 1373.\nOriginariamente suffraganea dell'arcidiocesi di Haly\u010d, nel 1412 divenne suffraganea dell'arcidiocesi di Leopoli, in seguito alla traslazione da Haly\u010d a Leopoli della sede metropolitana.\nIl 16 ottobre 1798, in forza della bolla \"Maximis undique\" con cui papa Pio VI riorganizzava le diocesi cattoliche in territorio russo dopo la spartizione della Polonia, quella di Kamenec venne fatta coincidere con la regione della Podolia e resa suffraganea dell'arcidiocesi di Mahil\u00eb\u016d.\nNel corso dell'Ottocento la diocesi visse diversi periodi di sede vacante. A seguito della cosiddetta \"Rivolta di Gennaio\" contro il governo zarista, inizi\u00f2 una persecuzione in Podolia contro la Chiesa cattolica. L'ukaz imperiale del 3 giugno 1866 decise la soppressione della diocesi e la deportazione a Kiev del vescovo Antoni Fija\u0142kowski. Da questo momento di fatto la diocesi rimase senza vescovo e la Santa Sede provvide a questa situazione anomala affidando la diocesi, con decreto della Congregazione Concistoriale del 3 maggio 1867, alla cura dei vescovi delle diocesi unite di Luc'k e \u017dytomyr.\nSolo al termine della prima guerra mondiale e dopo la fine del regime zarista, la Santa Sede pot\u00e9 nominare un nuovo vescovo nella persona di Piotr Ma\u0144kowski nel settembre del 1918.\nIl 27 aprile 1922 i sovietici saccheggiarono la cattedrale. Il 9 febbraio 1926 il vescovo Piotr Ma\u0144kowski si dimise, aprendo una sede vacante che durer\u00e0 fino al crollo del comunismo. Dal 1946 al 1990 la cattedrale fu chiusa al culto e adibita a museo dell'ateismo.\nCon la fine del regime sovietico e la nascita della repubblica indipendente dell'Ucraina, i confini della diocesi vennero allargati verso sud e verso est, per includere tutti i territori ucraini della diocesi di Tiraspol. Contestualmente la diocesi entr\u00f2 a far parte della provincia ecclesiastica dell'arcidiocesi di Leopoli.\nIl 4 maggio 2002 ha ceduto parte del suo territorio a vantaggio dell'erezione delle diocesi di Charkiv-Zapori\u017e\u017eja e di Odessa-Sinferopoli.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.838.300 persone contava 244.815 battezzati, corrispondenti all'8,6% del totale."}
{"id": "501659", "revid": "1086375", "url": "https://it.wikipedia.org/wiki?curid=501659", "title": "Arcidiocesi di Kananga", "text": "Larcidiocesi di Kananga (in latino: \"Archidioecesis Kanangana\") \u00e8 una sede metropolitana della Chiesa cattolica nella Repubblica Democratica del Congo. Nel 2019 contava 2.373.000 battezzati su 3.979.000 abitanti. \u00c8 retta dall'arcivescovo Marcel Madila Basanguka.\nTerritorio.\nL'arcidiocesi comprende i territori di Demba, Dembelenge, Dibaya e Kazumba nella provincia del Kasai Occidentale (dal 2005 provincia del Kasai Centrale), nella Repubblica Democratica del Congo.\nSede arcivescovile \u00e8 la citt\u00e0 di Kananga, dove si trova la cattedrale di San Giuseppe Mikalayi.\nIl territorio \u00e8 suddiviso in 70 parrocchie.\nStoria.\nLa missione sui iuris del Kasai superiore fu eretta con decreto di Propaganda Fide il 26 luglio 1901, ricavandone il territorio dal vicariato apostolico del Congo indipendente o belga (oggi arcidiocesi di Kinshasa).\nIl 18 marzo 1904 fu elevata al rango di prefettura apostolica.\nIl 30 giugno 1911 cedette una porzione di territorio a vantaggio dell'erezione della prefettura apostolica del Katanga settentrionale (oggi diocesi di Kongolo).\nIl 13 giugno 1917 la prefettura apostolica fu elevata a vicariato apostolico.\nNel marzo del 1921 cedette una porzione del suo territorio alla prefettura apostolica di Koango (oggi diocesi di Kikwit).\nIl 25 maggio 1936 e il 13 aprile 1937 cedette altre porzioni del suo territorio a vantaggio dell'erezione rispettivamente delle prefetture apostoliche di Tshumbe (oggi diocesi) e Ipame (oggi diocesi di Idiofa).\nIl 10 marzo 1949 cambi\u00f2 nome in favore di vicariato apostolico di Luluabourg.\nIl 24 marzo 1953 cedette ancora porzioni del suo territorio a vantaggio dell'erezione del vicariato apostolico di Kabinda (oggi diocesi) e della prefettura apostolica di Mweka (oggi diocesi).\nIl 25 aprile 1959 cedette un'ulteriore porzione del suo territorio a vantaggio dell'erezione del vicariato apostolico di Luebo (oggi diocesi).\nIl 10 novembre dello stesso anno il vicariato apostolico \u00e8 stato elevato al rango di arcidiocesi metropolitana con la bolla \"Cum parvulum\" di papa Giovanni XXIII.\nNel 1963, il 3 maggio 1966 e il 26 settembre 1967 ha ceduto altre porzioni del suo territorio a vantaggio dell'erezione rispettivamente dell'amministrazione apostolica di Mbuji-Mayi (oggi diocesi di Mbujimayi) e delle diocesi di Mbujimayi e di Luiza.\nIl 14 giugno 1972 per effetto del decreto \"Cum Excellentissimus\" della Congregazione per l'evangelizzazione dei popoli cambi\u00f2 nome in favore di arcidiocesi di Kananga.\nIl 24 agosto 1972 in virt\u00f9 del decreto \"Quo facilius\" della Congregazione per l'evangelizzazione dei popoli si \u00e8 ampliata, includendo la missione di Dibinga, che era appartenuta alla diocesi di Mweka.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 3.979.000 persone contava 2.373.000 battezzati, corrispondenti al 59,6% del totale."}
{"id": "501661", "revid": "322321", "url": "https://it.wikipedia.org/wiki?curid=501661", "title": "Diocesi di Kandy", "text": "La diocesi di Kandy (in latino: \"Dioecesis Kandiensis\") \u00e8 una sede della Chiesa cattolica in Sri Lanka suffraganea dell'arcidiocesi di Colombo. Nel 2019 contava 81.470 battezzati su 2.752.940 abitanti. \u00c8 retta dal vescovo Warnakulasurya Wadumestrige Devsritha Valence Mendis.\nTerritorio.\nLa diocesi comprende la provincia centrale dello Sri Lanka.\nSede vescovile \u00e8 la citt\u00e0 di Kandy, dove si trova la cattedrale di Sant'Antonio.\nIl territorio \u00e8 suddiviso in 29 parrocchie, raggruppate in tre vicariati, corrispondenti ai tre distretti che costituiscono la provincia centrale: Kandy, Nuwara Eliya e Matale.\nStoria.\nIl vicariato apostolico di Kandy fu eretto il 20 aprile 1883 con il breve \"Quo satius\" di papa Leone XIII, ricavandone il territorio dal vicariato apostolico di Colombo (oggi arcidiocesi).\nIl 1\u00ba settembre 1886 il vicariato apostolico \u00e8 stato elevato a diocesi con la bolla \"Humanae salutis\" di papa Leone XIII.\nIl 14 giugno 1954 ha ceduto una porzione del proprio territorio alla diocesi di Trincomalee.\nIl 18 dicembre 1972 ha ceduto un'ulteriore porzione del suo territorio a vantaggio dell'erezione della diocesi di Badulla.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.752.940 persone contava 81.470 battezzati, corrispondenti al 3,0% del totale."}
{"id": "501662", "revid": "322321", "url": "https://it.wikipedia.org/wiki?curid=501662", "title": "Diocesi di Kankan", "text": "La diocesi di Kankan (in latino: \"Dioecesis Kankanensis\") \u00e8 una sede della Chiesa cattolica in Guinea suffraganea dell'arcidiocesi di Conakry. Nel 2019 contava 78.700 battezzati su 3.063.500 abitanti. \u00c8 retta dal vescovo Alexis Aly Tagbino.\nTerritorio.\nLa diocesi si trova nel nord-est della Guinea.\nSede vescovile \u00e8 la citt\u00e0 di Kankan, dove si trova la cattedrale di Nostra Signora delle Vittorie e della Pace.\nIl territorio si estende su 118.000\u00a0km\u00b2 ed \u00e8 suddiviso in 20 parrocchie.\nStoria.\nLa prefettura apostolica di Kankan fu eretta il 12 maggio 1949 con la bolla \"Evangelizationis operi\" di papa Pio XII, ricavandone il territorio dal vicariato apostolico della Guinea francese (oggi arcidiocesi di Conakry).\nIl 17 novembre 1993 la prefettura apostolica \u00e8 stata elevata a diocesi, con la bolla \"Cum in Apostolica\" di Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 3.063.500 persone contava 78.700 battezzati, corrispondenti al 2,6% del totale."}
{"id": "501663", "revid": "92723", "url": "https://it.wikipedia.org/wiki?curid=501663", "title": "Diocesi di Kannur", "text": "La diocesi di Kannur (in latino: \"Dioecesis Kannurensis\") \u00e8 una sede della Chiesa cattolica in India suffraganea dell'arcidiocesi di Verapoly. Nel 2019 contava 55.530 battezzati su 2.997.423 abitanti. \u00c8 retta dal vescovo Alex Joseph Vadakumthala.\nTerritorio.\nLa diocesi comprende, nello stato indiano del Kerala, la parte del distretto di Kannur a nord del fiume Mah\u00e9 e la parte del distretto di Kasaragod a sud del fiume Chandragiri.\nSede vescovile \u00e8 la citt\u00e0 di Kannur, dove si trova la cattedrale della Santissima Trinit\u00e0.\nIl territorio \u00e8 suddiviso in 62 parrocchie.\nStoria.\nLa diocesi \u00e8 stata eretta il 5 novembre 1998 con la bolla \"Cum ad aeternam\" di papa Giovanni Paolo II, ricavandone il territorio dalla diocesi di Calicut.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.997.423 persone contava 55.530 battezzati, corrispondenti all'1,9% del totale."}
{"id": "501665", "revid": "92723", "url": "https://it.wikipedia.org/wiki?curid=501665", "title": "Diocesi di Kaolack", "text": "La diocesi di Kaolack (in latino: \"Dioecesis Kaolackensis\") \u00e8 una sede della Chiesa cattolica in Senegal suffraganea dell'arcidiocesi di Dakar. Nel 2019 contava 20.000 battezzati su 2.250.445 abitanti. \u00c8 retta dal vescovo Martin Boucar Tine, S.S.S.\nTerritorio.\nLa diocesi comprende le regioni di Kaolack e Kaffrine in Senegal.\nSede vescovile \u00e8 la citt\u00e0 di Kaolack, dove si trova la cattedrale di San Teofilo.\nIl territorio \u00e8 suddiviso in 18 parrocchie.\nStoria.\nLa prefettura apostolica di Kaolack fu eretta il 21 gennaio 1957 con la bolla \"Firmissima libertatis\" di papa Pio XII, ricavandone il territorio dall'arcidiocesi di Dakar e dalla diocesi di Ziguinchor.\nIl 6 luglio 1965 la prefettura apostolica \u00e8 stata elevata a diocesi con la bolla \"Christi Vicarii\" di papa Paolo VI.\nIl 13 agosto 1970 ha ceduto una porzione del suo territorio a vantaggio dell'erezione della prefettura apostolica di Tambacounda (oggi diocesi).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.250.445 persone contava 20.000 battezzati, corrispondenti allo 0,9% del totale."}
{"id": "501666", "revid": "92723", "url": "https://it.wikipedia.org/wiki?curid=501666", "title": "Diocesi di Kaposv\u00e1r", "text": "La diocesi di Kaposv\u00e1r (in latino: \"Dioecesis Kaposvarensis\") \u00e8 una sede della Chiesa cattolica in Ungheria suffraganea dell'arcidiocesi di Veszpr\u00e9m. Nel 2019 contava 292.000 battezzati su 397.800 abitanti. \u00c8 retta dal vescovo L\u00e1szl\u00f3 Varga.\nTerritorio.\nLa diocesi comprende per intero la provincia ungherese di Somogy, e porzioni minori delle province di Baranya, Tolna e Zala.\nSede vescovile \u00e8 la citt\u00e0 di Kaposv\u00e1r, dove si trova la cattedrale dell'Assunzione di Maria Vergine.\nIl territorio si estende su 6.764\u00a0km\u00b2 ed \u00e8 suddiviso in 103 parrocchie.\nStoria.\nLa diocesi \u00e8 stata eretta il 31 maggio 1993 con la bolla \"Hungarorum gens\" di papa Giovanni Paolo II, ricavandone il territorio dalla diocesi di Veszpr\u00e9m, contestualmente elevata ad arcidiocesi metropolitana.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 397.800 persone contava 292.000 battezzati, corrispondenti al 73,4% del totale."}
{"id": "501667", "revid": "92723", "url": "https://it.wikipedia.org/wiki?curid=501667", "title": "Arcidiocesi di Karachi", "text": "Larcidiocesi di Karachi (in latino: \"Archidioecesis Karachiensis\") \u00e8 una sede metropolitana della Chiesa cattolica in Pakistan. Nel 2019 contava 197.700 battezzati su 20.530.000 abitanti. \u00c8 retta dall'arcivescovo Benny Mario Travas.\nTerritorio.\nL'arcidiocesi comprende il distretto di Karachi, nella provincia di Sindh in Pakistan.\nSede arcivescovile \u00e8 la citt\u00e0 di Karachi, dove si trova la cattedrale di San Patrizio.\nIl territorio \u00e8 suddiviso in 15 parrocchie.\nStoria.\nIl 1\u00ba giugno 1934 fu istituita a Karachi una missione, nell'ambito dell'arcidiocesi di Bombay, affidata ai francescani olandesi, che presero possesso del loro territorio nel mese di giugno del 1935.\nLa diocesi di Karachi fu eretta il 20 maggio 1948 con la bolla \"Opportunis providentiae\" di papa Pio XII, ricavandone il territorio dall'arcidiocesi di Bombay, di cui era originariamente suffraganea.\nIl 15 luglio 1950 la diocesi \u00e8 stata elevata al rango di arcidiocesi metropolitana con la bolla \"Rerum locorumque\" dello stesso papa Pio XII.\nIl 28 aprile 1958 e il 9 novembre 2001 ha ceduto porzioni del suo territorio a vantaggio rispettivamente dell'erezione della diocesi di Hyderabad e del vicariato apostolico di Quetta.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 20.530.000 persone contava 197.700 battezzati, corrispondenti all'1,0% del totale."}
{"id": "501668", "revid": "92723", "url": "https://it.wikipedia.org/wiki?curid=501668", "title": "Diocesi di Kara", "text": "La diocesi di Kara (in latino: \"Dioecesis Kara\u00ebnsis\") \u00e8 una sede della Chiesa cattolica in Togo suffraganea dell'arcidiocesi di Lom\u00e9. Nel 2019 contava 166.000 battezzati su 864.350 abitanti. \u00c8 retta dal vescovo Jacques Danka Longa.\nTerritorio.\nLa diocesi comprende l'intera Regione di Kara, nella parte centro-settentrionale del Togo.\nSede vescovile \u00e8 la citt\u00e0 di Kara, dove si trova la cattedrale dei Santi Pietro e Paolo.\nIl territorio \u00e8 suddiviso in 35 parrocchie.\nStoria.\nLa diocesi \u00e8 stata eretta il 1\u00ba luglio 1994, ricavandone il territorio dalla diocesi di Sokod\u00e9.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 864.350 persone contava 166.000 battezzati, corrispondenti al 19,2% del totale."}
{"id": "501670", "revid": "92723", "url": "https://it.wikipedia.org/wiki?curid=501670", "title": "Diocesi di Karwar", "text": "La diocesi di Karwar (in latino: \"Dioecesis Karvarensis\") \u00e8 una sede della Chiesa cattolica in India suffraganea dell'arcidiocesi di Bangalore. Nel 2019 contava 45.515 battezzati su 1.536.130 abitanti. La sede \u00e8 vacante.\nTerritorio.\nLa diocesi comprende il distretto del Kannada Settentrionale nello stato del Karnataka in India.\nSede vescovile \u00e8 la citt\u00e0 di Karwar, dove si trova la cattedrale dell'Assunzione di Maria Vergine.\nIl territorio \u00e8 suddiviso in 68 parrocchie.\nStoria.\nLa diocesi \u00e8 stata eretta il 24 gennaio 1976 con la bolla \"Christi iussum\" di papa Paolo VI, ricavandone il territorio dalla diocesi di Belgaum.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.536.130 persone contava 45.515 battezzati, corrispondenti al 3,0% del totale."}
{"id": "501671", "revid": "110157", "url": "https://it.wikipedia.org/wiki?curid=501671", "title": "Arcidiocesi di Kasama", "text": "Larcidiocesi di Kasama (in latino: \"Archidioecesis Kasama\u00ebnsis\") \u00e8 una sede metropolitana della Chiesa cattolica in Zambia. Nel 2019 contava 802.894 battezzati su 1.433.740 abitanti. \u00c8 retta dall'arcivescovo Ignatius Chama.\nTerritorio.\nL'arcidiocesi comprende la maggior parte della Provincia Settentrionale, nello Zambia. \nSede arcivescovile \u00e8 la citt\u00e0 di Kasama, dove si trova la cattedrale di San Giovanni Evangelista.\nIl territorio \u00e8 suddiviso in 26 parrocchie.\nStoria.\nIl vicariato apostolico di Banguelo fu eretto il 28 gennaio 1913 con il breve \"Magno est semper\" di papa Pio X, ricavandone il territorio dal vicariato apostolico di Nyassa (oggi arcidiocesi di Lilongwe).\nIl 26 maggio 1933 cedette una porzione del suo territorio a vantaggio dell'erezione della missione sui iuris di Lwangwa (oggi diocesi di Mpika).\nIl 10 luglio 1952 cedette un'altra porzione di territorio a vantaggio dell'erezione della prefettura apostolica di Fort Rosebery (oggi diocesi di Mansa) e nel contempo assunse il nome di vicariato apostolico di Kasama in forza del decreto \"Cum in Rhodesia\" della Congregazione di Propaganda Fide.\nIl 25 aprile 1959 il vicariato apostolico fu elevato a diocesi suffraganea dell'arcidiocesi di Lusaka con la bolla \"Cum christiana fides\" di papa Giovanni XXIII.\nIl 12 luglio 1967 \u00e8 stata ulteriormente elevata al rango di arcidiocesi metropolitana con la bolla \"Qui altissimi Dei\" di papa Paolo VI.\nNel novembre del 1995 si \u00e8 ampliata, incorporando quattro parrocchie che appartenevano alla diocesi di Mpika.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 1.433.740 persone contava 802.894 battezzati, corrispondenti al 56,0% del totale."}
{"id": "501672", "revid": "110157", "url": "https://it.wikipedia.org/wiki?curid=501672", "title": "Diocesi di Kasese", "text": "La diocesi di Kasese (in latino: \"Dioecesis Kasesensis\") \u00e8 una sede della Chiesa cattolica in Uganda suffraganea dell'arcidiocesi di Mbarara. Nel 2019 contava 402.255 battezzati su 747.572 abitanti. \u00c8 retta dal vescovo Acquirino Francis Kibira.\nTerritorio.\nLa diocesi comprende il distretto di Kasese nella regione Occidentale dell'Uganda.\nSede vescovile \u00e8 la citt\u00e0 di Kasese, dove si trova la cattedrale dell'Assunzione di Maria Vergine.\nIl territorio si estende su 3.205\u00a0km\u00b2 ed \u00e8 suddiviso in 12 parrocchie.\nStoria.\nLa diocesi \u00e8 stata eretta il 6 marzo 1989 con la bolla \"Uti eo facilius\" di papa Giovanni Paolo II, ricavandone il territorio dalla diocesi di Fort Portal.\nOriginariamente suffraganea dell'arcidiocesi di Kampala, il 2 gennaio 1999 \u00e8 entrata a far parte della provincia ecclesiastica dell'arcidiocesi di Mbarara.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 747.572 persone contava 402.255 battezzati, corrispondenti al 53,8% del totale."}
{"id": "501673", "revid": "92723", "url": "https://it.wikipedia.org/wiki?curid=501673", "title": "Eparchia di Kalyan", "text": "Leparchia di Kalyan (in latino: \"Eparchia Callianensis\") \u00e8 una sede della Chiesa cattolica siro-malabarese in India suffraganea dell'arcidiocesi di Bombay. Nel 2019 contava 65.499 battezzati. \u00c8 retta dall'eparca Thomas Elavanal, M.C.B.S.\nTerritorio.\nL'eparchia ha giurisdizione sui fedeli della Chiesa cattolica siro-malabarese nelle divisioni di Konkan, Pune e Nashik nello stato del Maharashtra in India.\nSede eparchiale \u00e8 la citt\u00e0 di Kalyan, dove si trova la cattedrale di San Tommaso.\nIl territorio \u00e8 suddiviso in 102 parrocchie.\nStoria.\nL'eparchia \u00e8 stata eretta il 30 aprile 1988 con la bolla \"Pro Christifidelibus\" di papa Giovanni Paolo II, ricavandone il territorio dall'arcidiocesi di Bombay.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2019 contava 65.499 battezzati."}
{"id": "501674", "revid": "92723", "url": "https://it.wikipedia.org/wiki?curid=501674", "title": "Diocesi di Kasongo", "text": "La diocesi di Kasongo (in latino: \"Dioecesis Kasongo\u00ebnsis\") \u00e8 una sede della Chiesa cattolica nella Repubblica Democratica del Congo suffraganea dell'arcidiocesi di Bukavu. Nel 2019 contava 675.000 battezzati su 1.542.800 abitanti. \u00c8 retta dal vescovo Placide Lubamba Ndjibu, M.Afr.\nTerritorio.\nLa diocesi comprende la citt\u00e0 di Kasongo, dove si trova la cattedrale di San Carlo Borromeo.\nIl territorio si estende su 75.365\u00a0km\u00b2 ed \u00e8 suddiviso in 16 parrocchie.\nStoria.\nIl vicariato apostolico di Kasongo fu eretto il 10 gennaio 1952 con la bolla \"Pro supremi\" di papa Pio XII, ricavandone il territorio dai vicariati apostolici di Baudouinville (oggi diocesi di Kalemie-Kirungu) e di Kivu (oggi arcidiocesi di Bukavu).\nIl 10 dicembre 1959 il vicariato apostolico \u00e8 stato elevato a diocesi con la bolla \"Cum parvulum\" di papa Giovanni XXIII.\nIl 16 aprile 1962 ha ceduto una porzione del suo territorio a vantaggio dell'erezione della diocesi di Uvira.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.542.800 persone contava 675.000 battezzati, corrispondenti al 43,8% del totale."}
{"id": "501675", "revid": "110157", "url": "https://it.wikipedia.org/wiki?curid=501675", "title": "Diocesi di Katiola", "text": "La diocesi di Katiola (in latino: \"Dioecesis Katiolaensis\") \u00e8 una sede della Chiesa cattolica in Costa d'Avorio suffraganea dell'arcidiocesi di Korhogo. Nel 2019 contava 105.187 battezzati su 750.380 abitanti. La sede \u00e8 vacante.\nTerritorio.\nLa diocesi comprende il dipartimento di Ferkess\u00e9dougou nella regione delle Savane e i dipartimenti di Katiola e Dabakala nella regione della Valle del Bandama in Costa d'Avorio.\nSede vescovile \u00e8 la citt\u00e0 di Katiola, dove si trova la cattedrale di Santa Giovanna d'Arco.\nIl territorio \u00e8 suddiviso in 22 parrocchie.\nStoria.\nLa prefettura apostolica di Korogo fu eretta il 17 novembre 1911 con il breve \"Quae Catholico\" di papa Pio X, ricavandone il territorio dalla prefettura apostolica della Costa d'Avorio (oggi arcidiocesi di Abidjan).\nIl 15 maggio 1952 in virt\u00f9 della bolla \"Inter adversa\" di papa Pio XII la prefettura apostolica fu elevata a vicariato apostolico, assumendo il nome di vicariato apostolico di Katiola.\nIl 14 settembre 1955 il vicariato apostolico \u00e8 stato elevato a diocesi con la bolla \"Dum tantis\" dello stesso papa Pio XII. Originariamente era suffraganea dell'arcidiocesi di Abidjan.\nIl 13 settembre 1963 e il 15 ottobre 1971 ha ceduto porzioni del suo territorio a vantaggio dell'erezione rispettivamente delle diocesi di Abengourou e di Korhogo (quest'ultima \u00e8 oggi arcidiocesi).\nIl 19 dicembre 1994 \u00e8 entrata a far parte della provincia ecclesiastica dell'arcidiocesi di Korhogo.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 750.380 persone contava 105.187 battezzati, corrispondenti al 14,0% del totale."}
{"id": "501676", "revid": "92723", "url": "https://it.wikipedia.org/wiki?curid=501676", "title": "Arcidiocesi di Katowice", "text": "Larcidiocesi di Katowice (in latino: \"Archidioecesis Katovicensis\") \u00e8 una sede metropolitana della Chiesa cattolica in Polonia. Nel 2019 contava 1.390.000 battezzati su 1.461.000 abitanti. \u00c8 retta dall'arcivescovo Wiktor Pawe\u0142 Skworc.\nTerritorio.\nL'arcidiocesi si estende nella parte centrale del Voivodato della Slesia.\nSede arcivescovile \u00e8 la citt\u00e0 di Katowice, dove si trova la cattedrale di Cristo Re. Nel territorio dell'arcidiocesi sorgono 6 basiliche minori: il santuario di Santa Maria Immacolata a Psz\u00f3w; la basilica della Beata Vergine Maria e di San Bartolomeo a Piekary \u015al\u0105skie; la basilica di Sant'Antonio da Padova a Rybnik; la basilica di San Luigi e dell'Assunzione di Maria nel quartiere Panewniki di Katowice; la basilica di Sant'Adalberto a Miko\u0142\u00f3w; e la basilica di Santo Stefano e di Nostra Signora di Bogucka a Katowice.\nIl territorio si estende su 2.400\u00a0km\u00b2 ed \u00e8 suddiviso in 33 decanati e in 322 parrocchie.\nProvincia ecclesiastica.\nLa provincia ecclesiastica di Katowice, istituita nel 1992, comprende due suffraganee:\nStoria.\nIn seguito all'assegnazione alla Polonia di parte del territorio dell'Alta Slesia, il 7 novembre 1922 la Santa Sede nomin\u00f2 per questi territori, che formalmente facevano ancora parte dell'arcidiocesi di Breslavia, un amministratore apostolico nella persona del salesiano August Hlond.\nSul medesimo territorio, il 28 ottobre 1925 \u00e8 stata eretta la diocesi di Katowice con la bolla \"Vixdum Poloniae unitas\" di papa Pio XI, ricavandone il territorio dalla stessa arcidiocesi di Breslavia. La nuova sede fu resa suffraganea dell'arcidiocesi di Cracovia.\nIl 25 marzo 1992, in seguito alla riorganizzazione delle diocesi polacche voluta da papa Giovanni Paolo II con la bolla \"Totus tuus Poloniae populus\", ha ceduto porzioni del suo territorio a vantaggio dell'erezione delle diocesi di Bielsko-\u017bywiec e di Gliwice e contestualmente \u00e8 stata elevata al rango di arcidiocesi metropolitana.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 1.461.000 persone contava 1.390.000 battezzati, corrispondenti al 95,1% del totale."}
{"id": "501677", "revid": "110157", "url": "https://it.wikipedia.org/wiki?curid=501677", "title": "Arcidiocesi di Kaunas", "text": "Larcidiocesi di Kaunas (in latino: \"Archidioecesis Kaunensis\") \u00e8 una sede metropolitana della Chiesa cattolica in Lituania. Nel 2019 contava 362.000 battezzati su 437.000 abitanti. \u00c8 retta dall'arcivescovo K\u0119stutis K\u0117valas.\nTerritorio.\nL'arcidiocesi comprende porzioni delle contee di Kaunas, di Taurag\u0117 e di Vilnius.\nSede arcivescovile \u00e8 la citt\u00e0 di Kaunas, dove si trova la cattedrale dei Santi Pietro e Paolo. La primitiva cattedrale di Medininkai, dedicata anch'essa ai Santi Pietro e Paolo, si trova ora nella diocesi di Tel\u0161iai, nella citt\u00e0 di Varniai.\nIl territorio \u00e8 suddiviso in 92 parrocchie.\nStoria.\nLa diocesi di Samogizia fu eretta nel 1417. La residenza originaria era a Medininkai (l'odierna Varniai), oggi nel territorio della diocesi di Tel\u0161iai.\nIl vescovo Merkelis Giedraitis combatt\u00e9 il protestantesimo che aveva attecchito nella diocesi e applic\u00f2 i decreti del Concilio di Trento, procurando di aumentare il numero di sacerdoti e di parrocchie. Diede impulso alla pubblicazione di testi religiosi in lingua lituana. Cerc\u00f2 di aprire un seminario diocesano, ma il progetto riusc\u00ec solo dopo la sua morte.\nNel 1798 con la bolla \"Maximis undique pressi\" papa Pio VI assegn\u00f2 la diocesi, che era suffraganea dell'arcidiocesi di Gniezno, alla provincia ecclesiastica dell'arcidiocesi di Mahil\u00eb\u016d (oggi arcidiocesi di Minsk-Mahil\u00eb\u016d).\nIl 16 marzo 1799 cedette una porzione del suo territorio a vantaggio dell'erezione della diocesi di \u0141om\u017ca.\nNel 1864 la sede episcopale fu traslata da Medinikai a Kaunas.\nIl 9 giugno 1920 cedette i territori che si trovavano nella repubblica di Lettonia alla diocesi di Riga (oggi arcidiocesi).\nNel 1921 si ampli\u00f2, includendo la porzione di territorio della diocesi di \u0141om\u017ca che si era venuta a trovare in territorio lituano.\nIl 4 aprile 1926 in forza della bolla \"Lituanorum gente\" di papa Pio XI ha ceduto porzioni del suo territorio a vantaggio dell'erezione delle diocesi di Panev\u0117\u017eys, di Tel\u0161iai e di Vilkavi\u0161kis e contestualmente \u00e8 stata elevata al rango di arcidiocesi metropolitana con il nome attuale.\nIl 28 maggio 1997 ha ceduto un'altra porzione di territorio a vantaggio dell'erezione della diocesi di \u0160iauliai.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 437.000 persone contava 362.000 battezzati, corrispondenti all'82,8% del totale."}
{"id": "501678", "revid": "110157", "url": "https://it.wikipedia.org/wiki?curid=501678", "title": "Diocesi di Kavieng", "text": "La diocesi di Kavieng (in latino: \"Dioecesis Kaviengensis\") \u00e8 una sede della Chiesa cattolica in Papua Nuova Guinea suffraganea dell'arcidiocesi di Rabaul. Nel 2019 contava 107.000 battezzati su 205.000 abitanti. La sede \u00e8 vacante.\nTerritorio.\nLa diocesi comprende le province di Manus e della Nuova Irlanda in Papua Nuova Guinea.\nSede vescovile \u00e8 la citt\u00e0 di Kavieng, dove si trova la cattedrale di Nostra Signora del Sacro Cuore di Ges\u00f9.\nIl territorio \u00e8 suddiviso in 20 parrocchie.\nStoria.\nIl vicariato apostolico di Kavieng fu eretto il 5 luglio 1957 con la bolla \"Cum apostolicum\" di papa Pio XII, ricavandone il territorio dal vicariato apostolico di Rabaul (oggi arcidiocesi).\nIl 15 novembre 1966 il vicariato apostolico \u00e8 stato elevato a diocesi con la bolla \"Laeta incrementa\" di papa Paolo VI.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 205.000 persone contava 107.000 battezzati, corrispondenti al 52,2% del totale."}
{"id": "501679", "revid": "92723", "url": "https://it.wikipedia.org/wiki?curid=501679", "title": "Diocesi di Kaya", "text": "La diocesi di Kaya (in latino: \"Dioecesis Kayana\") \u00e8 una sede della Chiesa cattolica in Burkina Faso suffraganea dell'arcidiocesi di Koup\u00e9la. Nel 2019 contava 133.551 battezzati su 1.142.063 abitanti. \u00c8 retta dal vescovo Th\u00e9ophile Nare.\nTerritorio.\nLa diocesi comprende le province di Sanmatenga e Namentenga nella regione del Centro-Nord, e la provincia di Passor\u00e9 nella Regione del Nord in Burkina Faso..\nSede vescovile \u00e8 la citt\u00e0 di Kaya, dove si trova la cattedrale di Nostra Signora.\nIl territorio \u00e8 suddiviso in 13 parrocchie.\nStoria.\nLa diocesi \u00e8 stata eretta il 26 giugno 1969 con la bolla \"Ad patrisfamilias\" di papa Paolo VI, ricavandone il territorio dalla diocesi di Koup\u00e9la (oggi arcidiocesi) e dall'arcidiocesi di Ouagadougou.\nIl 12 maggio 2019 in un attentato terroristico sono stati uccisi il parroco di Dablo, don Sim\u00e9on Yampa, e cinque fedeli che assistevano alla messa. La chiesa \u00e8 stata data alle fiamme.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.142.063 persone contava 133.551 battezzati, corrispondenti all'11,7% del totale."}
{"id": "501680", "revid": "92723", "url": "https://it.wikipedia.org/wiki?curid=501680", "title": "Diocesi di Kayes", "text": "La diocesi di Kayes (in latino: \"Dioecesis Kayesensis\") \u00e8 una sede della Chiesa cattolica in Mali suffraganea dell'arcidiocesi di Bamako. Nel 2019 contava 9.178 battezzati su 1.951.440 abitanti. \u00c8 retta dal vescovo Jonas Demb\u00e9l\u00e9.\nTerritorio.\nLa diocesi comprende per intero la regione di Kayes e il circondario di Nara nella regione di Koulikoro nell'est del Mali.\nSede vescovile \u00e8 la citt\u00e0 di Kayes, dove si trova la cattedrale dell'Immacolata Concezione.\nIl territorio \u00e8 suddiviso in 7 parrocchie. A Kita si trova il santuario nazionale dedicato a \"Nostra Signora del Mali\", inaugurato nel 1994 dal cardinale Bernardin Gantin.\nStoria.\nIl 20 novembre 1888 fu istituita la parrocchia di Kita, la prima parrocchia del Mali. Da diversi anni, i responsabili delle missioni residenti in Senegal stavano prendendo in considerazione una fondazione in Sudan. Dopo numerose richieste, nel 1888, il superiore generale dei Padri dello Spirito Santo riceve l'approvazione del Segretario di Stato per le colonie di istituire una missione cattolica in Sudan. Il 20 ottobre 1888, sei missionari partono verso il Sudan: sono i padri Guillet, Montel, Marcot, Diouf e fratelli religiosi Zeno e Isacco. Il 20 novembre entrano nel villaggio di Kita e ben presto fondano la prima parrocchia. Seguiranno nel 1892 la parrocchia di Keyes e nel 1893 quella di Dinguira. Nel 1900, la Santa Sede decise uno scambio di territori tra i Padri dello Spirito Santo e i Missionari d'Africa. Il futuro territorio indipendente del Mali fu cos\u00ec affidato ai Missionari d'Africa, mentre il Senegal e la regione di Kissidougou passarono ai Padri dello Spirito Santo.\nLa prefettura apostolica di Kayes fu eretta il 12 giugno 1947 con la bolla \"Perutile visum\" di papa Pio XII, ricavandone il territorio dal vicariato apostolico di Bamako (oggi arcidiocesi).\nIl 6 luglio 1963 la prefettura apostolica \u00e8 stata elevata a diocesi con la bolla \"Quod Sacrum\" di papa Paolo VI.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.951.440 persone contava 9.178 battezzati, corrispondenti allo 0,5% del totale."}
{"id": "501682", "revid": "1123126", "url": "https://it.wikipedia.org/wiki?curid=501682", "title": "Arcidiocesi di Kansas City", "text": "Larcidiocesi di Kansas City (in latino: \"Archidioecesis Kansanopolitana\") \u00e8 una sede metropolitana della Chiesa cattolica negli Stati Uniti d'America appartenente alla regione ecclesiastica IX (IA, KS, MO, NE). Nel 2019 contava 190.624 battezzati su 1.387.343 abitanti. \u00c8 retta dall'arcivescovo Joseph Fred Naumann.\nTerritorio.\nL'arcidiocesi comprende ventuno contee nella parte nord-orientale del Kansas, negli Stati Uniti d'America: Anderson, Atchison, Brown, Coffey, Doniphan, Douglas, Franklin, Jackson, Jefferson, Johnson, Leavenworth, Linn, Lyon, Marshall, Miami, Nemaha, Osage, Pottawatomie, Shawnee, Wabaunsee e Wyandotte.\nSede arcivescovile \u00e8 la citt\u00e0 di Kansas City, dove si trova la cattedrale di San Pietro (\"St. Peter\").\nIl territorio si estende su 32.437\u00a0km\u00b2 ed \u00e8 suddiviso in 105 parrocchie.\nProvincia ecclesiastica.\nLa provincia ecclesiastica di Kansas City, istituita nel 1952, comprende le seguenti suffraganee:\nStoria.\nIl vicariato apostolico del Territorio indiano a est delle Montagne Rocciose fu eretto il 19 luglio 1850 con il breve \"Postulat apostolici\" di papa Pio IX, ricavandone il territorio dalla diocesi di Saint Louis (oggi arcidiocesi). Il vicariato apostolico comprendeva il Kansas, il Nebraska, il Dakota del Nord e del Sud, il Colorado, il Wyoming e il Montana.\nIl 6 gennaio 1857 cedette una porzione del suo territorio a vantaggio dell'erezione del vicariato apostolico del Nebraska (oggi arcidiocesi di Omaha) e contestualmente assunse il nome di vicariato apostolico del Kansas.\nIl 22 maggio 1877 il vicariato apostolico fu elevato a diocesi e assunse il nome di diocesi di Leavenworth in forza del breve \"Expositum est nobis\" di Pio IX. La diocesi era suffraganea dell'arcidiocesi di Saint Louis.\nIl 2 agosto 1887 cedette porzioni del suo territorio a vantaggio dell'erezione delle diocesi di Concordia (oggi diocesi di Salina) e di Wichita.\nIl 29 maggio 1891 la sede episcopale fu trasferita da Leavenworth a Kansas City in forza del breve \"Quae rei sacrae\" di papa Leone XIII. Un documento di Propaganda Fide del 4 marzo 1897 specific\u00f2 che il cambiamento della sede vescovile non modificava tuttavia il nome della diocesi.\nIl 1\u00ba luglio 1897 cedette un'altra porzione territoriale per l'ampliamento della diocesi di Concordia.\nIl 10 maggio 1947 assunse il nome di diocesi di Kansas City.\nIl 9 agosto 1952 \u00e8 stata elevata al rango di arcidiocesi metropolitana con la bolla \"Grave sane officium\" di papa Pio XII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 1.387.343 persone contava 190.624 battezzati, corrispondenti al 13,7% del totale."}
{"id": "501683", "revid": "92723", "url": "https://it.wikipedia.org/wiki?curid=501683", "title": "Diocesi di Kansas City-Saint Joseph", "text": "La diocesi di Kansas City-Saint Joseph (in latino: \"Dioecesis Kansanopolitana-Sancti Josephi\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Saint Louis appartenente alla regione ecclesiastica IX (IA, KS, MO, NE). Nel 2019 contava 130.940 battezzati su 1.568.149 abitanti. \u00c8 retta dal vescovo James Vann Johnston.\nTerritorio.\nLa diocesi comprende 27 contee del Missouri, negli Stati Uniti d'America: Andrew, Atchison, Bates, Buchanan, Caldwell, Carroll, Cass, Clay, Clinton, Daviess, DeKalb, Gentry, Grundy, Harrison, Henry, Holt, Jackson, Johnson, Lafayette, Livingston, Mercer, Nodaway, Platte, Ray, St. Clair, Vernon e Worth.\nSede vescovile \u00e8 la citt\u00e0 di Kansas City, dove si trova la cattedrale dell'Immacolata Concezione (\"Cathedral of the Immaculate Conception\"). A St. Joseph si trova la concattedrale di San Giuseppe (\"Saint Joseph\").\nIl territorio \u00e8 suddiviso in 88 parrocchie.\nStoria.\nLa diocesi di Saint Joseph fu eretta il 3 marzo 1868 con il breve \"Summi apostolatus\" di papa Pio IX, mentre quella di Kansas City il 10 settembre 1880. Entrambe ricavarono il proprio territorio da quello dell'arcidiocesi di Saint Louis, di cui furono rese suffraganee. Le due diocesi assieme coprivano all'incirca la parte occidentale dello Stato del Missouri.\nQuando fu eretta la diocesi di Kansas City, vi fu nominato come primo vescovo John Joseph Hogan, gi\u00e0 vescovo di Saint Joseph, nominato contestualmente amministratore apostolico della sua antica sede fino al 1893.\nIl 16 giugno 1911 la diocesi di Saint Joseph si ampli\u00f2, incorporando altre porzioni territoriali dell'arcidiocesi di Saint Louis.\nIl 2 luglio 1956 per effetto della bolla \"Ex quo die\" di papa Pio XII la diocesi di Kansas City cedette porzioni del suo territorio a vantaggio dell'erezione delle diocesi di Jefferson City e di Springfield-Cape Girardeau. Alla nuova diocesi di Jefferson City fu aggregata anche una cospicua porzione del territorio della diocesi di Saint Joseph. Ci\u00f2 che restava di quest'ultima diocesi fu annesso alla diocesi di Kansas City, che contestualmente assunse il nome attuale.\nNel 2008 la diocesi ha concluso un accordo extragiudiziale per chiudere i processi intentati da 47 vittime di abusi sessuali da parte di 12 sacerdoti, attualmente o precedentemente in servizio nella diocesi, avvenuti tra il 1951 e il 1992. L'accordo prevedeva un onere di 10 milioni di dollari da parte della diocesi, che avrebbe dovuto continuare a garantire un'assistenza psicologica alle vittime, evitare di raccomandare i sacerdoti accusati per qualsiasi posizione e ammettere pubblicamente, sul giornale diocesano e su altri mezzi di comunicazione, gli abusi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.568.149 persone contava 130.940 battezzati, corrispondenti all'8,3% del totale."}
{"id": "501684", "revid": "92723", "url": "https://it.wikipedia.org/wiki?curid=501684", "title": "Diocesi di Keta-Akatsi", "text": "La diocesi di Keta-Akatsi (in latino: \"Dioecesis Keta\u00ebnsis-Akatsiensis\") \u00e8 una sede della Chiesa cattolica in Ghana suffraganea dell'arcidiocesi di Accra. Nel 2019 contava 79.466 battezzati su 694.009 abitanti. \u00c8 retta dal vescovo Gabriel Edoe Kumordji, S.V.D.\nTerritorio.\nLa diocesi comprende i seguenti distretti della regione del Volta in Ghana: Tongu Nord, Tongu Sud, Akatsi, Ketu e Keta.\nSede vescovile \u00e8 la citt\u00e0 di Akatsi, dove si trova la cattedrale di Cristo Re. A Keta si trova la concattedrale di San Michele Arcangelo.\nIl territorio \u00e8 suddiviso in 12 parrocchie.\nStoria.\nIl 15 marzo 1923 fu eretto il vicariato apostolico del Volta Inferiore con il breve \"Quae catholico\" di papa Pio XI. Comprendeva l'intero Togoland britannico, gi\u00e0 appartenuto al vicariato apostolico del Togo (l'odierna arcidiocesi di Lom\u00e9), e porzioni di territorio nel basso corso del fiume Volta, sottratti al vicariato apostolico della Costa d'Oro (oggi arcidiocesi di Cape Coast).\nIl 18 aprile 1950 per effetto della bolla \"Laeto accepimus\" di papa Pio XII il vicariato apostolico fu elevato a diocesi e assunse il nome di diocesi di Keta.\nIl 23 aprile 1956 cedette una porzione del suo territorio a vantaggio dell'erezione della diocesi di Navrongo (oggi diocesi di Navrongo-Bolgatanga).\nIl 5 maggio 1956, con la lettera apostolica \"Haud parvum\", papa Pio XII proclam\u00f2 la Beata Maria Vergine Immacolata e San Michele arcangelo patroni della diocesi.\nIl 20 giugno 1975 in forza del decreto \"Cum Excellentissimus\" della Congregazione di Propaganda Fide la sede vescovile fu trasferita dalla citt\u00e0 di Keta a quella di Ho e contestualmente la diocesi assunse il nome di Keta-Ho.\nIn conseguenza delle cessioni territoriali che hanno dato origine alle nuove diocesi di Ho e di Jasikan, il 19 dicembre 1994 ha assunto la denominazione attuale per effetto della bolla \"Venerabiles Fratres\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 694.009 persone contava 79.466 battezzati, corrispondenti all'11,5% del totale."}
{"id": "501686", "revid": "267975", "url": "https://it.wikipedia.org/wiki?curid=501686", "title": "Arcidiocesi di Keewatin-Le Pas", "text": "Larcidiocesi di Keewatin-Le Pas (in latino: \"Archidioecesis Kivotina-Passitana\") \u00e8 una sede metropolitana della Chiesa cattolica in Canada appartenente alla regione ecclesiastica West. Nel 2019 contava 45.007 battezzati su 110.898 abitanti. \u00c8 retta dall'arcivescovo Murray Chatlain.\nTerritorio.\nL'arcidiocesi comprende la parte settentrionale del Saskatchewan e del Manitoba e una piccola porzione della parte nord-occidentale dell'Ontario, in Canada.\nSede arcivescovile \u00e8 la citt\u00e0 di The Pas nel Manitoba, dove si trova la cattedrale di Nostra Signora del Sacro Cuore.\nIl territorio si estende su 430.000\u00a0km\u00b2 ed \u00e8 suddiviso in 46 parrocchie.\nStoria.\nIl vicariato apostolico di Keewatin, suffraganeo dell'arcidiocesi di Saint-Boniface, fu eretto il 4 marzo 1910.\nIl 25 luglio 1925 cedette una porzione del suo territorio a vantaggio dell'erezione della prefettura apostolica della Baia di Hudson (oggi diocesi di Churchill-Baia di Hudson).\nIl 13 gennaio 1940 cedette un'altra porzione del suo territorio al vicariato apostolico della Baia di Hudson.\nIl 13 luglio 1967 in virt\u00f9 della bolla \"Adsiduo perducti\" di papa Paolo VI il vicariato apostolico \u00e8 stato elevato al rango di arcidiocesi metropolitana e ha assunto il nome attuale.\nIl 25 gennaio 2016 l'arcidiocesi \u00e8 passata dalla giurisdizione della Congregazione per l'evangelizzazione dei popoli alla giurisdizione della Congregazione per i vescovi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 110.898 persone contava 45.007 battezzati, corrispondenti al 40,6% del totale."}
{"id": "501687", "revid": "92723", "url": "https://it.wikipedia.org/wiki?curid=501687", "title": "Diocesi di Kenema", "text": "La diocesi di Kenema (in latino: \"Dioecesis Kenema\u00ebnsis\") \u00e8 una sede della Chiesa cattolica in Sierra Leone suffraganea dell'arcidiocesi di Freetown. Nel 2019 contava 96.000 battezzati su 1.622.300 abitanti. \u00c8 retta dal vescovo Henry Aruna.\nTerritorio.\nLa diocesi comprende i distretti della Provincia dell'Est della Sierra Leone.\nSede vescovile \u00e8 la citt\u00e0 di Kenema, dove si trova la cattedrale di San Paolo.\nIl territorio \u00e8 suddiviso in 16 parrocchie.\nStoria.\nLa diocesi \u00e8 stata eretta l'11 novembre 1970 con la bolla \"Praeclaris verbis\" di papa Paolo VI, ricavandone il territorio dall'arcidiocesi di Freetown e Bo (oggi arcidiocesi di Freetown).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.622.300 persone contava 96.000 battezzati, corrispondenti al 5,9% del totale."}
{"id": "501688", "revid": "92723", "url": "https://it.wikipedia.org/wiki?curid=501688", "title": "Diocesi di Kenge", "text": "La diocesi di Kenge (in latino: \"Dioecesis Kengensis\") \u00e8 una sede della Chiesa cattolica nella Repubblica Democratica del Congo suffraganea dell'arcidiocesi di Kinshasa. Nel 2019 contava 655.000 battezzati su 1.104.000 abitanti. \u00c8 retta dal vescovo Jean-Pierre Kwambamba Masi.\nTerritorio.\nLa diocesi comprende parte della provincia di Kwango.\nSede vescovile \u00e8 la citt\u00e0 di Kenge, dove si trova la cattedrale dedicata alla beata Maria Clementina Anuarite Nengapeta.\nIl territorio si estende su 34.385\u00a0km\u00b2 ed \u00e8 suddiviso in 29 parrocchie.\nStoria.\nLa prefettura apostolica di Kenge fu eretta il 5 luglio 1957 con la bolla \"Illa spei\" di papa Pio XII, ricavandone il territorio dai vicariati apostolici di Kikwit e di Kisantu (oggi entrambi diocesi).\nIl 6 luglio 1963 la prefettura apostolica \u00e8 stata elevata a diocesi con la bolla \"Ut omnia\" di papa Paolo VI.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.104.000 persone contava 655.000 battezzati, corrispondenti al 59,3% del totale."}
{"id": "501689", "revid": "92723", "url": "https://it.wikipedia.org/wiki?curid=501689", "title": "Diocesi di Keningau", "text": "La diocesi di Keningau (in latino: \"Dioecesis Keningauensis\") \u00e8 una sede della Chiesa cattolica in Malaysia suffraganea dell'arcidiocesi di Kota Kinabalu. Nel 2019 contava 135.800 battezzati su 494.900 abitanti. \u00c8 retta dal vescovo Cornelius Piong.\nTerritorio.\nLa diocesi comprende la \"Interior Division\" (in malese: \"Bahagian Pedalaman\") nella parte occidentale dello stato malese di Sabah.\nSede vescovile \u00e8 la citt\u00e0 di Keningau, dove si trova la cattedrale di San Francesco Saverio.\nIl territorio \u00e8 suddiviso in 10 parrocchie.\nStoria.\nLa diocesi \u00e8 stata eretta il 17 dicembre 1992 con la bolla \"Opitulante quidem\" di papa Giovanni Paolo II, ricavandone il territorio dalla diocesi di Kota Kinabalu (oggi arcidiocesi).\nOriginariamente suffraganea dell'arcidiocesi di Kuching, il 23 maggio 2008 \u00e8 entrata a far parte della provincia ecclesiastica dell'arcidiocesi di Kota Kinabalu.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 494.900 persone contava 135.800 battezzati, corrispondenti al 27,4% del totale."}
{"id": "501690", "revid": "110157", "url": "https://it.wikipedia.org/wiki?curid=501690", "title": "Diocesi di Kerema", "text": "La diocesi di Kerema (in latino: \"Dioecesis Keremana\") \u00e8 una sede della Chiesa cattolica in Papua Nuova Guinea suffraganea dell'arcidiocesi di Port Moresby. Nel 2019 contava 22.000 battezzati su 161.300 abitanti. \u00c8 retta dal vescovo Pedro Baquero, S.D.B.\nTerritorio.\nLa diocesi comprende la provincia del Golfo nell'isola di Nuova Guinea.\nSede vescovile \u00e8 la citt\u00e0 di Kerema, dove si trova la cattedrale dello Spirito Santo.\nIl territorio \u00e8 suddiviso in 11 parrocchie.\nStoria.\nLa diocesi \u00e8 stata eretta il 16 gennaio 1971 con la bolla \"Quod sit studium\" di papa Paolo VI, ricavandone il territorio dalle diocesi di Bereina e di Mendi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 161.300 persone contava 22.000 battezzati, corrispondenti al 13,6% del totale."}
{"id": "501691", "revid": "92723", "url": "https://it.wikipedia.org/wiki?curid=501691", "title": "Diocesi di Kericho", "text": "La diocesi di Kericho (in latino: \"Dioecesis Kericho\u00ebnsis\") \u00e8 una sede della Chiesa cattolica in Kenya suffraganea dell'arcidiocesi di Nairobi. Nel 2019 contava 253.810 battezzati su 1.644.951 abitanti. \u00c8 retta dal vescovo Alfred Kipkoech Arap Rotich.\nTerritorio.\nLa diocesi comprende i distretti civili di Kericho, Bureti e Bomet nella provincia della Rift Valley in Kenya.\nSede vescovile \u00e8 la citt\u00e0 di Kericho, dove si trova la cattedrale del Sacro Cuore di Ges\u00f9.\nIl territorio \u00e8 suddiviso in 44 parrocchie.\nStoria.\nLa diocesi \u00e8 stata eretta il 6 dicembre 1995 con la bolla \"Cum ad aeternam\" di papa Giovanni Paolo II, ricavandone il territorio dalla diocesi di Nakuru.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.644.951 persone contava 253.810 battezzati, corrispondenti al 15,4% del totale."}
{"id": "501692", "revid": "33751", "url": "https://it.wikipedia.org/wiki?curid=501692", "title": "Nazionale di calcio del Tajikistan", "text": ""}
{"id": "501693", "revid": "1123126", "url": "https://it.wikipedia.org/wiki?curid=501693", "title": "Arcieparchia di Kirkuk-Sulaymaniyya", "text": ""}
{"id": "501694", "revid": "110157", "url": "https://it.wikipedia.org/wiki?curid=501694", "title": "Diocesi di Kerry", "text": "La diocesi di Kerry () \u00e8 una sede della Chiesa cattolica in Irlanda suffraganea dell'arcidiocesi di Cashel e Emly. Nel 2019 contava 140.779 battezzati su 143.000 abitanti. \u00c8 retta dal vescovo Raymond Browne.\nTerritorio.\nLa diocesi \u00e8 collocata nella parte sud-occidentale dell'Irlanda e comprende la contea di Kerry, eccetto Kilmurrily, e parte della contea di Cork.\nSede vescovile \u00e8 la citt\u00e0 di Killarney, dove si trova la cattedrale di Santa Maria.\nIl territorio si estende su 5.300 km\u00b2 ed \u00e8 suddiviso in 53 parrocchie.\nStoria.\nIl concorso di missionari, vescovi, monaci ed eremiti contribu\u00ec all'evangelizzazione della regione del Kerry. La tradizione attribuisce la sua evangelizzazione ad un'epoca precedente l'arrivo di san Patrizio sull'isola, frutto dell'opera di due missionari, san Ciaran di Saighir, eremita, e sant'Abbain, a cui le leggende agiografiche attribuiscono la fondazione della chiesa di Aghadoe.\nA partire dal VI secolo sono noti i primi vescovi missionari che percorsero il Kerry annunciando il vangelo. Tra questi si ricorda in particolare: sant'Erc che pose il centro della sua azione a Ardfert; Lugdach, che fond\u00f2 una chiesa a Rattoo, presso Listowel; Tairbhin, che eresse una chiesa presso Lixnaw; e ancora Mael Chethair, ricordato nei martirologi irlandesi il 14 maggio, e morto nel 636; e san Finan Cam, che secondo una tradizione leggendaria sarebbe il fondatore del monastero di Aghadoe.\nAnche nel Kerry si svilupp\u00f2 l'organizzazione tipica della Chiesa in Irlanda, basata non sulle diocesi, come avveniva sul continente, ma sui centri monastici, di cui il principale fu quello di Ardfert, legato alla memoria, oltre che di sant'Erc, anche di san Brandano; monasteri minori si trovavano a Kiltallag e a Inis Faithlinn. Accanto ai monasteri, nel Kerry si svilupparono anche diversi eremitaggi.\nDiversamente da altre diocesi irlandesi, nel Kerry sono pochissimi i vescovi, o abati-vescovi noti. Si ricordano in particolare Dermod MacCael Brennan, morto nel 1075, noto con il solo titolo di \"successore di san Brandano\" (con sede probabilmente a Ardfert), e Magrath O'Ronan, morto nel 1099, noto come vescovo di Ardfert. Questi titoli mostrano la preminenza di questa localit\u00e0 sulle altre sedi monastiche del territorio.\nIl sinodo di Rathbreasail del 1111, che riorganizz\u00f2 le strutture ecclesiastiche irlandesi sul modello delle diocesi esistenti nel continente, eresse una diocesi per il territorio di Kerry con sede a Raith Maighe Deiscirt, cio\u00e8 a Rathass vicino a Tralee, rendendola suffraganea dell'arcidiocesi di Cashel. Questa decisione fu modificata durante il sinodo di Kells del 1152, che spost\u00f2 la sede dei vescovi ad Ardfert. A questo sinodo prese parte anche il vescovo Mael Brennan O'Ronan, designato ufficialmente come vescovo di Kerry. Tuttavia, con i vescovi successivi si impose il titolo di \"diocesi di Ardfert\", bench\u00e9 quello di Kerry \u00e8 occasionalmente presente nei documenti medievali, assieme al titolo di \"diocesi del sud-ovest di Munster\". Poco dopo il 1188 la diocesi incorpor\u00f2 una parte della soppressa diocesi di Inniscathy.\nCon l'arrivo degli anglo-normanni sul finire del XII secolo fu istituito un capitolo dei canonici della cattedrale, documentato per la prima volta nel 1197. La cattedrale fu ricostruita nel 1250 e all'antica liturgia celtica si sostitu\u00ec il rito di Sarum. \u00c8 inoltre documentata la divisione della diocesi in due arcidiaconati, con sede a Ardfert e a Aghadoe; nel 1306 furono eretti 6 decanati rurali e all'inizio del XIV secolo sono documentate 90 parrocchie.\nIn seguito alla Riforma protestante, la diocesi visse un lungo periodo di persecuzione dei cattolici, che coincise anche con periodi di sedi vacante nel XVI e XVII secolo. Il vescovo Rickard O'Connell, l'unico vescovo nominato nel XVII secolo, pose per primo la sede vescovile a Killarney, avvi\u00f2 un programma di riforme, tra cui il divieto dei preti sposati o concubini, riorganizz\u00f2 le parrocchie su una base pi\u00f9 stabile e duratura, e negli anni 1640 istitu\u00ec un seminario a Tralee. Tre docenti del seminario, Tadhg Moriarty, Conor McCarthy e Francis O'Sullivan, furono martirizzati ed \u00e8 in corso la loro causa di canonizzazione.\nA partire dal XVII secolo si impose un nuovo titolo per la diocesi, quello di \"diocesi di Ardfert e Aghadoe\", accanto a quello di \"diocesi di Kerry e Aghadoe\", che divenne comune nel corso dell'Ottocento.\nNel XVIII secolo le \"Penal Laws\", decretate a pi\u00f9 riprese tra il 1697 e il 1760, stabilivano regole ferree e pene severe contro il clero cattolico: le poche chiese della diocesi, molte delle quali non erano altro che capanne con muri di fango, potevano essere curate da un solo sacerdote; monaci e religiose furono espulsi; i preti costretti ad un giuramento di fedelt\u00e0 alla Corona inglese.\nIl 18 maggio 1858 fu ripristinato il capitolo della cattedrale, stabilita nella chiesa parrocchiale di Aghadoe. La cattedrale rimarr\u00e0 tuttavia incompiuta per circa cinquant'anni. Furono questi gli anni dell'episcopato di David Moriarty, che intraprese un vasto di programma per la costruzione di nuove chiese e istitu\u00ec il seminario di San Brendano, per la formazione di sacerdoti destinati sia alla diocesi sia alle missioni all'estero.\nIl 20 dicembre 1952 la diocesi ha assunto il nome attuale in forza del decreto \"Cum nuper\" della Sacra Congregazione Concistoriale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 143.000 persone contava 140.779 battezzati, corrispondenti al 98,4% del totale."}
{"id": "501695", "revid": "92723", "url": "https://it.wikipedia.org/wiki?curid=501695", "title": "Diocesi di Ketapang", "text": "La diocesi di Ketapang (in latino: \"Dioecesis Ketapangensis\") \u00e8 una sede della Chiesa cattolica in Indonesia suffraganea dell'arcidiocesi di Pontianak. Nel 2019 contava 134.347 battezzati su 604.188 abitanti. \u00c8 retta dal vescovo Pius Riana Prapdi.\nTerritorio.\nLa diocesi comprende parte dell'isola di Kalimantan.\nSede vescovile \u00e8 la citt\u00e0 di Ketapang, dove si trova la cattedrale di Santa Gemma Galgani.\nIl territorio \u00e8 suddiviso in 21 parrocchie.\nStoria.\nLa prefettura apostolica di Ketapang fu eretta il 14 giugno 1954 con la bolla \"Quandoquidem Dei\" di papa Pio XII, ricavandone il territorio dal vicariato apostolico di Pontianak (oggi arcidiocesi).\nIl 3 gennaio 1961 la prefettura apostolica \u00e8 stata elevata a diocesi con la bolla \"Quod Christus\" di papa Giovanni XXIII.\nIl 9 aprile 1968 ha ceduto una porzione del suo territorio a vantaggio dell'erezione della prefettura apostolica di Sekadau (oggi diocesi di Sanggau).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 604.188 persone contava 134.347 battezzati, corrispondenti al 22,2% del totale."}
{"id": "501696", "revid": "1935652", "url": "https://it.wikipedia.org/wiki?curid=501696", "title": "Diocesi di Keimoes-Upington", "text": "La diocesi di Keimoes-Upington (in latino: \"Dioecesis Keimoesana-Upingtonensis\") \u00e8 una sede della Chiesa cattolica in Sudafrica suffraganea dell'arcidiocesi di Bloemfontein. Nel 2019 contava 71.083 battezzati su 425.582 abitanti. \u00c8 retta dal vescovo Edward Gabriel Risi, O.M.I.\nTerritorio.\nLa diocesi comprende parte della provincia del Capo Settentrionale in Sudafrica.\nSede vescovile \u00e8 la citt\u00e0 di Keimoes. A Pella si trova la cattedrale dell'Immacolata Concezione, mentre a Upington si trova la concattedrale di Sant'Agostino.\nIl territorio \u00e8 suddiviso in 25 parrocchie.\nStoria.\nLa prefettura apostolica di Orange River fu eretta il 20 giugno 1885, ricavandone il territorio dal prefettura apostolica del Capo di Buona Speranza, Distretto centrale (oggi diocesi di Oudtshoorn).\nIl 2 maggio 1898 la prefettura apostolica fu elevata a vicariato apostolico in forza del breve \"Ex debito pastoralis\" di papa Leone XIII; con lo stesso breve, furono ridefiniti i confini del vicariato apostolico.\nIl 7 luglio 1909 cedette una porzione del suo territorio a vantaggio dell'erezione della prefettura apostolica del Gran Namaqualand (oggi diocesi di Keetmanshoop).\nIl 9 luglio 1940 cambi\u00f2 nome in favore di vicariato apostolico di Keimoes per effetto del decreto \"Cum generatim\" della Sacra Congregazione di Propaganda Fide.\nL'11 gennaio 1951 il vicariato apostolico \u00e8 stato elevato a diocesi con la bolla \"Suprema Nobis\" di papa Pio XII.\nHa assunto il nome attuale l'8 febbraio 1985.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 425.582 persone contava 71.083 battezzati, corrispondenti al 16,7% del totale."}
{"id": "501697", "revid": "92723", "url": "https://it.wikipedia.org/wiki?curid=501697", "title": "Diocesi di Khammam", "text": "La diocesi di Khammam (in latino: \"Dioecesis Khammamensis\") \u00e8 una sede della Chiesa cattolica in India suffraganea dell'arcidiocesi di Hyderabad. Nel 2019 contava 165.226 battezzati su 2.810.216 abitanti. \u00c8 retta dal vescovo Paul Maipan.\nTerritorio.\nLa diocesi comprende il distretto di Khammam nello stato di Telangana in India.\nSede vescovile \u00e8 la citt\u00e0 di Khammam, dove si trova la cattedrale della Divina Misericordia.\nIl territorio \u00e8 suddiviso in 72 parrocchie.\nStoria.\nLa diocesi \u00e8 stata eretta il 18 gennaio 1988 con la bolla \"Perinde atque apostolicum\" di papa Giovanni Paolo II, ricavandone il territorio dalla diocesi di Warangal.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.810.216 persone contava 165.226 battezzati, corrispondenti al 5,9% del totale."}
{"id": "501698", "revid": "92723", "url": "https://it.wikipedia.org/wiki?curid=501698", "title": "Diocesi di Khandwa", "text": "La diocesi di Khandwa (in latino: \"Dioecesis Khandva\u00ebnsis\") \u00e8 una sede della Chiesa cattolica in India suffraganea dell'arcidiocesi di Bhopal. Nel 2019 contava 38.718 battezzati su 5.035.617 abitanti. La sede \u00e8 vacante.\nTerritorio.\nLa diocesi comprende i distretti di Khandwa, Bhurhanpur, Barwani e Khargone nello stato di Madhya Pradesh in India.\nSede vescovile \u00e8 la citt\u00e0 di Khandwa, dove si trova la cattedrale di Santa Maria.\nIl territorio \u00e8 suddiviso in 36 parrocchie.\nStoria.\nLa diocesi \u00e8 stata eretta il 3 febbraio 1977 con la bolla \"Apostolico officio\" di papa Paolo VI, ricavandone il territorio dalla diocesi di Indore.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 5.035.617 persone contava 38.718 battezzati, corrispondenti allo 0,8% del totale."}
{"id": "501699", "revid": "92723", "url": "https://it.wikipedia.org/wiki?curid=501699", "title": "Diocesi di Khulna", "text": "La diocesi di Khulna (in latino: \"Dioecesis Khulnensis\") \u00e8 una sede della Chiesa cattolica in Bangladesh suffraganea dell'arcidiocesi di Chattogram. Nel 2019 contava 34.524 battezzati su 15.939.625 abitanti. \u00c8 retta dal vescovo James Romen Boiragi.\nTerritorio.\nLa diocesi comprende la divisione di Khulna e i distretti di Faridpur e Gopalganj (in parte) della divisione di Dacca in Bangladesh.\nSede vescovile \u00e8 la citt\u00e0 di Khulna, dove si trova la cattedrale di San Giuseppe.\nIl territorio si estende su 28.236\u00a0km\u00b2 ed \u00e8 suddiviso in 10 parrocchie.\nStoria.\nLa diocesi di Jessore fu eretta il 3 gennaio 1952 con la bolla \"Cum sit usu\" di papa Pio XII, e comprendeva i territori dall'arcidiocesi di Calcutta e dalla diocesi di Krishnagar che, dopo la divisione dell'India nel 1947, si trovavano nel Pakistan orientale (oggi Bangladesh).\nIl 14 giugno 1956 la sede episcopale \u00e8 stata trasferita da Jessore a Khulna, e la diocesi ha assunto il nome attuale.\nOriginariamente suffraganea dell'arcidiocesi di Dacca, il 2 febbraio 2017 \u00e8 entrata a far parte della nuova provincia ecclesiastica di Chittagong (oggi Chattogram).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 15.939.625 persone contava 34.524 battezzati, corrispondenti allo 0,2% del totale."}
{"id": "501700", "revid": "92723", "url": "https://it.wikipedia.org/wiki?curid=501700", "title": "Diocesi di Khunti", "text": "La diocesi di Khunti (in latino: \"Dioecesis Khuntiensis\") \u00e8 una sede della Chiesa cattolica in India suffraganea dell'arcidiocesi di Ranchi. Nel 2019 contava 94.252 battezzati su 1.006.150 abitanti. \u00c8 retta dal vescovo Binay Kandulna.\nTerritorio.\nLa diocesi comprende il distretto di Khunti e la parrocchia di Bandgaon nel distretto del Singhbhum Occidentale nello stato indiano del Jharkhand.\nSede vescovile \u00e8 la citt\u00e0 di Khunti, dove si trova la cattedrale di San Michele Arcangelo.\nIl territorio \u00e8 suddiviso in 19 parrocchie.\nStoria.\nLa diocesi \u00e8 stata eretta il 1\u00ba aprile 1995 con la bolla \"Magnopere licuit\" di papa Giovanni Paolo II, ricavandone il territorio dall'arcidiocesi di Ranchi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 1.006.150 persone contava 94.252 battezzati, corrispondenti al 9,4% del totale."}
{"id": "501701", "revid": "92723", "url": "https://it.wikipedia.org/wiki?curid=501701", "title": "Diocesi di Charkiv-Zapori\u017e\u017eja", "text": "La diocesi di Charkiv-Zapori\u017e\u017eja (in latino: \"Dioecesis Kharkiviensis-Zaporizhiensis\") \u00e8 una sede della Chiesa cattolica in Ucraina suffraganea dell'arcidiocesi di Leopoli. Nel 2019 contava 48.430 battezzati su 15.621.350 abitanti. \u00c8 retta dal vescovo Pavlo Hon\u010daruk.\nTerritorio.\nLa diocesi comprende le oblast' di Donec'k, Charkiv, Dnipropetrovs'k, Luhans'k, Poltava, Sumy, e Zapori\u017e\u017eja.\nSede vescovile \u00e8 la citt\u00e0 di Charkiv, dove si trova la cattedrale dell'Assunzione di Maria. A Zapori\u017e\u017eja si trova la concattedrale dedicata a Dio Padre Misericordioso.\nIl territorio \u00e8 suddiviso in 54 parrocchie, raggruppate in 7 decanati.\nStoria.\nLa diocesi \u00e8 stata eretta il 4 maggio 2002 con la bolla \"Ad plenius prospiciendum\" di papa Giovanni Paolo II, ricavandone il territorio dalle diocesi di Kam\"janec'-Podil's'kyj e di Kiev-\u017dytomyr.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 15.621.350 persone contava 48.430 battezzati, corrispondenti allo 0,3% del totale."}
{"id": "501705", "revid": "1935652", "url": "https://it.wikipedia.org/wiki?curid=501705", "title": "Diocesi di Kibungo", "text": "La diocesi di Kibungo (in latino: \"Dioecesis Kibungensis\") \u00e8 una sede della Chiesa cattolica in Ruanda suffraganea dell'arcidiocesi di Kigali. Nel 2019 contava 364.830 battezzati su 1.032.147 abitanti. La sede \u00e8 vacante.\nTerritorio.\nLa diocesi comprende i distretti di Kayonza, Kirehe, Ngoma e Rwamagana nella nuova provincia Orientale del Ruanda.\nSede vescovile \u00e8 la citt\u00e0 di Kibungo, dove si trova la cattedrale di San Pietro.\nIl territorio \u00e8 suddiviso in 20 parrocchie.\nStoria.\nLa diocesi \u00e8 stata eretta il 5 settembre 1968 con la bolla \"Ecclesiam sanctam\" di papa Paolo VI, ricavandone il territorio dall'arcidiocesi di Kabgayi (oggi diocesi).\nIl 5 novembre 1981 ha ceduto una porzione del suo territorio a vantaggio dell'erezione della diocesi di Byumba.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.032.147 persone contava 364.830 battezzati, corrispondenti al 35,3% del totale."}
{"id": "501707", "revid": "92723", "url": "https://it.wikipedia.org/wiki?curid=501707", "title": "Diocesi di Kidapawan", "text": "La diocesi di Kidapawan (in latino: \"Dioecesis Kidapavanensis\") \u00e8 una sede della Chiesa cattolica nelle Filippine suffraganea dell'arcidiocesi di Cotabato. Nel 2019 contava 547.497 battezzati su 948.149 abitanti. \u00c8 retta dal vescovo Jos\u00e9 Colin Mendoza Bagaforo.\nTerritorio.\nLa diocesi comprende dodici comuni sull'isola di Mindanao, di cui nove nella provincia di Cotabato, due nella provincia di Maguindanao e uno nella provincia di Sultan Kudarat.\nSede vescovile \u00e8 la citt\u00e0 di Kidapawan, dove si trova la cattedrale di Nostra Signora Mediatrice di tutte le Grazie.\nIl territorio si estende su 5.199\u00a0km\u00b2 ed \u00e8 suddiviso in 18 parrocchie.\nStoria.\nLa prelatura territoriale di Kidapawan fu eretta il 12 giugno 1976 con la bolla \"Quas Venerabilis\" di papa Paolo VI, ricavandone il territorio dalla prelatura territoriale di Cotabato (oggi arcidiocesi). Originariamente era suffraganea dell'arcidiocesi di Davao.\nIl 5 novembre 1979 \u00e8 entrata a far parte della provincia ecclesiastica dell'arcidiocesi di Cotabato.\nIl 15 novembre 1982 la prelatura territoriale \u00e8 stata elevata a diocesi con la bolla \"Cum Decessores\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 948.149 persone contava 547.497 battezzati, corrispondenti al 57,7% del totale."}
{"id": "501708", "revid": "72396", "url": "https://it.wikipedia.org/wiki?curid=501708", "title": "Diocesi di Kielce", "text": "La diocesi di Kielce (in latino: \"Dioecesis Kielcensis\") \u00e8 una sede della Chiesa cattolica in Polonia suffraganea dell'arcidiocesi di Cracovia. Nel 2019 contava 754.000 battezzati su 810.960 abitanti. \u00c8 retta dal vescovo Jan Piotrowski.\nTerritorio.\nLa diocesi comprende i distretti di Kielce, di Busko-Zdr\u00f3j, di J\u0119drzej\u00f3w, di Kazimierza Wielka, di Pi\u0144cz\u00f3w, di Kielce, e di W\u0142oszczowa nella parte occidentale del Voivodato della Santacroce.\nSede vescovile \u00e8 la citt\u00e0 di Kielce, dove si trova la cattedrale dell'Assunzione di Maria Vergine. In diocesi sorgono 3 basiliche minori: la basilica del Santo Sepolcro a Miech\u00f3w, la basilica della Nativit\u00e0 della Beata Vergine Maria a Wi\u015blica, e la basilica di San Martino di Tours a Pacan\u00f3w.\nIl territorio \u00e8 suddiviso in 27 decanati e 304 parrocchie.\nStoria.\nLa diocesi di Kielce fu eretta il 13 giugno 1805 da papa Pio VII con la bolla \"Indefessum personarum\", ricavandone il territorio dalle diocesi di Cracovia e di Che\u0142m e dall'arcidiocesi di Gniezno. Il capitolo della cattedrale di Tarn\u00f3w, la cui diocesi fu soppressa, fu trasferito a Kielce.\nIl 30 giugno 1818 la sede vescovile fu traslata a Sandomierz dallo stesso Pio VII con la bolla \"Ex imposita nobis\", dando origine alla diocesi di Sandomierz, con la contestuale soppressione della diocesi di Kielce.\nNella seconda met\u00e0 dell'Ottocento Kielce fu sede di vicari apostolici, a cui fu affidata l'amministrazione della parte della diocesi di Cracovia, che faceva parte del Regno del Congresso, stato vassallo dell'Impero russo. Furono amministratori Maciej Majerczak, vescovo titolare di Gerico (1862-1870), e Tomasz Teofil Kuli\u0144ski, vescovo titolare di Satala di Armenia (1872-1883).\nIl 28 dicembre 1882 papa Leone XIII con la bolla \"Ut primum Catholicae Ecclesiae\" ristabil\u00ec la diocesi di Kielce, suffraganea dell'arcidiocesi di Varsavia.\nIl 28 ottobre 1925 la diocesi cedette una porzione del suo territorio a vantaggio dell'erezione della diocesi di Cz\u0119stochowa (oggi arcidiocesi), e contestualmente entr\u00f2 a far parte della provincia ecclesiastica dell'arcidiocesi di Cracovia.\nNegli anni cinquanta il vescovo Kaczmarek fu accusato di spionaggio e incarcerato dal 1951 al 1957.\nIl 25 marzo 1992 la riorganizzazione territoriale in forza della bolla di papa Giovanni Paolo II \"Totus tuus Poloniae populus\" ha modificato i confini diocesani e l'assetto dei decanati in cui \u00e8 suddivisa la diocesi. Contestualmente ha ceduto una porzione di territorio a vantaggio dell'erezione della diocesi di Sosnowiec.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 810.960 persone contava 754.000 battezzati, corrispondenti al 93,0% del totale."}
{"id": "501709", "revid": "110157", "url": "https://it.wikipedia.org/wiki?curid=501709", "title": "Arcidiocesi di Kigali", "text": "Larcidiocesi di Kigali (in latino: \"Archidioecesis Kigaliensis\") \u00e8 una sede metropolitana della Chiesa cattolica in Ruanda. Nel 2019 contava 1.015.235 battezzati su 1.951.250 abitanti. \u00c8 retta dall'arcivescovo cardinale Antoine Kambanda.\nTerritorio.\nL'arcidiocesi si trova nella parte centrale del Ruanda, e comprende la provincia di Kigali, i distretti di Rulindo e Gakenke nella provincia Settentrionale, il distretto di Bugesera e parte di quello di Rwamagana nella provincia Orientale.\nSede arcivescovile \u00e8 la citt\u00e0 di Kigali, dove si trova la cattedrale di San Michele.\nIl territorio \u00e8 suddiviso in 31 parrocchie.\nStoria.\nL'arcidiocesi \u00e8 stata eretta il 10 aprile 1976 con la bolla \"Cum Venerabiles\" di papa Paolo VI, ricavandone il territorio dall'arcidiocesi di Kabgayi, che contestualmente \u00e8 stata trasformata in diocesi ed \u00e8 divenuta suffraganea di Kigali.\nNella guerra civile che vide coinvolto il Ruanda nella prima met\u00e0 degli anni novanta del secolo scorso, trov\u00f2 la morte, tra gli altri, l'arcivescovo Vincent Nsengiyumva.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 1.951.250 persone contava 1.015.235 battezzati, corrispondenti al 52,0% del totale."}
{"id": "501711", "revid": "92723", "url": "https://it.wikipedia.org/wiki?curid=501711", "title": "Diocesi di Kigoma", "text": "La diocesi di Kigoma (in latino: \"Dioecesis Kigomaensis\") \u00e8 una sede della Chiesa cattolica in Tanzania suffraganea dell'arcidiocesi di Tabora. Nel 2019 contava 582.700 battezzati su 2.339.000 abitanti. \u00c8 retta dal vescovo Joseph Mlola, O.S.S.\nTerritorio.\nLa diocesi comprende la regione di Kigoma in Tanzania.\nSede vescovile \u00e8 la citt\u00e0 di Kigoma, dove si trova la cattedrale di Nostra Signora della Vittoria.\nIl territorio \u00e8 suddiviso in 25 parrocchie.\nStoria.\nIl pro-vicariato apostolico del Tanganica fu eretto il 27 settembre 1880 con il decreto \"Cum Reverendus\" della Congregazione di Propaganda Fide, ricavandone il territorio dal vicariato apostolico dell'Africa centrale (oggi arcidiocesi di Khartoum).\nL'11 gennaio 1887, in forza del breve \"Quae catholico\" di papa Leone XIII, cedette porzioni di territorio a vantaggio dell'erezione del vicariato apostolico di Unianyemb\u00e9 (oggi arcidiocesi di Tabora) e del vicariato apostolico del Congo superiore (oggi diocesi di Kalemie-Kirungu), e contestualmente fu elevato al rango di vicariato apostolico. \nIl 31 luglio 1889 e il 18 luglio 1932 cedette altre porzioni di territorio a vantaggio dell'erezione rispettivamente della prefettura apostolica di Nyassa (oggi arcidiocesi di Lilongwe) e della missione sui iuris di Tukuyu (oggi arcidiocesi di Mbeya).\nIl 10 maggio 1946 in forza della bolla \"Quo maiora\" di papa Pio XII cedette una porzione del suo territorio a vantaggio dell'erezione del vicariato apostolico di Karema (oggi diocesi di Sumbawanga) e contestualmente cambi\u00f2 il proprio nome in vicariato apostolico di Kigoma.\nIl 25 marzo 1953 il vicariato apostolico \u00e8 stato elevato a diocesi con la bolla \"Quemadmodum ad Nos\" dello stesso papa Pio XII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.339.000 persone contava 582.700 battezzati, corrispondenti al 24,9% del totale."}
{"id": "501712", "revid": "92723", "url": "https://it.wikipedia.org/wiki?curid=501712", "title": "Diocesi di Kikwit", "text": "La diocesi di Kikwit (in latino: \"Dioecesis Kikuitensis\") \u00e8 una sede della Chiesa cattolica nella Repubblica Democratica del Congo suffraganea dell'arcidiocesi di Kinshasa. Nel 2019 contava 2.788.000 battezzati su 4.833.000 abitanti. \u00c8 retta dal vescovo Timoth\u00e9e Bodika Mansiyai, P.S.S.\nTerritorio.\nLa diocesi comprende la citt\u00e0 di Kikwit, dove si trova la cattedrale di San Francesco Saverio.\nIl territorio \u00e8 suddiviso in 53 parrocchie.\nStoria.\nLa missione sui iuris di Koango fu eretta il 18 aprile 1892, ricavandone il territorio dal vicariato apostolico del Congo belga (oggi arcidiocesi di Kinshasa).\nIl 31 gennaio 1903 la missione sui iuris fu elevata a prefettura apostolica.\nNel marzo del 1921 si ampli\u00f2 in virt\u00f9 del breve \"In hac sublimi\" di papa Benedetto XV, incorporando una parte del territorio che era appartenuto al vicariato apostolico del Kasai superiore (oggi arcidiocesi di Kananga).\nIl 28 marzo 1928 la prefettura apostolica fu elevata a vicariato apostolico con il breve \"Aucto pastorum\" di papa Pio XI.\nIl 1\u00ba aprile 1931 e il 13 aprile 1937 cedette porzioni del suo territorio a vantaggio dell'erezione rispettivamente del vicariato apostolico di Kisantu (oggi diocesi) e della prefettura apostolica di Ipamu (oggi diocesi di Idiofa).\nIl 24 maggio 1950 cedette un'altra piccola porzione di territorio al vicariato apostolico di L\u00e9opoldville (oggi arcidiocesi di Kinshasa).\nIl 21 febbraio 1955 cambi\u00f2 nome in favore di vicariato apostolico di Kikwit.\nIl 5 luglio 1957 cedette un'ulteriore porzione di territorio a vantaggio dell'erezione della prefettura apostolica di Kenge (oggi diocesi).\nIl 10 novembre 1959 il vicariato apostolico \u00e8 stato elevato a diocesi con la bolla \"Cum parvulum\" di papa Giovanni XXIII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 4.833.000 persone contava 2.788.000 battezzati, corrispondenti al 57,7% del totale."}
{"id": "501716", "revid": "110157", "url": "https://it.wikipedia.org/wiki?curid=501716", "title": "Diocesi di Kildare e Leighlin", "text": "La diocesi di Kildare e Leighlin () \u00e8 una sede della Chiesa cattolica in Irlanda suffraganea dell'arcidiocesi di Dublino. Nel 2019 contava 262.250 battezzati su 286.360 abitanti. \u00c8 retta dal vescovo Denis Nulty.\nTerritorio.\nLa diocesi comprende per intero la contea di Carlow e parte delle contee di Kildare, Offaly, Laois, Kilkenny, Wexford e Wicklow.\nSede vescovile \u00e8 la citt\u00e0 di Carlow, formalmente parte della diocesi di Leighlin, dove si trova la cattedrale dell'Assunzione di Maria Vergine.\nIl territorio si estende su 4.165\u00a0km\u00b2 ed \u00e8 suddiviso in 55 parrocchie, raggruppate in sette decanati: Borris, Carlow, Kildare, Naas, Portarlington, Port Laoise e Tullow.\nStoria.\nDiocesi di Leighlin.\nLa diocesi trae origine dal monastero fondato verso il 600 da san Goban, nella contea di Carlow, che, dopo qualche anno dalla fondazione, lasci\u00f2 al fratello san Laisren (o Molaise) per ritirarsi a vita eremitica. Laisren fu inviato a Roma nel 631/632 come delegato del sinodo irlandese di Leighlin e qui fu ordinato vescovo da papa Onorio I. Il sinodo adott\u00f2 per tutta la Chiesa irlandese la data della Pasqua in uso nella Chiesa di Roma.\nIl monastero di Leighlin, che nel suo periodo di maggior fulgore ebbe fino a 1.500 monaci, era il centro attorno a cui ruotava la vita religiosa del territorio, e i suoi abati svolgevano le funzioni episcopali, secondo le tradizioni in uso nel primo millennio nella Chiesa irlandese.\nIn occasione della riorganizzazione della Chiesa irlandese sul modello di quella continentale, nel sinodo di Rathbreasail del 1111 Leighlin divenne una delle 12 diocesi appartenenti alla provincia ecclesiastica di Cashel. Il suo primo vescovo \"diocesano\" fu Condla O'Flann, morto nel 1113. Il territorio comprendeva anche la parte meridionale del territorio di Dublino e Glendalough nella contea di Kildare.\nNel sinodo di Kells del 1152 furono riviste le province ecclesiastiche irlandesi e Leighlin entr\u00f2 a far parte della provincia ecclesiastica di Dublino. Il vescovo Dungall O'Kelly intraprese nella seconda met\u00e0 del XII secolo la costruzione della cattedrale in pietra, in stile gotico, per sostituire la primitiva chiesa di legno.\nHarlewin (1201-1216/1217) fu il primo vescovo normanno di Leighlin; saranno normanni o discendenti di famiglie normanne tutti i suoi successori fino al XIV secolo, e solo dal XV secolo cominciano ad apparire nomi di vescovi irlandesi. In una lettera di papa Innocenzo III del 1198 c\u2019\u00e8 la prima menzione del capitolo dei canonici della cattedrale.\nA met\u00e0 del XIV secolo, due vescovi di Leighlin, William of Saint-L\u00e9ger (\u2020 1348) e John (\u2020 1361) morirono alla corte di Avignone. Nel 1414 il vescovo Richard Rocomb fu impossibilitato a risiedere nella sua diocesi per la rivolta degli Irlandesi contro gli Inglesi, e svolse l'ufficio di vescovo ausiliare nelle diocesi inglesi di Exeter e di Salisbury. Lungo tutto il XIV secolo le tensioni fra irlandesi e inglesi resero difficile la vita e l'operato dei vescovi di Leighlin, tutti di origine inglese.\nCon l'imporsi dello scisma anglicano la diocesi pass\u00f2 alla Chiesa d'Irlanda, diventando una sede anglicana, e i suoi vescovi nominati dai regnanti inglesi. La Chiesa cattolica perse tutti i suoi beni e le sue chiese, compresa la cattedrale, che passarono ai vescovi anglicani di Leighlin.\nLa Santa Sede affid\u00f2 la diocesi a vicari apostolici. Tuttavia nel 1642 fu nominato un nuovo vescovo, Edmund Dempsey, che tuttavia non pot\u00e9 risiedere nella sua diocesi. Alla sua morte la sede rimase vacante, finch\u00e9, il 5 settembre 1678, a causa della povert\u00e0 delle sue risorse economiche, venne affidata in amministrazione apostolica a Mark Forstall, vescovo di Kildare. Anche i 4 successori di Forstall furono espressamente nominati amministratori apostolici di Leighlin. Con la nomina di Stephen Dowdal, il 22 dicembre 1733, non si fa pi\u00f9 riferimento all'amministrazione apostolica; semplicemente Dowdal fu nominato vescovo di Kildare e Leighlin. Con questa decisione fu sancita \"de facto\" l'unione delle due sedi, senza che ci sia mai stato un atto formale in proposito.\nDiocesi di Kildare.\nCome Leighlin, anche la diocesi di Kildare trae origine da un monastero, chiamato \"Cell-Dara\", fondato da santa Brigida all'inizio del VI secolo; si trattava di un monastero femminile, cui ben presto si aggiunse anche un monastero maschile. \u00c8 il solo esempio di un monastero doppio nell'Irlanda del VI secolo, e a lungo, dopo la morte della santa fondatrice, il governo era nella mani delle abbadesse, mentre per le celebrazioni liturgiche un monaco veniva consacrato vescovo.\nIl primo vescovo-abate di cui si conosce il nome fu san Conlaedo, che sembra sia stato scelto dalla stessa santa Brigida. Le cronache irlandesi tramandano i nomi di una quarantina di abati-vescovi tra VI e XI secolo. In alcuni momenti sembra che ce ne fossero due contemporaneamente, come nei casi di Lomtuill e Snedbran nel 785, e Robertac MacNaserda e Laserdan MacMoctigern nell'874.\nIn occasione della riorganizzazione della Chiesa irlandese sul modello di quella continentale, nel sinodo di Rathbreasail del 1111 la sede di \"Cell-Dara\" fu inclusa tra le diocesi suffraganee di Armagh. Il primo vescovo \"diocesano\" fu Cormac O'Cathsuigh, morto nel 1146. Nel sinodo di Kells del 1152 furono riviste le province ecclesiastiche irlandesi e Kildare entr\u00f2 a far parte della provincia ecclesiastica di Dublino.\nFino al termine del XII secolo, i monaci del monastero fondato da santa Brigida costituivano il capitolo della cattedrale. Un capitolo secolare \u00e8 documentato per la prima volta nel 1232; all\u2019inizio del XIV secolo era costituito da un decano, 4 dignitari e 3 prebendari.\nIl primo vescovo anglo-normanno fu Ralph di Bristol (1223-1232), a cui si deve, molto probabilmente, la ricostruzione della cattedrale di Kildare. Tutti i vescovi successivi, fino al termine del Medioevo, furono inglesi o figli di famiglie originarie dell'Inghilterra. Nel corso del XV secolo, pi\u00f9 volte la sede rimase senza vescovo, non perch\u00e9 vacante, ma perch\u00e9 in diverse occasioni i vescovi, legittimamente eletti e confermati, preferivano rimanere in Inghilterra come ausiliari di vescovi inglesi. Questo si spiega per la mancanza di risorse economiche; nel 1512 la diocesi rimase vacante per 13 anni \"propter paupertatem\".\nDurante lo scisma anglicano, anche a Kildare, come a Leighlin, fu istituita una diocesi anglicana. Il vescovo cattolico Thady Reynolds, nominato nel 1540, riconobbe l'autorit\u00e0 del re Enrico VIII e fu deposto dalla Santa Sede. Solo nel 1555 si pot\u00e9 nominare un nuovo vescovo cattolico, Thomas Leverus, trasferito dalla sede di Leighlin. Questi si rifiut\u00f2 di sottoscrivere l'atto di supremazia e fu costretto alla fuga dalla regina Elisabetta I.\nDopo Thomas Leverus la diocesi rimase praticamente vacante per un secolo, eccetto il periodo di Roche MacGeoghegan (1629-1641), e fu governata da vicari apostolici. Nel 1678 al vescovo Mark Forstall fu affidata in amministrazione la diocesi di Leighlin; i vescovi di Kildare rimasero amministratori di Leighlin fino al 1733, quando le due diocesi furono unite, bench\u00e9 non ci fu mai un atto formale in proposito.\nDiocesi di Kildare e Leighlin.\nNel 1809 fu celebrato un sinodo nazionale a Tullow, che condann\u00f2 gli scritti di Jean-Baptiste Blanchard.\nNella prima met\u00e0 dell'Ottocento i vescovi trasferirono la loro sede da Kildare, diventato un piccolo borgo di campagna, a Carlow, dove fu dato avvio alla costruzione di una nuova cattedrale, consacrata e aperta al pubblico dal vescovo James Doyle il 29 novembre 1833. Fu anche eretto un seminario diocesano, il \"St Patrick College\", il primo aperto in Irlanda dopo il concilio di Trento.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 286.360 persone contava 262.250 battezzati, corrispondenti al 91,6% del totale."}
{"id": "501717", "revid": "1086375", "url": "https://it.wikipedia.org/wiki?curid=501717", "title": "Diocesi di Killaloe", "text": "La diocesi di Killaloe () \u00e8 una sede della Chiesa cattolica in Irlanda suffraganea dell'arcidiocesi di Cashel e Emly. Nel 2019 contava 113.300 battezzati su 125.437 abitanti. \u00c8 retta dal vescovo Fintan Monahan.\nTerritorio.\nLa diocesi comprende parte delle contee irlandesi di Clare, Tipperary, Limerick, Offaly e Laois.\nSede vescovile \u00e8 la citt\u00e0 di Ennis, dove si trova la cattedrale dei Santi Pietro e Paolo.\nIl territorio si estende su 4.523 km\u00b2 ed \u00e8 suddiviso in 58 parrocchie.\nStoria.\nSecondo la pi\u00f9 antica \"Vita\" di san Flannano di Killaloe, databile al X secolo, l'origine della diocesi sarebbe legata alla fondazione di un monastero a Killaloe (\"Cell-da-Lua\"), ad opera di san Molua, cui succedette il discepolo san Flannano, il quale, durante un viaggio a Roma, sarebbe stato consacrato vescovo da papa Giovanni IV nel 639. Secondo F. Grannell questa vita non ha alcun valore storico e il monastero fu sostanzialmente insignificante fino al X secolo.\nA partire dall'XI secolo sono noti alcuni abati-vescovi di Killaloe la cui giurisdizione si estendeva nella parte settentrionale della regione di Munster. In occasione della riorganizzazione della Chiesa irlandese sul modello di quella continentale, nel sinodo di Rathbreasail del 1111, su pressione del re irlandese Brian Boruma, Killaloe fu confermata come diocesi, a cui furono annessi parte dei territori e delle chiese che dipendevano dalle sedi monastiche di Roscrea e di Inniscathy.\nTuttavia gli abati di questi due monasteri non accettarono di buon cuore la fine delle loro prerogative episcopali. Infatti nel sinodo di Kells del 1152 furono restaurate le diocesi di Roscrea e di Inniscathy, ma con la clausola che alla morte dei loro abati o dei loro successori, sarebbero diventate dei semplici decanati delle diocesi dove si trovavano. A Kells fu stabilito che Killaloe divenisse suffraganea dell'arcidiocesi di Cashel.\nNel 1160 fu costruita la cattedrale di San Flannan, che rimase la cattedrale cattolica di Killaloe fino al regno di Elisabetta I, quando pass\u00f2 ai anglicani. Nel 1212 \u00e8 documentato per la prima volta un capitolo dei canonici della cattedrale, forse ancora monastico; un capitolo secolare \u00e8 menzionato con certezza nel 1253, costituito da un arcidiacono, un cantore, un cancelliere e 7 prebendari.\nNel 1216 un inglese, Robert Travers, fu eletto e consacrato vescovo, ma la Santa Sede annull\u00f2 l'elezione per \"laicam potentiam intrusus\", ossia perch\u00e9 imposto dai laici e non liberamente eletto. In genere, tutti i vescovi di Killaloe furono irlandesi.\nAll'inizio del XIV secolo il re inglese Edoardo II (1307-1327), desideroso di controllare meglio la Chiesa cattolica irlandese, propose al papa la fusione della diocesi di Killaloe con quella di Cashel, ma il progetto non and\u00f2 in porto.\nA met\u00e0 del XV secolo il vescovo Donato O'Brien fu scomunicato perch\u00e9 non aveva pagato la tassa dovuta alla Santa Sede per la sua nomina; sembra che abbia comunque continuato a governare la sua diocesi fino alla morte. La tassa di nomina riflette le rendite della diocesi ed \u00e8 una misura approssimativa e indiretta della popolazione: in quest'epoca la tassa dovuta dai vescovi di Killaloe era di 100 fiorini, certamente pi\u00f9 dei 40 che dovevano i vescovi di Killala, ma molto meno dei 2.600 fiorini che pagavano i vescovi di Dublino.\nDurante lo scisma anglicano il vescovo James O'Corrin appoggi\u00f2 il partito di Enrico VIII e perci\u00f2 fu deposto da Roma, che affid\u00f2 momentaneamente la diocesi in amministrazione ai vescovi di Clonmacnois.\nCornelius Ryan, vescovo dal 1576 al 1616 organizz\u00f2 la resistenza dei cattolici irlandesi capeggiati dal conte di Desmond, ottenendo anche il soccorso di papa Gregorio XIII e di Filippo II di Spagna. L'impresa del conte di Desmond non ebbe per\u00f2 successo e il vescovo dovette recarsi esule a Lisbona.\nNel Seicento la diocesi rest\u00f2 per diversi periodi vacante e amministrata da vicari capitolari. Nel 1671 fu nominato vescovo John O'Mollony, dottore alla Sorbona, uno dei fondatori dei seminario irlandese di Parigi. Trasferito a Limerick nel 1689, continu\u00f2 ad amministrare la sua vecchia diocesi fino al 1697, quando fu espulso dall'Irlanda.\nA partire dal Settecento, in un clima sempre pi\u00f9 crescente di tolleranza, la serie episcopale di Killaloe riprese con continuit\u00e0.\nAgli inizi dell'Ottocento i vescovi fissarono la loro residenza a Ennis, capoluogo della contea di Clare, dove fu eretta la cattedrale dei Santi Pietro e Paolo. Un decreto della Santa Sede dell'11 febbraio 1903 ristabil\u00ec il capitolo dei canonici, soppresso da pi\u00f9 di tre secoli.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 125.437 persone contava 113.300 battezzati, corrispondenti al 90,3% del totale."}
{"id": "501718", "revid": "1123126", "url": "https://it.wikipedia.org/wiki?curid=501718", "title": "Diocesi di Kilmore", "text": "La diocesi di Kilmore () \u00e8 una sede della Chiesa cattolica in Irlanda suffraganea dell'arcidiocesi di Armagh. Nel 2019 contava 69.483 battezzati su 77.863 abitanti. \u00c8 retta dal vescovo Martin Hayes.\nTerritorio.\nLa diocesi \u00e8 divisa fra la Repubblica d'Irlanda e, per poche parrocchie, l'Irlanda del Nord. Comprende parte delle contee di Cavan, Leitrim, Fermanagh (tre parrocchie), Sligo e Meath.\nSede vescovile \u00e8 la citt\u00e0 di Cavan, dove si trova la cattedrale di San Patrizio e San Fedlimino.\nIl territorio si estende su 2.202 km\u00b2 ed \u00e8 suddiviso in 34 parrocchie.\nStoria.\nIl territorio della diocesi di Kilmore \u00e8 approssimativamente lo stesso dell'antica Breifne. Nel VI secolo san Fedlimino, patrono della diocesi, costru\u00ec una chiesa a Kilmore (\"Cell-M\u03ccr\") nei pressi dell'odierna Cavan. Fedlimino \u00e8 considerato dalla tradizione il protovescovo della diocesi, bench\u00e9 questa opinione non sia condivisa da tutti gli storici. A differenza di altre sedi abbaziali irlandesi, che nel corso del primo millennio cristiano furono rette da abati-vescovi, per Cell-M\u03ccr gli annali irlandesi non riportano nessun nome di vescovo.\nLa diocesi fu eretta, o confermata, durante il sinodo di Kells nel 1152 dove fu presente Tuathail O'Conaictaig, vescovo di Ui Briuin, ossia di Breifne; la diocesi fu resa suffraganea dell'arcidiocesi di Armagh. Nelle fonti e nei documenti dell'epoca la sede \u00e8 conosciuta con nomi diversi (Brefinnia, Tybruinensis, Urney).\nDell'antica cattedrale costruita alla fine del XII secolo resta un significativo portale romanico, inserito nel nuovo edificio costruito nel XIX secolo e che oggi \u00e8 la cattedrale anglicana di Kilmore. A partire dalla met\u00e0 del XIII secolo \u00e8 documentata l'esistenza di un capitolo secolare di canonici\nNel corso del XIII secolo i premostratensi si stabilirono nell'antico monastero fondato da san Fedlimino a Cell-M\u03ccr, e i vescovi trasferirono la loro residenza dapprima a Slanore e poi a Kilmore, trasferimento approvato da papa Nicol\u00f2 V (1447-1455) e confermato da papa Callisto III (1455-1458). A partire da questo momento si impone nei documenti pontifici il nome di \"diocesi di Kilmore\".\nAndrew McBrady, vescovo dal 1445 al 1455, ricostru\u00ec l'antica chiesa di San Fedlimino, chiamata An Chill Mh\u00f3r, e papa Niccol\u00f2 V le concesse il titolo di cattedrale.\nTra il XV e il XVI secolo la diocesi fu retta contemporaneamente da due vescovi, Cormac e Thomas O'Brady, in competizione fra loro. Entrambi presero parte ai sinodi provinciali del 1492 e del 1495 e furono riconosciuti legittimi in entrambe le occasioni dal metropolita di Armagh Ottaviano Spinelli.\nDurante lo scisma anglicano, il vescovo Edmund Nugent, di origini inglesi, appoggi\u00f2 il partito di Enrico VIII; per questo motivo fu deposto e sostituito da John MacBrady, il quale tuttavia non pot\u00e9 prendere possesso della diocesi, perch\u00e9 il suo rivale rimase indisturbato sulla sede di Kilmore fino alla sua morte nel 1550. Tuttavia, anche John MacBrady pass\u00f2 all'anglicanesimo, e la sede rimase perci\u00f2 di fatto senza vescovi cattolici per quasi vent'anni, fino alla morte di quest'ultimo nel 1559.\nRichard Brady, vescovo dal 1580 al 1607, fu incarcerato tre volte e il beato Conn O'Rourke fu martirizzato a Kilmallock nel 1579.\nDopo la morte del vescovo Eugene MacSweeney nel 1669 la sede fu vacante per quasi sessant'anni: fu un periodo di crisi molto grave, nel quale la diocesi fu governata da vicari. Nel 1715 i pochi vecchi parroci rimasti lamentano una situazione di abbandono, in cui per quarant'anni nessun vescovo aveva conferito cresime e ordinazione e tutte le dignit\u00e0 del capitolo erano vacanti per la morte dei canonici.\nNel XVIII secolo la situazione miglior\u00f2 gradualmente e fu nuovamente possibile nominare vescovi per le sedi irlandesi. Tuttavia, fino al 1770 i vescovi visitarono la loro diocesi solo saltuariamente e solo dopo questa data il vescovo Denis Maguire si trasfer\u00ec stabilmente nella diocesi, incominciando la ricostruzione di chiese e monasteri.\nJames Browne, vescovo dal 1827 al 1865 fu il protagonista della rinascita della diocesi, caratterizzata dalla costruzione di chiese e scuole, dalla coltivazione delle vocazioni sacerdotali e dalla fondazione del \"college\" (seminario) diocesano nel 1839. La sua opera fu continuata dal successore Nicholas Conaty. Fu Patrick Lyons, vescovo dal 1937 al 1949, a costruire l'attuale cattedrale. Anche i suoi successori Austin Quinn e Francis MacKiernan proseguirono la costruzione di chiese e scuole.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 77.863 persone contava 69.483 battezzati, corrispondenti all'89,2% del totale."}
{"id": "501719", "revid": "1086375", "url": "https://it.wikipedia.org/wiki?curid=501719", "title": "Diocesi di Kilwa-Kasenga", "text": "La diocesi di Kilwa-Kasenga (in latino: \"Dioecesis Kilwa\u00ebnsis-Kasenga\u00ebnsis\") \u00e8 una sede della Chiesa cattolica nella Repubblica Democratica del Congo suffraganea dell'arcidiocesi di Lubumbashi. Nel 2019 contava 371.600 battezzati su 725.700 abitanti. La sede \u00e8 vacante.\nTerritorio.\nLa diocesi comprende i territori di Kasenga, Pweto e Mitwaba nella provincia dell'Alto Katanga nella Repubblica Democratica del Congo.\nSede vescovile \u00e8 la citt\u00e0 di Kilwa, dove si trova la cattedrale di Sant'Andrea. A Kasenga si trova la concattedrale della Santa Croce.\nIl territorio \u00e8 suddiviso in 19 parrocchie.\nStoria.\nLa prefettura apostolica del Lago Moero fu eretta l'8 luglio 1948 con la bolla \"In Congo Belgico\" di papa Pio XII, ricavandone il territorio dal vicariato apostolico di Lulua e Katanga Centrale (oggi diocesi di Kamina).\nIl 24 agosto 1962 per effetto della bolla \"Candida Christi\" di papa Giovanni XXIII la prefettura apostolica fu elevata a diocesi e assunse il nome di diocesi di Kilwa.\nIl 24 aprile 1971 ha ceduto una porzione del suo territorio a vantaggio dell'erezione della diocesi di Manono.\nIl 4 agosto 1977 ha assunto il nome attuale di diocesi di Kilwa-Kasenga.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 725.700 persone contava 371.600 battezzati, corrispondenti al 51,2% del totale."}
{"id": "501720", "revid": "110157", "url": "https://it.wikipedia.org/wiki?curid=501720", "title": "Diocesi di Kimbe", "text": "La diocesi di Kimbe (in latino: \"Dioecesis Kimbensis\") \u00e8 una sede della Chiesa cattolica in Papua Nuova Guinea suffraganea dell'arcidiocesi di Rabaul. Nel 2019 contava 279.600 battezzati su 349.000 abitanti. \u00c8 retta dal vescovo John Bosco Auram.\nTerritorio.\nLa diocesi comprende la provincia della Nuova Britannia Ovest in Papua Nuova Guinea.\nSede vescovile \u00e8 la citt\u00e0 di Kimbe, dove si trova la cattedrale di Santa Maria Aiuto dei Cristiani.\nIl territorio \u00e8 suddiviso in 19 parrocchie.\nStoria.\nLa diocesi \u00e8 stata eretta il 4 luglio 2003 con la bolla \"Cum ad provehendam\" di papa Giovanni Paolo II, ricavandone il territorio dall'arcidiocesi di Rabaul.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 349.000 persone contava 279.600 battezzati, corrispondenti all'80,1% del totale."}
{"id": "501721", "revid": "92723", "url": "https://it.wikipedia.org/wiki?curid=501721", "title": "Diocesi di Kingstown", "text": "La diocesi di Kingstown (in latino: \"Dioecesis Regalitana\") \u00e8 una sede della Chiesa cattolica a Saint Vincent e Grenadine suffraganea dell'arcidiocesi di Porto di Spagna. Nel 2019 contava 6.877 battezzati su 109.188 abitanti. \u00c8 retta dal vescovo Gerard County, C.S.Sp.\nTerritorio.\nLa diocesi comprende l'intero territorio di Saint Vincent e Grenadine.\nSede vescovile \u00e8 la citt\u00e0 di Kingstown, dove si trova la cattedrale dell'Assunzione di Maria Vergine.\nIl territorio \u00e8 suddiviso in 7 parrocchie.\nStoria.\nLa diocesi \u00e8 stata eretta il 23 ottobre 1989 con la bolla \"Diligenter iamdiu\" di papa Giovanni Paolo II, in seguito alla divisione della diocesi di Bridgetown-Kingstown, da cui ha tratto origine anche la diocesi di Bridgetown.\nL'8 luglio 2011 \u00e8 stata trasferita dalla provincia ecclesiastica di Castries a quella di Porto di Spagna ed unita \"in persona episcopi\", fino al 22 dicembre 2015, alla diocesi di Bridgetown.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 109.188 persone contava 6.877 battezzati, corrispondenti al 6,3% del totale."}
{"id": "501722", "revid": "92723", "url": "https://it.wikipedia.org/wiki?curid=501722", "title": "Diocesi di Kindu", "text": "La diocesi di Kindu (in latino: \"Dioecesis Kinduensis\") \u00e8 una sede della Chiesa cattolica nella Repubblica Democratica del Congo suffraganea dell'arcidiocesi di Bukavu. Nel 2019 contava 376.700 battezzati su 1.145.000 abitanti. \u00c8 retta dal vescovo Fran\u00e7ois Abeli Muhoya Mutchapa.\nTerritorio.\nSede vescovile \u00e8 la citt\u00e0 di Kindu, dove si trova la cattedrale dello Spirito Santo.\nIl territorio \u00e8 suddiviso in 19 parrocchie.\nStoria.\nIl vicariato apostolico di Kindu fu eretto il 23 aprile 1956 con la bolla \"Apostolica Sedes\" di papa Pio XII, ricavandone il territorio dai vicariati apostolici di Kongolo (oggi diocesi) e di Stanley-ville (oggi arcidiocesi di Kisangani).\nIl 10 novembre 1959 il vicariato apostolico \u00e8 stato elevato a diocesi con la bolla \"Cum parvulum\" di papa Giovanni XXIII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.145.000 persone contava 376.700 battezzati, corrispondenti al 32,9% del totale."}
{"id": "501723", "revid": "110157", "url": "https://it.wikipedia.org/wiki?curid=501723", "title": "Arcidiocesi di Kingston", "text": "Larcidiocesi di Kingston (in latino: \"Archidioecesis Regiopolitana\") \u00e8 una sede metropolitana della Chiesa cattolica in Canada appartenente alla regione ecclesiastica Ontario. Nel 2019 contava 131.400 battezzati su 361.000 abitanti. \u00c8 retta dall'arcivescovo Michael Mulhall.\nTerritorio.\nL'arcidiocesi comprende le seguenti contee della provincia canadese dell'Ontario: Frontenac, Lennox e Addington, Prince Edward, Leeds e Grenville e Dundas, la parte meridionale della contea di Hastings e la parte sud-occidentale della contea di Lanark.\nSede arcivescovile \u00e8 la citt\u00e0 di Kingston, dove si trova la cattedrale dell'Immacolata Concezione.\nIl territorio si estende su 16.500\u00a0km\u00b2 ed \u00e8 suddiviso in 50 parrocchie.\nProvincia ecclesiastica.\nLa provincia ecclesiastica di Kingston, istituita nel 1889, comprende le seguenti suffraganee:\nStoria.\nL'arcidiocesi di Kingston, situata nell'Ontario orientale, \u00e8 la pi\u00f9 antica diocesi cattolica anglofona del Canada.\nIl vicariato apostolico del Canada superiore fu eretto il 12 gennaio 1819, ricavandone il territorio dalla diocesi di Qu\u00e9bec (oggi arcidiocesi).\nIl 27 gennaio 1826 con il breve \"Inter multiplices\" di papa Leone XII il vicariato apostolico fu elevato a diocesi e assunse il nome di diocesi di Kingston. Con altro breve \"Inter multiplices\" del 14 febbraio dello stesso anno la diocesi fu dichiarata immediatamente soggetta alla Santa Sede.\nIl 17 dicembre 1841, il 25 giugno 1847 e il 3 febbraio 1874 cedette porzioni del suo territorio a vantaggio dell'erezione rispettivamente della diocesi di Toronto (oggi arcidiocesi), della diocesi di Bytown (oggi arcidiocesi di Ottawa-Cornwall) e del vicariato apostolico del Canada settentrionale (oggi diocesi di Peterborough). Alla stessa diocesi di Peterborough cedette altri territori l'11 luglio 1882.\nIl 18 marzo 1870 entr\u00f2 a far parte della provincia ecclesiastica di Toronto.\nLa diocesi \u00e8 stata ulteriormente elevata al rango di arcidiocesi metropolitana il 28 dicembre 1889 con il breve \"Quum ex apostolico\" di papa Leone XIII.\nIl 21 gennaio 1890 ha ceduto un'altra porzione di territorio a vantaggio dell'erezione della diocesi di Alexandria (oggi soppressa).\nMolte lingue, culture e comunit\u00e0 differenti sono servite con i differenti apostolati: ispanico, francofono, della comunit\u00e0 ucraina e di quella polacca, cos\u00ec come i ministeri della giovent\u00f9, dei prigionieri, dei sordi e degli infermi. Questi apostolati, parrocchie, missioni e ministeri sono sostenuti sia dai preti diocesani sia da quelli religiosi, dalle comunit\u00e0 religiose femminili, dai diaconi e dai laici.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 361.000 persone contava 131.400 battezzati, corrispondenti al 36,4% del totale."}
{"id": "501724", "revid": "92723", "url": "https://it.wikipedia.org/wiki?curid=501724", "title": "Diocesi di Kinkala", "text": "La diocesi di Kinkala (in latino: \"Dioecesis Kinkalana\") \u00e8 una sede della Chiesa cattolica nella Repubblica del Congo suffraganea dell'arcidiocesi di Brazzaville. Nel 2019 contava 116.000 battezzati su 213.520 abitanti. \u00c8 retta dal vescovo Ildevert Mathurin Mouanga.\nTerritorio.\nLa diocesi comprende i distretti di Boko, Mindouli, Kindamba, Mayama, Kinkala della regione di Pool nella repubblica del Congo.\nSede vescovile \u00e8 la citt\u00e0 di Kinkala, dove sorge la cattedrale di Santa Monica.\nIl territorio \u00e8 suddiviso in 17 parrocchie.\nStoria.\nLa diocesi \u00e8 stata eretta il 3 ottobre 1987 con la bolla \"Ecclesia sancta\" di papa Giovanni Paolo II, ricavandone il territorio dall'arcidiocesi di Brazzaville.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 213.520 persone contava 116.000 battezzati, corrispondenti al 54,3% del totale."}
{"id": "501726", "revid": "92723", "url": "https://it.wikipedia.org/wiki?curid=501726", "title": "Diocesi di Kisii", "text": "La diocesi di Kisii (in latino: \"Dioecesis Kisiiana\") \u00e8 una sede della Chiesa cattolica in Kenya suffraganea dell'arcidiocesi di Kisumu. Nel 2019 contava 686.000 battezzati su 2.579.300 abitanti. \u00c8 retta dal vescovo Joseph Mairura Okemwa.\nTerritorio.\nLa diocesi comprende i distretti civili di Nyamira (North Kisii), Kisii (Central Kisii) e Gucha (South Kisii) nella provincia di Nyanza in Kenya.\nSede vescovile \u00e8 la citt\u00e0 di Kisii, dove si trova la cattedrale di San Carlo Lwanga.\nIl territorio \u00e8 suddiviso in 20 parrocchie.\nStoria.\nLa diocesi \u00e8 stata eretta il 21 maggio 1960 con la bolla \"Divina Christi\" di papa Giovanni XXIII, ricavandone il territorio dalla diocesi di Kisumu (oggi arcidiocesi). Originariamente era suffraganea dell'arcidiocesi di Nairobi.\nIl 21 ottobre 1960, con la lettera apostolica \"Virgo intaminata\", papa Giovanni XXIII ha proclamato la Beata Vergine Maria dall'Immacolata Concezione (\"Beata Maria Virgo ab Immaculata Conceptione\") patrona principale della diocesi.\nIl 18 ottobre 1993 ha ceduto una porzione del suo territorio a vantaggio dell'erezione della diocesi di Homa Bay.\nIl 21 maggio 1990 \u00e8 entrata a far parte della provincia ecclesiastica dell'arcidiocesi di Kisumu.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.579.300 persone contava 686.000 battezzati, corrispondenti al 26,6% del totale."}
{"id": "501727", "revid": "92723", "url": "https://it.wikipedia.org/wiki?curid=501727", "title": "Diocesi di Kisantu", "text": "La diocesi di Kisantu (in latino: \"Dioecesis Kisantuensis\") \u00e8 una sede della Chiesa cattolica nella Repubblica Democratica del Congo suffraganea dell'arcidiocesi di Kinshasa. Nel 2019 contava 687.510 battezzati su 1.284.675 abitanti. La sede \u00e8 vacante.\nTerritorio.\nLa diocesi \u00e8 una delle tre circoscrizioni ecclesiastiche nella provincia civile del Basso Congo (dal 2005 Congo Centrale), nella Repubblica Democratica del Congo. Essa occupa la parte orientale della provincia.\nSede vescovile \u00e8 la citt\u00e0 di Kisantu, dove si trova la cattedrale di Nostra Signora dei Sette Dolori.\nIl territorio \u00e8 suddiviso in 34 parrocchie.\nStoria.\nIl vicariato apostolico di Kisantu fu eretta il 1\u00ba aprile 1931 con il breve \"Expostularunt\" di papa Pio XI, ricavandone il territorio dal vicariato apostolico di Koango (oggi diocesi di Kikwit).\nIl 24 maggio 1950 cedette una piccola porzione di territorio al vicariato apostolico di L\u00e9opoldville (oggi arcidiocesi di Kinshasa).\nIl 5 luglio 1957 cedette un'altra porzione del suo territorio a vantaggio dell'erezione della prefettura apostolica di Kenge (oggi diocesi).\nIl 10 novembre 1959 il vicariato apostolico \u00e8 stato elevato a diocesi con la bolla \"Cum parvulum\" di papa Giovanni XXIII.\nIl 24 giugno 1961 ha ceduto un'ulteriore porzione di territorio a vantaggio dell'erezione della diocesi di Popokabaka.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.284.675 persone contava 687.510 battezzati, corrispondenti al 53,5% del totale."}
{"id": "501729", "revid": "1935652", "url": "https://it.wikipedia.org/wiki?curid=501729", "title": "Arcidiocesi di Kisumu", "text": "Larcidiocesi di Kisumu (in latino: \"Archidioecesis Kisumuensis\") \u00e8 una sede metropolitana della Chiesa cattolica in Kenya. Nel 2019 contava 1.586.232 battezzati su 2.878.704 abitanti. La sede \u00e8 vacante, in attesa che l'arcivescovo eletto Maurice Muhatia Makumba ne prenda possesso.\nTerritorio.\nL'arcidiocesi comprende i distretti civili di Kisumu, Bondo e Nyandoand Siaya nella provincia di Nyanza in Kenya.\nSede arcivescovile \u00e8 la citt\u00e0 di Kisumu, dove si trova la cattedrale di Santa Teresa di Lisieux.\nIl territorio \u00e8 suddiviso in 56 parrocchie.\nStoria.\nLa prefettura apostolica di Kavirondo fu eretta il 15 luglio 1925 con il breve \"Ut aucto\" di papa Pio XI, ricavandone il territorio dal vicariato apostolico del Nilo superiore (oggi arcidiocesi di Tororo).\nIl 27 maggio 1932 in forza del breve \"Cum non sine\" dello stesso papa Pio XI la prefettura apostolica fu elevata a vicariato apostolico e contestualmente assunse il nome di vicariato apostolico di Kisumu.\nIl 25 marzo 1953 il vicariato apostolico fu ulteriormente elevato a diocesi con la bolla \"Quemadmodum ad Nos\" di papa Pio XII. Originariamente era suffraganea dell'arcidiocesi di Nairobi.\nSuccessivamente cedette a pi\u00f9 riprese porzioni del suo territorio a vantaggio dell'erezione di nuove circoscrizioni ecclesiastiche e precisamente:\nIl 21 maggio 1990 la diocesi \u00e8 stata ancora elevata al rango di arcidiocesi metropolitana con la bolla \"Si quidem secundum\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 2.878.704 persone contava 1.586.232 battezzati, corrispondenti al 55,1% del totale."}
{"id": "501730", "revid": "92723", "url": "https://it.wikipedia.org/wiki?curid=501730", "title": "Diocesi di Kitale", "text": "La diocesi di Kitale (in latino: \"Dioecesis Kitalensis\") \u00e8 una sede della Chiesa cattolica in Kenya suffraganea dell'arcidiocesi di Kisumu. Nel 2019 contava 264.000 battezzati su 1.474.000 abitanti. \u00c8 retta dal vescovo Maurice Anthony Crowley, S.P.S.\nTerritorio.\nLa diocesi comprende i distretti civili di Trans Nzoia e West Pokot nella provincia della Rift Valley in Kenya.\nSede vescovile \u00e8 la citt\u00e0 di Kitale, dove si trova la cattedrale dell'Immacolata Concezione.\nIl territorio \u00e8 suddiviso in 31 parrocchie.\nStoria.\nLa diocesi \u00e8 stata eretta il 3 aprile 1998 con la bolla \"Magis in dies\" di papa Giovanni Paolo II, ricavandone il territorio dalla diocesi di Eldoret.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.474.000 persone contava 264.000 battezzati, corrispondenti al 17,9% del totale."}
{"id": "501731", "revid": "6923", "url": "https://it.wikipedia.org/wiki?curid=501731", "title": "Diocesi di Kitui", "text": "La diocesi di Kitui (in latino: \"Dioecesis Kituiensis\") \u00e8 una sede della Chiesa cattolica in Kenya suffraganea dell'arcidiocesi di Nairobi. Nel 2019 contava 238.575 battezzati su 1.039.960 abitanti. \u00c8 retta dal vescovo Joseph Mwongela.\nTerritorio.\nLa diocesi comprende i distretti civili di Kyuso, Mwingi, Kitui e Mutomo nell'ex Provincia Orientale in Kenya.\nSede vescovile \u00e8 la citt\u00e0 di Kitui, dove si trova la cattedrale di Nostra Signora d'Africa.\nIl territorio \u00e8 suddiviso in 28 parrocchie.\nStoria.\nLa prefettura apostolica di Kitui fu eretta il 20 febbraio 1956 con la bolla \"Quoniam superna\" di papa Pio XII, ricavandone il territorio dalla diocesi di Meru e dall'arcidiocesi di Nairobi.\nIl 16 novembre 1963 la prefettura apostolica \u00e8 stata elevata a diocesi con la bolla \"Christi evangelium\" di papa Paolo VI.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.039.960 persone contava 238.575 battezzati, corrispondenti al 22,9% del totale."}
{"id": "501732", "revid": "92723", "url": "https://it.wikipedia.org/wiki?curid=501732", "title": "Diocesi di Kiyinda-Mityana", "text": "La diocesi di Kiyinda-Mityana (in latino: \"Dioecesis Kiyindana-Mityanana\") \u00e8 una sede della Chiesa cattolica in Uganda suffraganea dell'arcidiocesi di Kampala. Nel 2019 contava 598.740 battezzati su 1.575.650 abitanti. \u00c8 retta dal vescovo Joseph Anthony Zziwa.\nTerritorio.\nLa diocesi comprende i distretti di Kiboga, Mityana e Mubende nella regione Centrale dell'Uganda.\nSede vescovile \u00e8 la citt\u00e0 di Mityana, dove si trova la cattedrale di San No\u00e8 Mawaggali.\nIl territorio \u00e8 suddiviso in 28 parrocchie.\nStoria.\nLa diocesi \u00e8 stata eretta il 17 luglio 1981 con la bolla \"Ut populi Dei\" di papa Giovanni Paolo II, ricavandone il territorio dall'arcidiocesi di Kampala.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.575.650 persone contava 598.740 battezzati, corrispondenti al 38,0% del totale."}
{"id": "501733", "revid": "92723", "url": "https://it.wikipedia.org/wiki?curid=501733", "title": "Diocesi di Klerksdorp", "text": "La diocesi di Klerksdorp (in latino: \"Dioecesis Klerkpolitana\") \u00e8 una sede della Chiesa cattolica in Sudafrica suffraganea dell'arcidiocesi di Johannesburg. Nel 2019 contava 111.000 battezzati su 1.735.000 abitanti. \u00c8 retta dal vescovo Victor Hlolo Phalana.\nTerritorio.\nLa diocesi comprende le seguenti unit\u00e0 amministrative del Sudafrica, nella provincia del Nordovest: Potchefstroom, Klerksdorp, Wolmaransstad, Bloemhof, Christiana, Schweizer-Reneke, Delareyville, Lichtenburg, Coligny e Ventersdorp.\nSede vescovile \u00e8 la citt\u00e0 di Klerksdorp, dove si trova la cattedrale del Cristo Redentore (\"Christ the Redeemer\").\nIl territorio si estende su 34.800\u00a0km\u00b2 ed \u00e8 suddiviso in 40 parrocchie.\nStoria.\nLa prefettura apostolica del Transvaal occidentale fu eretta il 14 ottobre 1965, ricavandone il territorio dalla diocesi di Johannesburg (oggi arcidiocesi).\nIl 27 febbraio 1978 per effetto della bolla \"Rerum catholicarum\" di papa Paolo VI la prefettura apostolica \u00e8 stata elevata a diocesi e ha assunto il nome attuale.\nOriginariamente suffraganea dell'arcidiocesi di Pretoria, il 5 giugno 2007 \u00e8 entrata a far parte della provincia ecclesiastica di Johannesburg.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.735.000 persone contava 111.000 battezzati, corrispondenti al 6,4% del totale."}
{"id": "501734", "revid": "110157", "url": "https://it.wikipedia.org/wiki?curid=501734", "title": "Diocesi di Killala", "text": "La diocesi di Killala () \u00e8 una sede della Chiesa cattolica in Irlanda suffraganea dell'arcidiocesi di Tuam. Nel 2019 contava 38.069 battezzati su 41.481 abitanti. \u00c8 retta dal vescovo John Fleming.\nTerritorio.\nLa diocesi comprende parte delle contee irlandesi di Mayo e Sligo.\nSede vescovile \u00e8 la citt\u00e0 di Ballina, dove si trova la cattedrale di San Muredach.\nIl territorio si estende su 3.734 km\u00b2 ed \u00e8 suddiviso in 22 parrocchie.\nStoria.\nSecondo la tradizione, san Patrizio avrebbe fondato a Killala (\"Cell-Aladh\") un monastero, che affid\u00f2 ad uno dei suoi compagni, san Muredach. Tuttavia, un'altra tradizione, ritenuta storicamente pi\u00f9 attendibile, pone l'epoca di Muredach nel VI secolo: figlio di Eochaid, discendente del re d'Irlanda Leaghaire, partecip\u00f2 al sinodo di Drumceat, nel 575 incontr\u00f2 san Columba, e mor\u00ec attorno al 590. Gams ipotizz\u00f2 l'esistenza di due vescovi omonimi, nel V e nel VI secolo, ma tale soluzione non \u00e8 accettata da tutti gli storici.\nCome le altre sedi irlandesi del primo millennio, anche Killala era una sede monastica, con una sua scuola abbaziale, ed \u00e8 retta da un abate, che poteva anche essere consacrato vescovo. Dopo Muredach, gli annali irlandesi riportano diversi nomi di abati-vescovi, per lo pi\u00f9 appartenenti alla famiglia reale degli O'Maolfoghmhair.\nIn occasione della riorganizzazione della Chiesa irlandese sul modello di quella continentale, nel sinodo di Rathbreasail del 1111, la diocesi di Killala \u00e8 menzionata tra le suffraganee dell'arcidiocesi di Armagh. Il suo territorio era pi\u00f9 ampio di quello attuale, perch\u00e9 comprendeva anche il territorio dell'odierna diocesi di Achonry e il distretto compreso tra Sligo e Ballyshannon. Nel 1152 il sinodo di Kells la rese suffraganea dell'arcidiocesi di Tuam e il suo territorio fu ridotto per l'istituzione della diocesi di Achonry. Per lungo tempo i suoi vescovi furono designati come \"vescovi di Ui Fiachrach\"\nAll'inizio del XIV secolo il re inglese Edoardo II (1307-1327), desideroso di controllare meglio la Chiesa cattolica irlandese, propose al papa la fusione di diverse piccole diocesi, tra cui quella di Killala con quella di Elphin, ma il progetto non and\u00f2 in porto.\nI domenicani si stabilirono in diocesi nel 1274 a Rathfran; gli agostiniani fondarono un convento a Ardnaree prima del 1400; i francescani fondarono un monastero a Moyne nel 1455, diventato presto famoso nella regione per il suo \"studium\".\nDopo la Riforma protestante voluta da Enrico VIII d'Inghilterra nel 1534 la diocesi visse inizialmente un periodo di tranquillit\u00e0, forse per la sua lontananza dei centri di poteri. Fu solo nel 1590 che furono soppressi i monasteri dei religiosi e nel 1591 fu nominato il primo vescovo anglicano. La sede fu vacante dal 1583 al 1707 con la sola interruzione dell'episcopato di Francis Kirwan, che dovette abbandonare la diocesi e mor\u00ec in esilio a Rennes, in Bretagna. Durante l'assenza dei vescovi la sede fu governata da vicari apostolici nominati da Roma. Solo nel XVIII secolo furono nominati con continuit\u00e0 i vescovi per la diocesi.\nIl vescovo Dominic Bellew, che resse la diocesi a cavallo tra il XVIII e il XIX secolo trasfer\u00ec la sede vescovile da Ardnaree, dove abitualmente risiedeva, a Ballina. Fu qui che nel 1820 Peter Waldron incaric\u00f2 il suo vescovo coadiutore John MacHale del progetto di una nuova cattedrale. La prima messa fu celebrata nell'autunno del 1831, ma anche a causa del tragico periodo della grande carestia irlandese l'edificio fu completato solo nel 1892.\nDurante l'episcopato di John Conmy (1893-1911) fu istituito a Ballina il seminario diocesano.\nNegli ultimi anni del XX secolo la diocesi ha fronteggiato il problema dello spopolamento e dell'emigrazione.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 41.481 persone contava 38.069 battezzati, corrispondenti al 91,8% del totale."}
{"id": "501735", "revid": "92723", "url": "https://it.wikipedia.org/wiki?curid=501735", "title": "Diocesi di Kumbakonam", "text": "La diocesi di Kumbakonam (in latino: \"Dioecesis Kumbakonamensis\") \u00e8 una sede della Chiesa cattolica in India suffraganea dell'arcidiocesi di Pondicherry e Cuddalore. Nel 2019 contava 240.118 battezzati su 5.600.110 abitanti. \u00c8 retta dal vescovo Francis Antonysamy.\nTerritorio.\nLa diocesi comprende 15 taluks distribuiti nei distretti di Thanjavur, Tiruchirappalli e Perambalur nello stato indiano del Tamil Nadu.\nSede vescovile \u00e8 la citt\u00e0 di Kumbakonam, dove si trova la cattedrale di Santa Maria.\nIl territorio \u00e8 suddiviso in 97 parrocchie.\nStoria.\nLa diocesi \u00e8 stata eretta il 1\u00ba settembre 1899 con il breve \"In sublimi\" di papa Leone XIII, ricavandone il territorio dall'arcidiocesi di Pondicherry (oggi arcidiocesi di Pondicherry e Cuddalore).\nIl 3 luglio 1929 cedette una porzione di territorio a vantaggio della diocesi di S\u00e3o Tom\u00e9 di Meliapore.\nIl 26 maggio 1930 ha ceduto un'altra porzione del suo territorio a vantaggio dell'erezione della diocesi di Salem.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 5.600.110 persone contava 240.118 battezzati, corrispondenti al 4,3% del totale."}
{"id": "501736", "revid": "1935652", "url": "https://it.wikipedia.org/wiki?curid=501736", "title": "Diocesi di Kimberley", "text": "La diocesi di Kimberley (in latino: \"Dioecesis Kimberleyensis\") \u00e8 una sede della Chiesa cattolica in Sudafrica suffraganea dell'arcidiocesi di Bloemfontein. Nel 2019 contava 198.700 battezzati su 2.241.500 abitanti. \u00c8 retta dal vescovo Duncan Theodore Tsoke.\nTerritorio.\nLa diocesi comprende le seguenti unit\u00e0 amministrative sudafricane a nord del fiume Orange nella provincia del Capo Settentrionale: Barkly West, Hay, Herbert, Kuruman, Mafikeng, Taung, Vryburg.\nSede vescovile \u00e8 la citt\u00e0 di Kimberley, dove si trova la cattedrale di Santa Maria.\nIl territorio \u00e8 suddiviso in 23 parrocchie.\nStoria.\nIl vicariato apostolico dello Stato libero di Orange fu eretto il 4 giugno 1886 con il breve \"Quae aeternae\" di papa Leone XIII, ricavandone il territorio dal vicariato apostolico di Natal (oggi arcidiocesi di Durban).\nIl 1\u00ba agosto 1892 ingrand\u00ec il proprio territorio con il Bechuanaland, gi\u00e0 appartenuto alla prefettura apostolica di Cimbebasia. L'8 maggio 1894 cedette una porzione del suo territorio a vantaggio dell'erezione della prefettura apostolica del Basutoland (oggi arcidiocesi di Maseru).\nIl 15 gennaio 1903 modific\u00f2 il proprio nome in vicariato apostolico di Kimberley in Orange. Nel 1918 cambi\u00f2 nuovamente nome in favore di vicariato apostolico di Kimberley nell'Africa meridionale.\nIl 12 giugno e il 26 novembre 1923, e il 9 aprile 1948, cedette altre porzioni del suo territorio a vantaggio dell'erezione rispettivamente della prefettura apostolica di Gariep (oggi diocesi di Aliwal), della prefettura apostolica di Kroonstad (oggi diocesi) e del vicariato apostolico di Pretoria (oggi arcidiocesi).\nL'11 gennaio 1951 in forza della bolla \"Suprema Nobis\" di papa Pio XII ha ceduto un'ulteriore porzione di territorio a vantaggio dell'erezione dell'arcidiocesi di Bloemfontein e contestualmente il vicariato apostolico \u00e8 stato elevato a diocesi.\nIl 2 aprile 1959 ha ceduto ancora una porzione del territorio diocesano a vantaggio dell'erezione della prefettura apostolica del Bechuanaland (oggi diocesi di Gaborone).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.241.500 persone contava 198.700 battezzati, corrispondenti all'8,9% del totale."}
{"id": "501737", "revid": "110157", "url": "https://it.wikipedia.org/wiki?curid=501737", "title": "Diocesi di Kandi", "text": "La diocesi di Kandi (in latino: \"Dioecesis Kandina\") \u00e8 una sede della Chiesa cattolica in Benin suffraganea dell'arcidiocesi di Parakou. Nel 2019 contava 32.208 battezzati su 1.330.898 abitanti. \u00c8 retta dal vescovo Clet Feliho.\nTerritorio.\nLa diocesi comprende il dipartimento di Alibori in Benin.\nSede vescovile \u00e8 la citt\u00e0 di Kandi, dove si trova la cattedrale della Beata Vergine del Monte Carmelo.\nIl territorio \u00e8 suddiviso in 13 parrocchie.\nStoria.\nLa diocesi \u00e8 stata eretta il 19 dicembre 1994 con la bolla \"In apparando bismillesimo anno\" di papa Giovanni Paolo II, ricavandone il territorio dalla diocesi di Parakou (oggi arcidiocesi). Originariamente era suffraganea dell'arcidiocesi di Cotonou.\nIl 16 ottobre 1997 \u00e8 entrata a far parte della provincia ecclesiastica dell'arcidiocesi di Parakou.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.330.898 persone contava 32.208 battezzati, corrispondenti al 2,4% del totale."}
{"id": "501739", "revid": "92723", "url": "https://it.wikipedia.org/wiki?curid=501739", "title": "Diocesi di Kongolo", "text": "La diocesi di Kongolo (in latino: \"Dioecesis Kongolo\u00ebnsis\") \u00e8 una sede della Chiesa cattolica nella Repubblica Democratica del Congo suffraganea dell'arcidiocesi di Lubumbashi. Nel 2019 contava 301.950 battezzati su 1.307.700 abitanti. \u00c8 retta dal vescovo Oscar Ngoy wa Mpanga, C.S.Sp.\nTerritorio.\nLa diocesi si trova nella parte meridionale della Repubblica Democratica del Congo. Comprende i territori di Kabalo e Kongolo nella provincia di Tanganyika, e una parte del territorio di Kabongo nella provincia dell'Alto Lomami.\nSede vescovile \u00e8 la citt\u00e0 di Kongolo, dove sorge la cattedrale del Sacro Cuore di Maria.\nIl territorio si estende su 44.200\u00a0km\u00b2 ed \u00e8 suddiviso in 18 parrocchie, raggruppate in 4 decanati: Centro, Nord, Est (Kabalo) e Sud (Kabongo).\nStoria.\nLa prefettura apostolica del Katanga settentrionale fu eretta il 30 giugno 1911 con il decreto \"Ut in amplissimo\" di Propaganda Fide, ricavandone il territorio dal prefettura apostolica del Kasai superiore (oggi arcidiocesi di Kananga).\nIl 7 aprile 1927 papa Pio XI con il breve \"Quae in exploratam\" ridefin\u00ec i confini con la prefettura apostolica di Lulua e Katanga centrale (oggi diocesi di Kamina).\nIl 18 giugno 1935 la prefettura apostolica fu elevata a vicariato apostolico con la bolla \"Digna sane\" di papa Pio XI.\nL'8 marzo 1951 assunse il nome di vicariato apostolico di Kongolo in forza del decreto \"Cum in Congi\" della Congregazione di Propaganda Fide.\nIl 23 aprile 1956 cedette una porzione del suo territorio a vantaggio dell'erezione del vicariato apostolico di Kindu (oggi diocesi).\nIl 10 novembre 1959 il vicariato apostolico \u00e8 stato elevato a diocesi con la bolla \"Cum parvulum\" di papa Giovanni XXIII.\nIl 24 aprile 1971 ha ceduto un'altra porzione del suo territorio a vantaggio dell'erezione della diocesi di Manono.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.307.700 persone contava 301.950 battezzati, corrispondenti al 23,1% del totale."}
{"id": "501740", "revid": "1935652", "url": "https://it.wikipedia.org/wiki?curid=501740", "title": "Diocesi di Kengtung", "text": "La diocesi di Kengtung (in latino: \"Dioecesis Kengtunghensis\") \u00e8 una sede della Chiesa cattolica in Birmania suffraganea dell'arcidiocesi di Taunggyi. Nel 2019 contava 45.000 battezzati su 3.512.940 abitanti. La sede \u00e8 vacante.\nTerritorio.\nLa diocesi comprende la parte orientale dello stato Shan in Birmania.\nSede vescovile \u00e8 la citt\u00e0 di Kengtung, dove si trova la cattedrale del Cuore Immacolato di Maria.\nIl territorio \u00e8 suddiviso in 20 parrocchie.\nStoria.\nLa prefettura apostolica di Keng-tung fu eretta il 27 aprile 1927 con il breve \"In omnes orbis\" di papa Pio XI, ricavandone il territorio dal vicariato apostolico della Birmania Orientale (oggi diocesi di Taungngu).\nIl 26 maggio 1950 la prefettura apostolica fu elevata a vicariato apostolico con la bolla \"Ad potioris dignitatis\" di papa Pio XII.\nIl 1\u00ba gennaio 1955 il vicariato apostolico \u00e8 stato elevato a diocesi con la bolla \"Dum alterna\" dello stesso papa Pio XII. Originariamente la diocesi era suffraganea dell'arcidiocesi di Mandalay.\nIl 20 novembre 1975 ha ceduto una porzione del suo territorio a vantaggio dell'erezione della prefettura apostolica di Lashio (oggi diocesi).\nIl 17 gennaio 1998 \u00e8 entrata a far parte della provincia ecclesiastica dell'arcidiocesi di Taunggyi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 3.512.940 persone contava 45.000 battezzati, corrispondenti all'1,3% del totale."}
{"id": "501743", "revid": "92723", "url": "https://it.wikipedia.org/wiki?curid=501743", "title": "Diocesi di Knoxville", "text": "La diocesi di Knoxville (in latino: \"Dioecesis Knoxvillensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Louisville appartenente alla regione ecclesiastica V (AL, KY, LA, MS, TN). Nel 2019 contava 73.420 battezzati su 2.458.717 abitanti. \u00c8 retta dal vescovo Richard Frank Stika.\nTerritorio.\nLa diocesi comprende le seguenti contee nella parte pi\u00f9 orientale del Tennessee, negli Stati Uniti d'America: Anderson, Bledsoe, Blount, Bradley, Campbell, Carter, Claiborne, Cocke, Cumberland, Fentress, Grainger, Greene, Hamblen, Hamilton, Hancock, Hawkins, Jefferson, Johnson, Knox, Meigs, Pickett, Unicoi e Union.\nSede vescovile \u00e8 la citt\u00e0 di Knoxville, dove si trova la cattedrale del Sacro Cuore di Ges\u00f9 (\"Cathedral of the Sacred Heart of Jesus\"). A Chattanooga sorge la basilica minore dei Santi Pietro e Paolo.\nIl territorio si estende su 36.872\u00a0km\u00b2 ed \u00e8 suddiviso in 50 parrocchie.\nStoria.\nLa diocesi \u00e8 stata eretta il 27 marzo 1988 con la bolla \"Antiquitus sane\" di papa Giovanni Paolo II, ricavandone il territorio dalla diocesi di Nashville.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.458.717 persone contava 73.420 battezzati, corrispondenti al 3,0% del totale."}
{"id": "501744", "revid": "92723", "url": "https://it.wikipedia.org/wiki?curid=501744", "title": "Diocesi di Copenaghen (cattolica)", "text": "La diocesi di Copenaghen (in latino: \"Dioecesis Hafniae\") \u00e8 una sede della Chiesa cattolica in Danimarca immediatamente soggetta alla Santa Sede. Nel 2019 contava 49.442 battezzati su 5.911.756 abitanti. \u00c8 retta dal vescovo Czeslaw Kozon.\nTerritorio.\nLa diocesi comprende tutta la Danimarca e due possessi d'oltremare danesi: le isole F\u00e6r \u00d8er (parrocchia di Santa Maria a T\u00f3rshavn) e la Groenlandia (parrocchia di Cristo Re a Nuuk/Godth\u00e5b).\nSede vescovile \u00e8 la citt\u00e0 di Copenaghen, dove si trova la cattedrale di Sant'Ansgario.\nIl territorio \u00e8 suddiviso in 40 parrocchie.\nStoria.\nLa prefettura apostolica di Danimarca fu eretta il 7 agosto 1868, ricavandone il territorio dal vicariato apostolico delle Missioni Settentrionali.\nIl 17 agosto 1869 la sua giurisdizione fu estesa ai possedimenti danesi nell'Atlantico, ossia l'Islanda, la Groenlandia e le isole F\u00e6r \u00d8er, gi\u00e0 appartenuti alla prefettura apostolica del Polo Nord.\nIl 15 marzo 1892 la prefettura apostolica fu elevata a vicariato apostolico.\nIl 22 ottobre 1921, in forza del breve \"Quae catholico\" di papa Benedetto XV, incorpor\u00f2 quella parte della prefettura apostolica dello Schleswig-Holstein che, con i trattati seguiti alla prima guerra mondiale, era stata inclusa nel regno di Danimarca.\nIl 12 giugno 1923 cedette una porzione di territorio a vantaggio dell'erezione della prefettura apostolica d'Islanda (oggi diocesi di Reykjav\u00edk).\nIl 29 aprile 1953 il vicariato apostolico \u00e8 stato elevato a diocesi con la bolla \"Certiores facti\" di papa Pio XII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 5.911.756 persone contava 49.442 battezzati, corrispondenti allo 0,8% del totale."}
{"id": "501746", "revid": "92723", "url": "https://it.wikipedia.org/wiki?curid=501746", "title": "Diocesi di Koforidua", "text": "La diocesi di Koforidua (in latino: \"Dioecesis Koforiduana\") \u00e8 una sede della Chiesa cattolica in Ghana suffraganea dell'arcidiocesi di Accra. Nel 2019 contava 259.654 battezzati su 2.557.650 abitanti. \u00c8 retta dal vescovo Joseph Kwaku Afrifah-Agyekum.\nTerritorio.\nLa diocesi comprende la regione Orientale in Ghana, ad eccezione del distretto di Afram Plains.\nSede vescovile \u00e8 la citt\u00e0 di Koforidua, dove si trova la cattedrale di San Giorgio.\nIl territorio si estende su 18.600\u00a0km\u00b2 ed \u00e8 suddiviso in 24 parrocchie.\nStoria.\nLa diocesi \u00e8 stata eretta il 6 luglio 1992 con la bolla \"Quod iusta\" di papa Giovanni Paolo II, ricavandone il territorio dalla diocesi di Accra, contestualmente elevata al rango di sede metropolitana, di cui la nuova diocesi \u00e8 divenuta suffraganea.\nIl 12 giugno 2007 ha ceduto una porzione del suo territorio a vantaggio dell'erezione della prefettura apostolica di Donkorkrom (oggi vicariato apostolico).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.557.650 persone contava 259.654 battezzati, corrispondenti al 10,2% del totale."}
{"id": "501747", "revid": "92723", "url": "https://it.wikipedia.org/wiki?curid=501747", "title": "Diocesi di Kohima", "text": "La diocesi di Kohima (in latino: \"Dioecesis Kohimaensis\") \u00e8 una sede della Chiesa cattolica in India suffraganea dell'arcidiocesi di Imphal. Nel 2019 contava 61.731 battezzati su 2.427.000 abitanti. \u00c8 retta dal vescovo James Thoppil.\nTerritorio.\nLa diocesi comprende l'intero stato indiano del Nagaland.\nSede vescovile \u00e8 la citt\u00e0 di Kohima, dove si trova la cattedrale di Maria Aiuto dei Cristiani (\"Mary Help of Christians\").\nIl territorio \u00e8 suddiviso in 52 parrocchie.\nStoria.\nLa diocesi di Kohima-Imphal fu eretta il 29 gennaio 1973 con la bolla \"Christi iussum\" di papa Paolo VI, ricavandone il territorio dalla diocesi di Dibrugarh.\nIl 28 marzo 1980 la diocesi \u00e8 stata divisa in due con la bolla \"Cum Nos\" di papa Giovanni Paolo II, dando origine alla diocesi di Imphal (oggi arcidiocesi) e alla presente diocesi, che ha assunto il nome attuale.\nOriginariamente suffraganea dell'arcidiocesi di Shillong, il 10 luglio 1995 \u00e8 entrata a far parte della provincia ecclesiastica di Imphal.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 2.427.000 persone contava 61.731 battezzati, corrispondenti al 2,5% del totale."}
{"id": "501748", "revid": "1935652", "url": "https://it.wikipedia.org/wiki?curid=501748", "title": "Diocesi di Kokstad", "text": "La diocesi di Kokstad (in latino: \"Dioecesis Kokstadensis\") \u00e8 una sede della Chiesa cattolica in Sudafrica suffraganea dell'arcidiocesi di Durban. Nel 2019 contava 89.220 battezzati su 2.001.975 abitanti. La sede \u00e8 vacante.\nTerritorio.\nLa diocesi comprende le seguenti unit\u00e0 amministrative del Sudafrica: Bizana, Flagstaff, Lusikisiki, Port St John sulla riva sinistra del fiume Umzimvubu; e Mount Ayliff, Mount Frere, Tabankulu, Mount Currie e Matatiele a sud del fiume Kenegha.\nSede vescovile \u00e8 la citt\u00e0 di Kokstad, dove si trova la cattedrale di San Patrizio.\nIl territorio \u00e8 suddiviso in 16 parrocchie.\nStoria.\nLa prefettura apostolica di Mount Currie fu eretta l'8 aprile 1935 con la bolla \"Quo Catholici Nominis\" di papa Pio XI, ricavandone il territorio dal vicariato apostolico di Mariannhill (oggi diocesi).\nL'11 luglio 1939 in forza della bolla \"Si per indefessos\" di papa Pio XII la prefettura apostolica fu elevata a vicariato apostolico e assunse il nome di vicariato apostolico di Kokstad.\nL'11 gennaio 1951 il vicariato apostolico \u00e8 stato ancora elevato a diocesi con la bolla \"Suprema Nobis\" dello stesso papa Pio XII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.001.975 persone contava 89.220 battezzati, corrispondenti al 4,5% del totale."}
{"id": "501749", "revid": "92723", "url": "https://it.wikipedia.org/wiki?curid=501749", "title": "Diocesi di Kolda", "text": "La diocesi di Kolda (in latino: \"Dioecesis Koldaensis\") \u00e8 una sede della Chiesa cattolica in Senegal suffraganea dell'arcidiocesi di Dakar. Nel 2019 contava 32.430 battezzati su 1.166.000 abitanti. \u00c8 retta dal vescovo Jean-Pierre Bass\u00e8ne.\nTerritorio.\nLa diocesi comprende i tre dipartimenti della nuova regione di Kolda in Senegal, istituita nel 2008.\nSede vescovile \u00e8 la citt\u00e0 di Kolda, dove si trova la cattedrale di Nostra Signora delle Vittorie.\nIl territorio \u00e8 suddiviso in 13 parrocchie.\nStoria.\nLa diocesi \u00e8 stata eretta 22 dicembre 1999 con la bolla \"Cum ad aeternam\" di papa Giovanni Paolo II, ricavandone il territorio dalla diocesi di Ziguinchor.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.166.000 persone contava 32.430 battezzati, corrispondenti al 2,8% del totale."}
{"id": "501750", "revid": "92723", "url": "https://it.wikipedia.org/wiki?curid=501750", "title": "Diocesi di Kole", "text": "La diocesi di Kole (in latino: \"Dioecesis Kolensis\") \u00e8 una sede della Chiesa cattolica nella Repubblica Democratica del Congo suffraganea dell'arcidiocesi di Kananga. Nel 2019 contava 169.779 battezzati su 535.800 abitanti. \u00c8 retta dal vescovo Emery Kibal Mansong'loo, C.P.\nTerritorio.\nLa diocesi comprende i territori di Kole e Lomela nella provincia del Kasai Orientale, e il territorio di Dekese nella provincia del Kasai Occidentale, nella Repubblica Democratica del Congo.\nSede vescovile \u00e8 la citt\u00e0 di Kole, dove si trova la cattedrale intitolata a \"Regina Pacis\".\nIl territorio si estende su 66.000\u00a0km\u00b2 ed \u00e8 suddiviso in 14 parrocchie, raggruppate in tre decanati, corrispondenti ai tre territori amministrativi.\nStoria.\nLa prefettura apostolica di Kole fu eretta il 14 giugno 1951 con la bolla \"Ad catholicam fidem\" di papa Pio XII, ricavandone il territorio dal vicariato apostolico di L\u00e9opoldville (oggi arcidiocesi di Kinshasa).\nIl 14 settembre 1967 la prefettura apostolica \u00e8 stata elevata a diocesi con la bolla \"Sacram Evangelii\" di papa Paolo VI.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 535.800 persone contava 169.779 battezzati, corrispondenti al 31,7% del totale."}
{"id": "501751", "revid": "33277", "url": "https://it.wikipedia.org/wiki?curid=501751", "title": "Arcidiocesi di K\u00f6ln", "text": ""}
{"id": "501752", "revid": "322321", "url": "https://it.wikipedia.org/wiki?curid=501752", "title": "Diocesi di Kolwezi", "text": "La diocesi di Kolwezi (in latino: \"Dioecesis Koluezensis\") \u00e8 una sede della Chiesa cattolica nella Repubblica Democratica del Congo suffraganea dell'arcidiocesi di Lubumbashi. Nel 2019 contava 1.378.000 battezzati su 2.450.000 abitanti. La sede \u00e8 vacante, in attesa che il vescovo eletto Richard Kazadi Kamba ne prenda possesso.\nTerritorio.\nLa diocesi comprende i distretti civili di Lualaba e Kolwezi nella provincia di Lualaba, nella Repubblica Democratica del Congo.\nSede vescovile \u00e8 la citt\u00e0 di Kolwezi, dove si trova la cattedrale di Santa Barbara e Sant'Eligio.\nIl territorio \u00e8 suddiviso in 35 parrocchie.\nStoria.\nLa diocesi \u00e8 stata eretta l'11 marzo 1971 con la bolla \"Qui beatissimo Petro\" di papa Paolo VI, ricavandone il territorio dalla diocesi di Kamina.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.450.000 persone contava 1.378.000 battezzati, corrispondenti al 56,2% del totale."}
{"id": "501753", "revid": "110157", "url": "https://it.wikipedia.org/wiki?curid=501753", "title": "Diocesi di Konongo-Mampong", "text": "La diocesi di Konongo-Mampong (in latino: \"Dioecesis Konongensis-Mampongana\") \u00e8 una sede della Chiesa cattolica in Ghana suffraganea dell'arcidiocesi di Kumasi. Nel 2019 contava 85.500 battezzati su 1.553.800 abitanti. \u00c8 retta dal vescovo Joseph Osei-Bonsu.\nTerritorio.\nLa diocesi comprende la parte centrale del Ghana.\nSede vescovile \u00e8 la citt\u00e0 di Mampong, dove si trova la cattedrale di San Paolo. A Konongo si trova la concattedrale di San Gabriele.\nIl territorio \u00e8 suddiviso in 57 parrocchie.\nStoria.\nLa diocesi \u00e8 stata eretta il 3 marzo 1995 con la bolla \"Cum ad aeternam\" di papa Giovanni Paolo II, ricavandone il territorio dalle diocesi di Kumasi (oggi arcidiocesi) e di Sunyani.\nInizialmente suffraganea di Cape Coast, il 22 dicembre 2001 in seguito all'elevazione di Kumasi ad arcidiocesi metropolitana ne \u00e8 divenuta suffraganea.\nIl 28 dicembre 2007 ha ceduto una porzione del suo territorio a vantaggio dell'erezione della diocesi di Techiman.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.553.800 persone contava 85.500 battezzati, corrispondenti al 5,5% del totale."}
{"id": "501755", "revid": "110157", "url": "https://it.wikipedia.org/wiki?curid=501755", "title": "Diocesi di Kontum", "text": "La diocesi di Kontum (in latino: \"Dioecesis Kontumensis\") \u00e8 una sede della Chiesa cattolica in Vietnam suffraganea dell'arcidiocesi di Hu\u00ea. Nel 2019 contava 337.200 battezzati su 1.900.000 abitanti. \u00c8 retta dal vescovo Luy Gonzaga Nguy\u1ec5n H\u00f9ng V\u1ecb.\nTerritorio.\nLa diocesi comprende le province di Gia Lai e di Kon Tum nella parte centrale del Vietnam.\nSede vescovile \u00e8 la citt\u00e0 di Kontum, dove si trova la cattedrale dell'Immacolata Concezione.\nIl territorio si estende su una superficie di 25.225\u00a0km\u00b2 ed \u00e8 suddiviso in 118 parrocchie.\nStoria.\nIl vicariato apostolico di Kontum fu eretto il 18 gennaio 1932 con il breve \"Decessores Nostros\" di papa Pio XI, ricavandone il territorio dal vicariato apostolico di Quinhon (oggi diocesi di Quy Nh\u01a1n).\nIl 4 aprile 1957 cedette la provincia di Attapeu alla prefettura apostolica di Thakheh (oggi vicariato apostolico di Savannakhet) nel Laos.\nIl 24 novembre 1960 il vicariato apostolico \u00e8 stato elevato a diocesi con la bolla \"Venerabilium Nostrorum\" di papa Giovanni XXIII, e contestualmente ha ceduto una porzione di territorio a vantaggio dell'erezione della diocesi di \u00d0\u00e0 Lat.\nIl 22 giugno 1967 ha ceduto un'altra porzione del suo territorio a vantaggio dell'erezione della diocesi di Ban M\u00ea Thu\u1ed9t.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.900.000 persone contava 337.200 battezzati, corrispondenti al 17,7% del totale."}
{"id": "501757", "revid": "92723", "url": "https://it.wikipedia.org/wiki?curid=501757", "title": "Diocesi di Capodistria", "text": "La diocesi di Capodistria (in latino: \"Dioecesis Iustinopolitana\") \u00e8 una sede della Chiesa cattolica in Slovenia suffraganea dell'arcidiocesi di Lubiana. Nel 2019 contava 176.193 battezzati su 250.150 abitanti. \u00c8 retta dal vescovo Jurij Bizjak.\nTerritorio.\nLa diocesi comprende la parte occidentale della Slovenia.\nSede vescovile \u00e8 la citt\u00e0 di Capodistria, dove si trova la cattedrale dell'Assunta e di San Nazario. A Nova Gorica sorge la concattedrale del Divino Salvatore.\nIl territorio \u00e8 suddiviso in 100 parrocchie.\nStoria.\nLa diocesi di Capodistria fu eretta nel VI secolo. Originariamente era suffraganea del patriarcato di Aquileia.\nDall'VIII secolo fino al 1184 la sede non ebbe vescovi propri e fu amministrata dai vescovi di Trieste.\nL'11 gennaio 1206 papa Innocenzo III concesse al patriarca di Aquileia la facolt\u00e0 di unire la diocesi di Capodistria con la diocesi di Cittanova, ma l'unione non fu realizzata.\nDal 1810 al 1828 rimase vacante. Il 30 giugno 1828 fu unita alla diocesi di Trieste con la bolla \"Locum beati Petri\" di papa Leone XII. Il 27 agosto 1830 papa Pio VIII con la bolla \"In supereminenti\" conferm\u00f2 l'unione \"aeque principaliter\".\nIl 17 ottobre 1977 con la bolla \"Prioribus saeculi\" di papa Paolo VI la diocesi di Capodistria \u00e8 stata separata dalla diocesi di Trieste diventando suffraganea dell'arcidiocesi di Lubiana. Inoltre, con la medesima bolla, sono state introdotte delle modifiche territoriali per far coincidere i confini delle diocesi con quelli degli Stati. Cos\u00ec la diocesi di Capodistria ha ceduto alla diocesi di Trieste quelle parrocchie che si trovavano in Italia in seguito al trattato di pace del 1947 e alla diocesi di Parenzo e Pola quelle nel territorio della Repubblica Socialista di Croazia. Contestualmente acquis\u00ec le parrocchie delle diocesi di Trieste, di Parenzo e Pola, di Fiume e di Gorizia e Gradisca che si trovavano nella Repubblica Socialista di Slovenia.\nIl 15 marzo 2004 la chiesa del Divino Salvatore di Nova Gorica \u00e8 stata eretta a concattedrale della diocesi con il decreto \"Ut spirituali\" della Congregazione per i Vescovi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 250.150 persone contava 176.193 battezzati, corrispondenti al 70,4% del totale."}
{"id": "501758", "revid": "110157", "url": "https://it.wikipedia.org/wiki?curid=501758", "title": "Arcidiocesi di Korhogo", "text": "Larcidiocesi di Korhogo (in latino: \"Archidioecesis Korhogoensis\") \u00e8 una sede metropolitana della Chiesa cattolica in Costa d'Avorio. Nel 2019 contava 278.000 battezzati su 1.144.000 abitanti. \u00c8 retta dall'arcivescovo Ignace Bessi Dogbo.\nTerritorio.\nL'arcidiocesi comprende i dipartimenti ivoriani di Boundiali, Korhogo e Tengr\u00e9la nella Regione delle Savane.\nSede arcivescovile \u00e8 la citt\u00e0 di Korhogo, dove si trova la cattedrale di San Giovanni Battista.\nIl territorio \u00e8 suddiviso in 27 parrocchie.\nStoria.\nLa diocesi di Korhogo fu eretta il 15 ottobre 1971 con la bolla \"Christi mandatum\" di papa Paolo VI, ricavandone il territorio dalla diocesi di Katiola. Originariamente era suffraganea dell'arcidiocesi di Abidjan.\nIl 19 dicembre 1994 ha ceduto una porzione del suo territorio a vantaggio dell'erezione della diocesi di Odienn\u00e9 e contestualmente \u00e8 stata elevata al rango di arcidiocesi metropolitana con la bolla \"Ad aptius providendum\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 1.144.000 persone contava 278.000 battezzati, corrispondenti al 24,3% del totale."}
{"id": "501760", "revid": "322321", "url": "https://it.wikipedia.org/wiki?curid=501760", "title": "Arcidiocesi di Ko\u0161ice", "text": "Larcidiocesi di Ko\u0161ice () \u00e8 una sede metropolitana della Chiesa cattolica in Slovacchia. Nel 2019 contava 677.600 battezzati su 1.155.200 abitanti. \u00c8 retta dall'arcivescovo Bernard Bober.\nTerritorio.\nL'arcidiocesi comprende le regioni di Ko\u0161ice e Pre\u0161ov, nella Slovacchia orientale, eccettuati i distretti di Gelnica, Ke\u017emarok, Levo\u010da, Poprad, Ro\u017e\u0148ava, Spi\u0161sk\u00e1 Nov\u00e1 Ves, nonch\u00e9 la parte occidentale del distretto di Star\u00e1 \u013dubov\u0148a.\nSede arcivescovile \u00e8 la citt\u00e0 di Ko\u0161ice, dove si trova la cattedrale di Sant'Elisabetta d'Ungheria. A Pre\u0161ov sorge la concattedrale di San Nicola.\nIl territorio si estende su 10.430\u00a0km\u00b2 ed \u00e8 suddiviso in 219 parrocchie.\nProvincia ecclesiastica.\nLa provincia ecclesiastica di Ko\u0161ice, istituita nel 1995, comprende 2 suffraganee:\nStoria.\nLa diocesi di Ko\u0161ice fu eretta il 9 agosto 1804 con la bolla \"In universa gregis\" di papa Pio VII, ricavandone il territorio dall'arcidiocesi di Eger, di cui era originariamente suffraganea. Nello stesso anno fu inaugurato il seminario vescovile.\nVerso la met\u00e0 del XIX secolo, si contavano nella diocesi 260.000 cattolici di rito latino e 110.000 di rito greco, 20.000 luterani, 80.000 calvinisti e 55.000 ebrei. I cattolici di rito latino erano ripartiti in 194 parrocchie, servite da 276 preti diocesani e raggruppate in 3 arcidiaconati.\nNel concistoro del 25 giugno 1877 in cui papa Pio IX nominava vescovo di Ko\u0161ice Kon\u0161tant\u00edn Schuster, la sede vescovile \u00e8 descritta come una delle principali citt\u00e0 del regno d'Ungheria, sorgente in un'amena pianura circondata da colline con vigneti. Aveva mille case con ventimila abitanti, quasi tutti cattolici. Aveva un capitolo con sette canonici, fra cui quattro dignit\u00e0, ma mancavano le prebende per il teologo e il penitenziere. La cattedrale era l'unica parrocchia della citt\u00e0, in cui non vi erano confraternite, ma esistevano due monasteri maschili e uno femminile, c'erano due ospedali, un monte di piet\u00e0 e il seminario. Nella diocesi, piuttosto vasta, si trovavano quasi 200 parrocchie.\nAl termine della prima guerra mondiale e in seguito allo smembramento dell'impero austro-ungarico, la diocesi si trov\u00f2 divisa fra due stati: 156 parrocchie in Cecoslovacchia e 49 parrocchie in Ungheria. Alla morte del vescovo August\u00edn Fischer-Colbrie nel 1925, la Santa Sede nomin\u00f2 Jozef \u010c\u00e1rsky, vescovo titolare di Tagora, come amministratore apostolico della diocesi.\nIl 2 settembre 1937 per effetto della bolla \"Ad ecclesiastici\" di papa Pio XI Ko\u0161ice divenne una diocesi immediatamente soggetta alla Santa Sede. La porzione del suo territorio che cadeva sotto territorio ungherese fu eretta in amministrazione apostolica, con sede a Sziksz\u00f3, affidata all'arcivescovo di Esztergom Jusztini\u00e1n Gy\u00f6rgy Ser\u00e9di.\nIn seguito al primo arbitrato di Vienna del 2 novembre 1938 e ai cambiamenti dei confini politici tra Cecoslovacchia e Ungheria, la diocesi di Ko\u0161ice si trov\u00f2 ad essere quasi tutta in territorio ungherese. Il 19 luglio 1939 con la bolla \"Dioecesium fines\" di papa Pio XII l'amministrazione apostolica di Sziksz\u00f3 fu soppressa e le sue parrocchie vennero reintegrate nella diocesi, che torn\u00f2 a essere suffraganea dell'arcidiocesi di Eger. Dopo 14 anni fu nominato un nuovo vescovo, Stefan Madar\u00e1sz, di etnia ungherese, nominato il 19 luglio 1939. Per le poche parrocchie rimaste in territorio slovacco fu eretta una nuova amministrazione apostolica, con sede a Pre\u0161ov, di cui continu\u00f2 ad essere amministratore Jozef \u010c\u00e1rsky.\nAl termine della seconda guerra mondiale furono ristabiliti i confini precedenti al 1938 e la diocesi si trov\u00f2 ricostituita in territorio cecoslovacco, eccetto le parrocchie che rimasero in territorio ungherese. Alla diocesi furono date in amministrazione le 13 parrocchie della diocesi di Satu Mare che si trovavano in territorio cecoslovacco. Stefan Madar\u00e1sz continu\u00f2 a portare il titolo di vescovo di Ko\u0161ice fino alla sua morte nel 1948, ma di fatto la diocesi fu amministrata da Jozef \u010c\u00e1rsky, come lo era prima del 1938.\nIl 30 dicembre 1977 in virt\u00f9 della bolla \"Praescriptionum sacrosancti\" di papa Paolo VI incorpor\u00f2 formalmente nel proprio territorio le parrocchie cecoslovacche della diocesi di Satu Mare, e contestualmente entr\u00f2 a far parte della provincia ecclesiastica dell'arcidiocesi di Trnava.\nNel 1982 cedette le parrocchie in territorio ungherese dell'arcidiocesi di Eger.\nCon la fine del regime comunista, dopo 32 anni di sede vacante, fu possibile nominare un nuovo vescovo, nella persona di Alojz Tk\u00e1c, il 14 febbraio 1990.\nIl 31 marzo 1995, con il riordino delle circoscrizioni ecclesiastiche slovacche, la diocesi \u00e8 stata elevata al rango di arcidiocesi metropolitana con la bolla \"Pastorali quidem permoti\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 1.155.200 persone contava 677.600 battezzati, corrispondenti al 58,7% del totale."}
{"id": "501761", "revid": "267975", "url": "https://it.wikipedia.org/wiki?curid=501761", "title": "Diocesi di Koszalin-Ko\u0142obrzeg", "text": "La diocesi di Koszalin-Ko\u0142obrzeg () \u00e8 una sede della Chiesa cattolica in Polonia suffraganea dell'arcidiocesi di Stettino-Kamie\u0144. Nel 2019 contava 811.430 battezzati su 901.120 abitanti. \u00c8 retta dal vescovo Edward Dajczak.\nTerritorio.\nLa diocesi comprende parte dei voivodati della Pomerania, della Pomerania Occidentale e della Grande Polonia e si estende sui comuni di Koszalin, S\u0142upsk, Pi\u0142a, Ko\u0142obrzeg, Szczecinek, Wa\u0142cz, Bia\u0142ogard, Ustka, Trzcianka, \u015awidwin, Dar\u0142owo, S\u0142awno, Z\u0142ocieniec, Miastko, Drawsko Pomorskie, Jastrowie, Po\u0142czyn-Zdr\u00f3j, Czaplinek, Sian\u00f3w, Czarne, Krzy\u017c Wielkopolski, Karlino, Bobolice, Borne Sulinowo, Kalisz Pomorski, K\u0119pice, Okonek, Barwice, Polan\u00f3w, Miros\u0142awiec, Tychowo, Go\u015bcino, Cz\u0142opa, Bia\u0142y B\u00f3r, Tuczno, Szyd\u0142owo, Wiele\u0144 (parte settentrionale).\nConfina a nord con il mar Baltico, a ovest con l'arcidiocesi di Stettino-Kamie\u0144, a sud con la diocesi di Zielona G\u00f3ra-Gorz\u00f3w, con l'arcidiocesi di Pozna\u0144, con l'arcidiocesi di Gniezno e con la diocesi di Bydgoszcz e a est con la diocesi di Pelplin.\nSede vescovile \u00e8 la citt\u00e0 di Koszalin, dove si trova la cattedrale dell'Immacolata Concezione di Maria Vergine. A Ko\u0142obrzeg sorge la concattedrale dell'Assunzione di Maria Vergine. In diocesi sorgono anche l'ex cattedrale della Santa Famiglia a Pi\u0142a e la basilica minore dell'Assunzione della Beata Vergine Maria a Skrzatusz, nel comune di Szyd\u0142owo.\nIl territorio si estende su 14.640\u00a0km\u00b2 ed \u00e8 suddiviso in 24 decanati e in 221 parrocchie.\nStoria.\nKo\u0142obrzeg fu sede di una diocesi medievale, eretta nel 1000 come suffraganea dell'arcidiocesi di Gniezno, che fu la prima sede metropolitana polacca. Fu nominato come primo, ed unico vescovo, Reinbern. La sua politica di distruzione degli idoli pagani port\u00f2 ad una sollevazione popolare che lo costrinse alla fuga. Caduto in disgrazia presso il re, fu arrestato e mor\u00ec in prigione nel 1012 o 1013. Alla sua morte la diocesi fu soppressa. Ignoto \u00e8 il luogo della primitiva cattedrale. All'inizio del XIII secolo fu costruita la chiesa di Santa Maria, diventata nel 1219 una collegiata, con un proprio capitolo e una scuola capitolare. Ricostruita in stile gotico all'inizio del XIV secolo, fu distrutta nel 1945. Ricostruita, \u00e8 diventata la concattedrale della diocesi di Koszalin-Ko\u0142obrzeg.\nL'odierna diocesi \u00e8 stata eretta il 28 giugno 1972 con la bolla \"Episcoporum Poloniae\" di papa Paolo VI, ricavandone il territorio dalla diocesi di Berlino (oggi arcidiocesi) e dalla prelatura territoriale di Schneidem\u00fchl. Originariamente era suffraganea dell'arcidiocesi di Gniezno.\nIl 25 marzo 1992 nell'ambito della riorganizzazione delle diocesi polacche voluta da papa Giovanni Paolo II con la bolla \"Totus tuus Poloniae populus\", \u00e8 entrata a far parte della provincia ecclesiastica di Stettino-Kamie\u0144. Contestualmente ha ceduto porzioni di territorio alla diocesi di Pelplin e ha inglobato porzioni di territorio che erano appartenute alla diocesi di Gorz\u00f3w (oggi diocesi di Zielona G\u00f3ra-Gorz\u00f3w).\nIl 24 febbraio 2004 ha ceduto ancora una porzione del suo territorio a vantaggio dell'erezione della diocesi di Bydgoszcz.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 901.120 persone contava 811.430 battezzati, corrispondenti al 90,0% del totale."}
{"id": "501762", "revid": "1318658", "url": "https://it.wikipedia.org/wiki?curid=501762", "title": "Arcidiocesi di Kota Kinabalu", "text": "Larcidiocesi di Kota Kinabalu (in latino: \"Archidioecesis Kotakinabaluensis\") \u00e8 una sede metropolitana della Chiesa cattolica in Malaysia. Nel 2019 contava 228.251 battezzati su 1.489.943 abitanti. \u00c8 retta dall'arcivescovo John Wong Soo Kau.\nTerritorio.\nL'arcidiocesi comprende la parte settentrionale dello stato malese di Sabah e il Territorio Federale di Labuan.\nSede arcivescovile \u00e8 la citt\u00e0 di Kota Kinabalu, dove si trova la cattedrale del Sacro Cuore di Ges\u00f9.\nIl territorio \u00e8 suddiviso in 19 parrocchie.\nStoria.\nIl primo tentativo di istituire un vicariato apostolico del Borneo fu messo in atto da papa Innocenzo XII il 16 gennaio 1692. La missione non ebbe successo, perch\u00e9 il sultano di Banjarmasin proib\u00ec a tutti gli stranieri di addentrarsi nell'interno dell'isola.\nLa prefettura apostolica di Labuan e del Borneo settentrionale fu eretta il 4 settembre 1855, ricavandone il territorio dal vicariato apostolico di Batavia (oggi arcidiocesi di Giacarta). La nuova prefettura apostolica comprendeva l'intero Borneo britannico, nella parte settentrionale dell'isola, ossia la colonia di Labuan, il regno di Sarawak, il Borneo del Nord e il sultanato di Brunei.\nLa missione fu inaugurata dal primo prefetto apostolico, lo spagnolo Carlos Cuarteron, sull'isola di Labuan, il 16 aprile 1857. Nel 1881 la prefettura fu affidata ai religiosi della Societ\u00e0 missionaria di San Giuseppe di Mill Hill.\nIl 5 febbraio 1927 cedette una porzione del suo territorio a vantaggio dell'erezione della prefettura apostolica di Sarawak (oggi arcidiocesi di Kuching) e contestualmente assunse il nome di prefettura apostolica del Borneo settentrionale.\nIl 14 febbraio 1952 fu elevata a vicariato apostolico con la bolla \"Docet usus\" di papa Pio XII, assumendo il nome di vicariato apostolico di Jesselton. Contestualmente cedette il territorio del Brunei alla prefettura apostolica di Sarawak, che lo stesso giorno fu elevata al rango di vicariato apostolico con il nome di Kuching.\nIl 22 marzo 1968 modific\u00f2 la sua denominazione in vicariato apostolico di Kota Kinabalu.\nIl 31 maggio 1976 fu elevata a diocesi con la bolla \"Quoniam Deo favente\" di papa Paolo VI. Era originariamente suffraganea dell'arcidiocesi di Kuching.\nIl 17 dicembre 1992 e il 16 luglio 2007 ha ceduto porzioni del suo territorio a vantaggio dell'erezione rispettivamente delle diocesi di Keningau e di Sandakan.\nIl 23 maggio 2008 \u00e8 stata elevata al rango di arcidiocesi metropolitana con la bolla \"Cum Ecclesia Catholica\" di papa Benedetto XVI.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 1.489.943 persone contava 228.251 battezzati, corrispondenti al 15,3% del totale."}
{"id": "501763", "revid": "92723", "url": "https://it.wikipedia.org/wiki?curid=501763", "title": "Diocesi di Kotido", "text": "La diocesi di Kotido (in latino: \"Dioecesis Kotidoensis\") \u00e8 una sede della Chiesa cattolica in Uganda suffraganea dell'arcidiocesi di Tororo. Nel 2019 contava 193.010 battezzati su 499.442 abitanti. \u00c8 retta dal vescovo Giuseppe Filippi, M.C.C.I.\nTerritorio.\nLa diocesi comprende i distretti di Kaabong, Kotido e Abim nella regione Settentrionale dell'Uganda.\nSede vescovile \u00e8 la citt\u00e0 di Kotido, dove si trova la cattedrale del Buon Pastore.\nIl territorio \u00e8 suddiviso in 10 parrocchie.\nStoria.\nLa diocesi \u00e8 stata eretta il 20 maggio 1991 con la bolla \"Florem Africanae\" di papa Giovanni Paolo II, ricavandone il territorio dalla diocesi di Moroto.\nOriginariamente suffraganea dell'arcidiocesi di Kampala, il 2 gennaio 1999 \u00e8 entrata a far parte della provincia ecclesiastica dell'arcidiocesi di Tororo.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 499.442 persone contava 193.010 battezzati, corrispondenti al 38,6% del totale."}
{"id": "501764", "revid": "92723", "url": "https://it.wikipedia.org/wiki?curid=501764", "title": "Diocesi di Cattaro", "text": "La diocesi di Cattaro () \u00e8 una sede della Chiesa cattolica in Montenegro suffraganea dell'arcidiocesi di Spalato-Macarsca. Nel 2019 contava 8.300 battezzati su 95.000 abitanti. \u00c8 retta dal vescovo Ivan \u0160tironja.\nTerritorio.\nLa diocesi comprende i comuni montenegrini di Cattaro, Castelnuovo, Budua e Teodo (contrassegnati in blu nella mappa a destra).\nSede vescovile \u00e8 la citt\u00e0 di Cattaro, dove si trova la cattedrale di San Trifone. Nel territorio diocesano si trova anche la chiesa di San Giovanni Battista, antica cattedrale della diocesi di Budua.\nIl territorio si estende su 674\u00a0km\u00b2 ed \u00e8 suddiviso in 4 decanati e 25 parrocchie.\nStoria.\nLa diocesi di Cattaro fu eretta attorno al V-VI secolo. Il primo vescovo documentato \u00e8 Giovanni, il cui nome appare in alcune liste del concilio di Nicea del 787 come \"episkopos Dekatera\". La diocesi \u00e8 menzionata anche nei sinodi di Spalato del 925 e del 927/928, dove Cattaro appare tra le suffraganee dell'arcidiocesi spalatina.\nNelle lotte e nelle controversie per la supremazia sulla Chiesa dalmata e illirica, nel corso dell'XI e del XII secolo, la diocesi di Cattaro \u00e8 documentata come suffraganea o di Ragusa o di Antivari. Nel 1172 entr\u00f2 a far parte della provincia ecclesiastica di Bari, a cui rimase annessa fino ai primi decenni dell'Ottocento.\nAttorno al XV secolo, Cattaro incorpor\u00f2 il territorio della soppressa diocesi di Risano.\nIl 30 giugno 1828 con la bolla \"Locum Beati Petri\" di papa Leone XII divenne suffraganea dell'arcidiocesi di Zara; contestualmente incorpor\u00f2 il territorio dell'antica diocesi di Budua.\nIl 27 luglio 1969 \u00e8 stata ristabilita la provincia ecclesiastica di Spalato-Macarsca, di cui Cattaro \u00e8 divenuta suffraganea.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 95.000 persone contava 8.300 battezzati, corrispondenti all'8,7% del totale."}
{"id": "501765", "revid": "92723", "url": "https://it.wikipedia.org/wiki?curid=501765", "title": "Diocesi di Kottar", "text": "La diocesi di Kottar (in latino: \"Dioecesis Kottarensis\") \u00e8 una sede della Chiesa cattolica in India suffraganea dell'arcidiocesi di Madurai. Nel 2019 contava battezzati su abitanti. \u00c8 retta dal vescovo Nazarene Soosai.\nTerritorio.\nLa diocesi comprende i taluks di Thovalai, Agastheeswaram, Kalkulam e Vilavancode nel distretto di Kanyakumari nell'estrema punta meridionale dello stato indiano del Tamil Nadu.\nSede vescovile \u00e8 la localit\u00e0 di Kottar, nella municipalit\u00e0 di Nagercoil, dove si trova la cattedrale di San Francesco Saverio.\nIl territorio \u00e8 suddiviso in 93 parrocchie.\nStoria.\nLa diocesi \u00e8 stata eretta il 26 maggio 1930 con la bolla \"Ad pastorale\" di papa Pio XI, ricavandone il territorio dalla diocesi di Quilon.\nOriginariamente suffraganea dell'arcidiocesi di Verapoly, il 19 settembre 1953 \u00e8 entrata a far parte della provincia ecclesiastica dell'arcidiocesi di Madurai.\nIl 29 aprile 1955 ha ceduto la giurisdizione sui fedeli di rito siriaco orientale residenti nel proprio territorio all'eparchia di Changanacherry.\nIl 22 dicembre 2014 ha ceduto una porzione del territorio a vantaggio dell'erezione della diocesi di Kuzhithurai.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di persone contava battezzati, corrispondenti al 30,9% del totale."}
{"id": "501766", "revid": "92723", "url": "https://it.wikipedia.org/wiki?curid=501766", "title": "Diocesi di Koudougou", "text": "La diocesi di Koudougou (in latino: \"Dioecesis Kuduguensis\") \u00e8 una sede della Chiesa cattolica in Burkina Faso suffraganea dell'arcidiocesi di Ouagadougou. Nel 2019 contava 399.200 battezzati su 1.809.000 abitanti. \u00c8 retta dal vescovo Joachim Ou\u00e9draogo.\nTerritorio.\nLa diocesi comprende l'intera Regione del Centro-Ovest in Burkina Faso.\nSede vescovile \u00e8 la citt\u00e0 di Koudougou, dove si trova la cattedrale di Sant'Agostino.\nIl territorio \u00e8 suddiviso in 24 parrocchie.\nStoria.\nLa prefettura apostolica di Ouahigouya fu eretta il 12 giugno 1947 con la bolla \"Quo in Africa\" di papa Pio XII, ricavandone il territorio dal vicariato apostolico di Ouagadougou (oggi arcidiocesi).\nIl 14 giugno 1954 in virt\u00f9 della bolla \"Quemadmodum amantissimus\" dello stesso papa Pio XII la prefettura apostolica fu elevata a vicariato apostolico e assunse il nome di vicariato apostolico di Koudougou.\nIl vicariato apostolico \u00e8 stato elevato a diocesi il 14 settembre 1955 con la bolla \"Dum tantis\" di papa Pio XII.\nIl 23 giugno 1958 ha ceduto una porzione del suo territorio a vantaggio dell'erezione della diocesi di Ouahigouya.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.809.000 persone contava 399.200 battezzati, corrispondenti al 22,1% del totale."}
{"id": "501767", "revid": "1086375", "url": "https://it.wikipedia.org/wiki?curid=501767", "title": "Arcidiocesi di Koup\u00e9la", "text": "Larcidiocesi di Koup\u00e9la (in latino: \"Archidioecesis Kupelaensis\") \u00e8 una sede metropolitana della Chiesa cattolica in Burkina Faso. Nel 2019 contava 250.606 battezzati su 899.690 abitanti. \u00c8 retta dall'arcivescovo Gabriel Sayaogo.\nTerritorio.\nL'arcidiocesi comprende la provincia di Kouritenga nella regione del Centro-Est e la provincia di Ganzourgou nella regione dell'Altopiano Centrale in Burkina Faso.\nSede arcivescovile \u00e8 la citt\u00e0 di Koup\u00e9la, dove si trova la cattedrale di Nostra Signora delle Grazie.\nIl territorio \u00e8 suddiviso in 11 parrocchie.\nStoria.\nLa diocesi di Koup\u00e9la fu eretta il 20 febbraio 1956 con la bolla \"Quo suavi\" di papa Pio XII, ricavandone il territorio dall'arcidiocesi di Ouagadougou, di cui originariamente era suffraganea.\nIl 26 giugno 1969 e il 2 gennaio 1997 cedette porzioni del suo territorio a vantaggio dell'erezione rispettivamente delle diocesi di Kaya e di Manga.\nIl 5 dicembre 2000 \u00e8 stata elevata al rango di arcidiocesi metropolitana con la bolla \"In omnes Ecclesias\" di papa Giovanni Paolo II.\nL'11 febbraio 2012 ha ceduto un'altra porzione di territorio a vantaggio dell'erezione della diocesi di Tenkodogo.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 899.690 persone contava 250.606 battezzati, corrispondenti al 27,9% del totale."}
{"id": "501768", "revid": "92723", "url": "https://it.wikipedia.org/wiki?curid=501768", "title": "Diocesi di Kpalim\u00e9", "text": "La diocesi di Kpalim\u00e9 (in latino: \"Dioecesis Kpalimensis\") \u00e8 una sede della Chiesa cattolica in Togo suffraganea dell'arcidiocesi di Lom\u00e9. Nel 2019 contava 436.200 battezzati su 1.005.500 abitanti. \u00c8 retta dal vescovo Beno\u00eet Comlan Messan Alowonou.\nTerritorio.\nLa diocesi comprende le prefetture di Kloto, Agou, Danyi, Haho e Moyen-Mono nella Regione degli Altopiani in Togo.\nSede vescovile \u00e8 la citt\u00e0 di Kpalim\u00e9, dove si trova la cattedrale dello Spirito Santo.\nIl territorio \u00e8 suddiviso in 52 parrocchie.\nStoria.\nLa diocesi \u00e8 stata eretta il 1\u00ba luglio 1994 con la bolla \"Supremo in Ecclesia\" di papa Giovanni Paolo II, ricavandone il territorio dall'arcidiocesi di Lom\u00e9.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.005.500 persone contava 436.200 battezzati, corrispondenti al 43,4% del totale."}
{"id": "501769", "revid": "72396", "url": "https://it.wikipedia.org/wiki?curid=501769", "title": "Arcidiocesi di Cracovia", "text": "Larcidiocesi di Cracovia (in latino: \"Archidioecesis Cracoviensis\") \u00e8 una sede metropolitana della Chiesa cattolica in Polonia. Nel 2019 contava 1.567.271 battezzati su 1.615.723 abitanti. \u00c8 retta dall'arcivescovo Marek J\u0119draszewski.\nTerritorio.\nL'arcidiocesi comprende la citt\u00e0 di Cracovia, parte di Jaworzno, i distretti di Cracovia (in parte), di Limanowa (in parte), di Nowy Targ (in parte), di O\u015bwi\u0119cim (la maggior parte), di Wadowice (la maggior parte), di Bochnia (una piccola parte), di My\u015blenice, di Sucha, dei Tatra, di Wieliczka, di Chrzan\u00f3w e di Olkusz (una piccola parte).\nSede arcivescovile \u00e8 la citt\u00e0 di Cracovia, dove si trova la cattedrale dei Santi Stanislao e Venceslao.\nIl territorio si estende su 5.730\u00a0km\u00b2 ed \u00e8 suddiviso in 35 decanati e in 448 parrocchie.\nProvincia ecclesiastica.\nLa provincia ecclesiastica di Cracovia, istituita nel 1925, comprende le seguenti suffraganee:\nStoria.\nLe origini della diocesi di Cracovia si fanno risalire al IX secolo, legate alla missione inviata da san Metodio ad un principe della Vistola; di quest'epoca sono noti i vescovi Wiching, Prohor e Prokulf, probabilmente di lingua e liturgia greca, come pi\u00f9 tardi lo saranno anche i vescovi Lambert e Czes\u0142aw.\nLa diocesi latina di Cracovia fu eretta nel X secolo, poco prima dell'anno 1000, forse ad opera del re Miecislao nell'anno 984. L'invasione boema del 1039 comport\u00f2 la distruzione degli archivi ecclesiastici, di conseguenza le origini della diocesi e i nomi dei primi tre vescovi restano incerti o leggendari. Il primo vescovo noto \u00e8 Poppone, suffraganeo dell'arcivescovo di Gniezno.\nL'importanza della sede di Cracovia crebbe nel corso dell'XI secolo, in particolare grazie alle vicende che videro coinvolti il re Boleslao II di Polonia ed il vescovo Stanislao e che portano alla morte di quest'ultimo, ben presto venerato come martire, Nel 1172 la potenza dei vescovi era tale che Gedko ebbe la forza ed il carattere di far deporre ed esiliare il re Miecislao III il Vecchio. Di certo, l'importanza di Cracovia era legata a filo doppio alla presenza nella citt\u00e0 della casa reale polacca; Gniezno tuttavia rimase la sede primaziale polacca e l'unica sede metropolitana della Nazione.\nLa prima cronotassi dei vescovi fu compilata nel 1266, la seconda nel 1347. In origine, la diocesi comprendeva le citt\u00e0 di Sandomir e Lublino, e tutta la Piccola Polonia. Papa Martino V il 27 ottobre 1427 sottrasse il distretto di Lublino alla giurisdizione dei vescovi di Cracovia e lo attribu\u00ec alla diocesi di Che\u0142m (oggi arcidiocesi di Lublino), ma per la resistenza del vescovo di Cracovia, alla fine di una lite il vescovo di Che\u0142m rinunci\u00f2 all'ampliamento. Dal 1443 al 1791 i vescovi di Cracovia furono anche duchi di Siewierz.\nGrande lustro alla citt\u00e0 e alla sede episcopale fu dato dalla fondazione dell'universit\u00e0, che divenne una delle pi\u00f9 prestigiose e importanti d'Europa, grazie anche all'opera dell'umanista e cardinale Zbigniew Ole\u015bnicki.\nLe vicende politico-militari che portarono alle tre spartizioni della Polonia ebbero delle conseguenze anche per la sede di Cracovia. In seguito alla prima spartizione (1772), la diocesi perse il territorio a sud della Vistola, con il quale fu eretta la diocesi di Tarn\u00f3w. Nel 1790 larghe porzioni di territorio comprensive delle regioni di Kielce e di Lublino furono annesse alla diocesi di Che\u0142m. Con la terza spartizione della Polonia (1795), tutto il territorio diocesano divenne parte dell'impero austriaco: questo determin\u00f2 il recupero di parte dell'antico territorio a sud della Vistola, per la contemporanea soppressione della diocesi di Tarn\u00f3w (1805). In seguito al congresso di Vienna e la contestuale creazione della Repubblica di Cracovia, la diocesi si trov\u00f2 nuovamente divisa e perse ancora il territorio a sud della Vistola, sul quale venne eretta la diocesi di Tyniec (1821).\nI cambiamenti politici furono all'origine non solo delle modifiche territoriali suindicate, ma anche dei cambiamenti di provincia ecclesiastica. Dopo la terza spartizione della Polonia, la sede metropolitana di Gniezno si trovava in Prussia; per questo motivo gli imperatori austriaci spinsero affinch\u00e9 la sede di Cracovia non dovesse dipendere da un metropolita \"straniero\". Ed \u00e8 cos\u00ec che il 19 agosto 1807, per effetto della bolla \"Quoniam carissimus\" di papa Pio VII, entr\u00f2 a far parte della provincia ecclesiastica di Leopoli. Nel 1818, in seguito alle decisioni del congresso di Vienna, Cracovia cambi\u00f2 ancora metropolita e divenne suffraganea dell'arcidiocesi di Varsavia (ora nell'impero russo).\nNella seconda met\u00e0 dell'Ottocento la diocesi visse un lungo periodo di sede vacante dal 1851 al 1879; in questo periodo la sede fu retta da due vicari apostolici, uno per la parte austriaca della diocesi, con sede a Cracovia, ed uno per la parte russa, con sede a Kielce.\nIl 20 gennaio 1880 furono rivisti e precisati i confini con la vicina diocesi di Tarn\u00f3w e contestualmente Cracovia fu resa immediatamente soggetta alla Santa Sede.\nIl 28 dicembre 1882 cedette la porzione di territorio che si trovava nel Regno del Congresso per il ristabilimento della diocesi di Kielce.\nAll'inizio del XX secolo, la diocesi contava 850.000 cattolici, 4.000 protestanti e 60.000 giudei con un totale di 197 parrocchie. L'imperatore d'Austria aveva il privilegio di nomina, dopo aver consultato i vescovi della Galizia.\nCracovia fu elevata al rango di arcidiocesi metropolitana il 28 ottobre 1925 con la bolla \"Vixdum Poloniae unitas\" di papa Pio XI: contestualmente le furono assegnate come suffraganee le diocesi di Tarn\u00f3w, di Kielce, di Cz\u0119stochowa e di Katowice.\nNel corso del XX secolo, si distinsero alcuni arcivescovi di Cracovia. Il cardinale Puzyna contribu\u00ec indirettamente all'elezione di papa Pio X per il veto, di cui era ambasciatore, del governo austriaco verso il cardinale Mariano Rampolla del Tindaro. Il governo del cardinale Sapieha fu il pi\u00f9 lungo nella storia della sede di Cracovia, segnato da diversi momenti difficili per la citt\u00e0, quali la prima guerra mondiale, l'occupazione hitleriana, la seconda guerra mondiale, i primi anni del regime comunista.\nDal 1964 al 1978 \u00e8 stata retta da Karol J\u00f3zef Wojty\u0142a, eletto papa con il nome di papa Giovanni Paolo II. Cracovia \u00e8 la prima diocesi non italiana che ha avuto il proprio ordinario eletto papa dopo 456 anni, l'ultima era stata Tortosa il cui arcivescovo era stato eletto papa con il nome di Adriano VI nel 1522.\nL'8 dicembre 1981 Giovanni Paolo II, con il motu proprio \"Beata Hedvigis\", istitu\u00ec a Cracovia la Pontificia Accademia Teologica, oggi Pontificia Universit\u00e0 Giovanni Paolo II, che trae origine dalla facolt\u00e0 di teologia dell'Universit\u00e0 Jagellonica fondata nel 1397 da papa Bonifacio IX.\nIl 25 marzo 1992 la diocesi ha ceduto porzioni del suo territorio a vantaggio dell'erezione delle nuove diocesi di Bielsko-\u017bywiec e di Sosnowiec.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 1.615.723 persone contava 1.567.271 battezzati, corrispondenti al 97,0% del totale."}
{"id": "501770", "revid": "92723", "url": "https://it.wikipedia.org/wiki?curid=501770", "title": "Eparchia di Kri\u017eevci", "text": "Leparchia di Kri\u017eevci (in latino: \"Eparchia Crisiensis\") \u00e8 una sede della Chiesa bizantina cattolica di Croazia e Serbia suffraganea dell'arcidiocesi di Zagabria. Nel 2019 contava 21.000 battezzati. \u00c8 retta dall'eparca Milan Stipi\u0107.\nTerritorio.\nL'eparchia comprende tutti i fedeli di rito bizantino residenti in Croazia, Slovenia e Bosnia ed Erzegovina.\nSede eparchiale \u00e8 la citt\u00e0 di Kri\u017eevci, dove si trova la cattedrale della Santissima Trinit\u00e0. A Zagabria sorge la concattedrale dei Santi Cirillo e Metodio.\nIl territorio \u00e8 suddiviso in 46 parrocchie, raggruppate in 4 vicariati: \u017dumberak, Bosnia, Slavonia-Sirmia e Dalmazia.\nStoria.\nIl vicariato apostolico per i fedeli di rito bizantino del regno di Croazia fu eretto da papa Paolo V il 21 novembre 1611 con il decreto \"Divinae Majestatis arbitrio\". Il vicariato aveva sede nel monastero di San Michele Arcangelo di Mar\u010da, nei pressi dell'odierna Ivani\u0107-Grad.\nLa sede fu istituita in seguito all'adesione al cattolicesimo del vescovo Simeon Vratanja (fin ad allora dipendente dal patriarcato di Pe\u0107), che il 19 novembre 1611, a Roma, alla presenza del cardinale Roberto Bellarmino, sottoscrisse la professione di fede cattolica. Vratanja fu riconosciuto dalla Santa Sede come vescovo per tutti i fedeli greco-cattolici della Croazia, ma dipendente, come vicario, dal vescovo latino di Zagabria.\nLa comunit\u00e0 di rito bizantino che ader\u00ec al cattolicesimo era multietnica, costituita principalmente da serbi, ma anche da croati, valacchi, albanesi e greci, che erano fuggiti dalle loro terre invase dagli Ottomani; il nucleo pi\u00f9 consistente di fedeli greco-cattolici si trovava a \u017dumberak e nelle sue vicinanze.\nNel 1681 l'eparca Pavao Zor\u010di\u0107 fond\u00f2 a Zagabria il seminario eparchiale, sovvenzionato dall'imperatore Leopoldo I d'Asburgo.\nNon mancarono momenti di tensione, in particolare con la Chiesa ortodossa serba. Al momento dell'unione, nel 1611, diversi preti e monaci dell'eparchia rifiutarono di riconoscere l'unione con Roma, rivolgendosi nuovamente al patriarcato di Pe\u0107. Anche alcuni degli eparchi succeduti a Simeon Vratanja solo formalmente osservarono l'unione, ma continuarono a mantenere buone relazioni con i patriarchi ortodossi.\nNel 1739 il monastero di Mar\u010da fu assalito e dato alle fiamme e l'eparca trasfer\u00ec la propria sede a Pribi\u0107 (oggi nel comune di Kra\u0161i\u0107). A causa delle pressioni del patriarcato serbo, molti fedeli ritornarono all'ortodossia, ma rimasero cattoliche la maggior parte delle comunit\u00e0 di \u017dumberak e dintorni.\nIl 17 giugno 1777 con la bolla \"Charitas illa\" di papa Pio VI fu soppresso il vicariato apostolico e contestualmente fu eretta l'eparchia, con sede nella citt\u00e0 di Kri\u017eevci.\nOriginariamente suffraganea dell'arcidiocesi di Esztergom, l'11 dicembre 1852 entr\u00f2 a far parte della provincia ecclesiastica dell'arcidiocesi di Zagabria.\nDopo la prima guerra mondiale, la giurisdizione degli eparchi di Kri\u017eevci fu estesa a tutti i fedeli greco-cattolici del regno dei Serbi, Croati e Sloveni, sorto nel 1919 e diventato nel 1929 regno di Jugoslavia.\nDopo la dissoluzione della Jugoslavia, ha ceduto porzioni del suo territorio a vantaggio di circoscrizioni ecclesiastiche di rito bizantino istituite in alcuni dei nuovi Stati formatisi: l'11 gennaio 2001 per l'erezione dell'esarcato apostolico di Macedonia (oggi eparchia della Beata Maria Vergine Assunta in Strumica-Skopje), e il 28 agosto 2003 per l'erezione dell'esarcato apostolico di Serbia e Montenegro (oggi eparchia di San Nicola di Ruski Krstur).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2019 contava 21.000 battezzati."}
{"id": "501771", "revid": "1935652", "url": "https://it.wikipedia.org/wiki?curid=501771", "title": "Diocesi di Krishnagar", "text": "La diocesi di Krishnagar (in latino: \"Dioecesis Krishnagarensis\") \u00e8 una sede della Chiesa cattolica in India suffraganea dell'arcidiocesi di Calcutta. Nel 2019 contava 64.906 battezzati su 12.271.407 abitanti. La sede \u00e8 vacante.\nTerritorio.\nLa diocesi comprende i distretti di Murshidabad e Nadia nello stato del Bengala Occidentale in India.\nSede vescovile \u00e8 la citt\u00e0 di Krishnanagar, dove si trova la cattedrale del Santissimo Redentore.\nIl territorio \u00e8 suddiviso in 20 parrocchie.\nStoria.\nNel 1855 la parte orientale del vicariato apostolico del Bengala occidentale (oggi arcidiocesi di Calcutta) fu costituita in missione, dipendente dai vicari di Calcutta. Il 19 luglio 1870 la missione divenne una prefettura apostolica indipendente in forza del breve \"Ex debito Pastoralis\" di papa Pio IX, con il nome di prefettura apostolica del Bengala centrale.\nIl 1\u00ba settembre 1886 la prefettura apostolica \u00e8 stato elevata al rango di diocesi con la bolla \"Humanae salutis\" di papa Leone XIII. Il 7 giugno dell'anno successivo, con il breve \"Post initam\", la diocesi, che assunse il nome di \u00abdiocesi di Krishnagar\u00bb, entr\u00f2 a far parte della provincia ecclesiastica dell'arcidiocesi di Calcutta.\nIl 15 dicembre 1889 cedette una porzione del suo territorio a vantaggio dell'erezione della prefettura apostolica dell'Assam (oggi arcidiocesi di Shillong).\nNel 1897 la cattedrale fu distrutta da un violento terremoto e fu ricostruita due anni pi\u00f9 tardi.\nIl 25 maggio 1927 e il 3 gennaio 1952 cedette altre porzioni di territorio a vantaggio dell'erezione rispettivamente delle diocesi di Dinajpur e di Khulna.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 12.271.407 persone contava 64.906 battezzati, corrispondenti allo 0,5% del totale."}
{"id": "501772", "revid": "92723", "url": "https://it.wikipedia.org/wiki?curid=501772", "title": "Diocesi di Veglia", "text": "La diocesi di Veglia (in latino: \"Dioecesis Veglensis\") \u00e8 una sede della Chiesa cattolica in Croazia suffraganea dell'arcidiocesi di Fiume. Nel 2019 contava 34.795 battezzati su 40.304 abitanti. \u00c8 retta dal vescovo Ivica Petanjak, O.F.M.Cap.\nTerritorio.\nLa diocesi comprende le isole Quarnerine e una porzione dell'isola di Pago.\nSede vescovile \u00e8 la citt\u00e0 di Veglia, dove si trova la cattedrale dell'Assunzione della Beata Vergine Maria. Ad Ossero si trova l'antica cattedrale dell'Assunzione di Maria.\nIl territorio \u00e8 suddiviso in 51 parrocchie.\nStoria.\nLa diocesi \u00e8 stata probabilmente eretta nel X secolo. Il primo vescovo di cui si ha notizia \u00e8 Vitalis, che partecipa al sinodo di Spalato nell'anno 1000.\nOriginariamente la diocesi era suffraganea di Spalato, ma nel 1146 papa Eugenio III la assegn\u00f2 alla provincia ecclesiastica di Zara.\nDal 1531 al 1613 i vescovi di Veglia amministrarono anche la diocesi di Scardona, vacante in seguito alla conquista ottomana.\nNel 1822 con la bolla \"Inter multiplices\" al vescovo di Veglia fu affidata l'amministrazione della diocesi di Ossero, che aveva giurisdizione sulle isole di Cherso e Lussino.\nCon la bolla \"Locum beati Petri\" di papa Leone XII del 30 luglio 1828 furono soppresse le diocesi di Arbe e di Ossero e il loro territorio fu incorporato nella diocesi di Veglia.\nIl 27 luglio 1830 per effetto della bolla \"Insuper eminenti Apostolicae dignitatis\" di papa Pio VIII divenne suffraganea dell'arcidiocesi di Gorizia.\nIl 6 gennaio 1963 in forza del decreto \"In Dalmatiae\" della Congregazione per i vescovi furono sottratte all'arcidiocesi di Zara e annesse alla diocesi di Veglia le isole di Cherso, Lussino, Unie, Canidole Grande, Canidole Piccola, Sansego e Asinello.\nIl 27 luglio 1969 \u00e8 entrata a far parte della provincia ecclesiastica di Fiume.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 40.304 persone contava 34.795 battezzati, corrispondenti all'86,3% del totale."}
{"id": "501773", "revid": "92723", "url": "https://it.wikipedia.org/wiki?curid=501773", "title": "Diocesi di Kroonstad", "text": "La diocesi di Kroonstad (in latino: \"Dioecesis Kroonstadensis\") \u00e8 una sede della Chiesa cattolica in Sudafrica suffraganea dell'arcidiocesi di Bloemfontein. Nel 2019 contava 106.460 battezzati su 1.111.470 abitanti. \u00c8 retta dal vescovo Peter Holiday.\nIl patrono della diocesi \u00e8 san Patrizio.\nTerritorio.\nLa diocesi comprende le seguenti unit\u00e0 amministrative del Sudafrica: Kroonstad, Virginia, Theunissen, Welkom, Odendaalsrus, Bothaville, Viljoenskroon, Parys-Vredefort, Sasolburg, Heilbron, Hennenman, Ventersburg e parte di Winburg, Marquard e Hoopstad, Wesselsbron.\nSede vescovile \u00e8 la citt\u00e0 di Kroonstad, dove si trova la cattedrale di San Patrizio.\nIl territorio si estende su 30.288\u00a0km\u00b2 ed \u00e8 suddiviso in 35 parrocchie.\nStoria.\nLa prefettura apostolica di Kroonstad fu eretta il 26 novembre 1923 con il breve \"Quae catholico\" di papa Pio XI, ricavandone il territorio dal vicariato apostolico di Kimberley nell'Africa meridionale (oggi diocesi di Kimberley). La prefettura fu affidata ai missionari della provincia tedesca della Congregazione dello Spirito Santo.\nL'8 aprile 1935 la prefettura apostolica fu elevata a vicariato apostolico con la bolla \"Quaeque Praefectura\" dello stesso papa Pio XI.\nIl 12 febbraio 1948 cedette una porzione del suo territorio a vantaggio dell'erezione del vicariato apostolico di Bethlehem. In questo stesso anno il vicariato apostolico fu affidato alla provincia olandese dell'Ordine dei frati predicatori.\nL'11 gennaio 1951 il vicariato apostolico \u00e8 stato elevato a diocesi con la bolla \"Suprema Nobis\" di papa Pio XII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.111.470 persone contava 106.460 battezzati, corrispondenti al 9,6% del totale."}
{"id": "501775", "revid": "124527735", "url": "https://it.wikipedia.org/wiki?curid=501775", "title": "Diocesi di Keetmanshoop", "text": "La diocesi di Keetmanshoop (in latino: \"Dioecesis Keetmanshoopensis\") \u00e8 una sede della Chiesa cattolica in Namibia suffraganea dell'arcidiocesi di Windhoek. Nel 2019 contava 45.000 battezzati su 183.000 abitanti. \u00c8 retta dal vescovo Willem Christiaans, O.S.F.S.\nTerritorio.\nLa diocesi occupa approssimativamente il terzo pi\u00f9 meridionale della Namibia.\nSede vescovile \u00e8 la citt\u00e0 di Keetmanshoop, dove si trova la cattedrale di Santo Stanislao Kostka.\nIl territorio si estende su 264.110\u00a0km\u00b2 ed \u00e8 suddiviso in 9 parrocchie.\nStoria.\nLa prefettura apostolica del Gran Namaqualand (\"Magni Namaqueland\", in latino) \u00e8 stata eretta il 7 luglio 1909 con il decreto \"In generalibus comitiis\" della Congregazione di Propaganda Fide, ricavandone il territorio dal vicariato apostolico di Orange River (oggi diocesi di Keimoes-Upington).\nIl 15 luglio 1930 la prefettura apostolica fu elevata a vicariato apostolico con il breve \"Supremi munus\" di papa Pio XI.\nIl 3 gennaio 1949 assunse il nome di vicariato apostolico di Keetmanshoop.\nIl 14 marzo 1994 il vicariato apostolico \u00e8 stato elevato a diocesi con la bolla \"Qui suo\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 183.000 persone contava 45.000 battezzati, corrispondenti al 24,6% del totale."}
{"id": "501776", "revid": "92723", "url": "https://it.wikipedia.org/wiki?curid=501776", "title": "Diocesi di Kottapuram", "text": "La diocesi di Kottapuram (in latino: \"Dioecesis Kottapuramensis\") \u00e8 una sede della Chiesa cattolica in India suffraganea dell'arcidiocesi di Verapoly. Nel 2019 contava 96.053 battezzati su 3.572.965 abitanti. \u00c8 retta dal vescovo Joseph Karikkassery.\nTerritorio.\nLa diocesi si estende su parte dei distretti di Palakkad, Malappuram, Ernakulam e Thrissur nello stato indiano del Kerala.\nSede vescovile \u00e8 la citt\u00e0 di Kottapuram (nei pressi dell'antica citt\u00e0 di Cranganor), dove si trova la cattedrale di San Michele.\nIl territorio \u00e8 suddiviso in 58 parrocchie.\nStoria.\nLa diocesi \u00e8 stata eretta il 3 luglio 1987 con la bolla \"Quo aptius\" di papa Giovanni Paolo II, ricavandone il territorio dall'arcidiocesi di Verapoly.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 3.572.965 persone contava 96.053 battezzati, corrispondenti al 2,7% del totale."}
{"id": "501777", "revid": "110157", "url": "https://it.wikipedia.org/wiki?curid=501777", "title": "Arcidiocesi di Kuching", "text": "Larcidiocesi di Kuching (in latino: \"Archidioecesis Kuchingensis\") \u00e8 una sede metropolitana della Chiesa cattolica in Malaysia. Nel 2019 contava 212.134 battezzati su 1.188.000 abitanti. \u00c8 retta dall'arcivescovo Simon Poh Hoon Seng.\nTerritorio.\nL'arcidiocesi comprende cinque \"divisioni\" nella parte occidentale dello stato malese di Sarawak: Kuching, Samarahan, Serian, Betong e Sri Aman.\nSede arcivescovile \u00e8 la citt\u00e0 di Kuching, il capoluogo dello stato, dove si trova la cattedrale di San Giuseppe.\nIl territorio si estende su 19.173\u00a0km\u00b2 ed \u00e8 suddiviso in 12 parrocchie.\nStoria.\nLa prefettura apostolica di Sarawak fu eretta il 5 febbraio 1927 con il breve \"Quae rei sacrae\" di papa Pio XI, ricavandone il territorio dalla prefettura apostolica di Labuan e del Borneo settentrionale (oggi arcidiocesi di Kota Kinabalu), che contestualmente assunse il nome di prefettura apostolica del Borneo settentrionale.\nIl 14 febbraio 1952 in virt\u00f9 della bolla \"Aequum sane\" di papa Pio XII la prefettura apostolica fu elevata a vicariato apostolico, assumendo il nome di vicariato apostolico di Kuching. Contestualmente ampli\u00f2 il proprio territorio estendendosi al Brunei, gi\u00e0 appartenuto alla prefettura apostolica del Borneo settentrionale.\nIl 19 dicembre 1959 cedette una porzione del suo territorio a vantaggio dell'erezione del vicariato apostolico di Miri (oggi diocesi).\nIl 31 maggio 1976 il vicariato apostolico \u00e8 stato elevato al rango di arcidiocesi metropolitana con la bolla \"Quoniam Deo favente\" di papa Paolo VI.\nIl 22 dicembre 1986 ha ceduto un'altra porzione del suo territorio a vantaggio dell'erezione della diocesi di Sibu.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 1.188.000 persone contava 212.134 battezzati, corrispondenti al 17,9% del totale."}
{"id": "501780", "revid": "110157", "url": "https://it.wikipedia.org/wiki?curid=501780", "title": "Arcidiocesi di Kuala Lumpur", "text": "Larcidiocesi di Kuala Lumpur (in latino: \"Archidioecesis Kuala Lumpurensis\") \u00e8 una sede metropolitana della Chiesa cattolica in Malaysia. Nel 2019 contava 264.840 battezzati su 12.390.830 abitanti. \u00c8 retta dall'arcivescovo Julian Leow Beng Kim.\nTerritorio.\nL'arcidiocesi comprende il territorio di Kuala Lumpur e gli stati di Negeri Sembilan, Pahang e Terengganu nella Malaysia continentale.\nSede arcivescovile \u00e8 la citt\u00e0 di Kuala Lumpur, dove si trova la cattedrale di San Giovanni.\nIl territorio \u00e8 suddiviso in 35 parrocchie.\nStoria.\nLa diocesi di Kuala Lumpur fu eretta il 25 febbraio 1955 con la bolla \"Malacensis archidioecesis\" di papa Pio XII, ricavandone il territorio dall'arcidiocesi di Malacca (oggi arcidiocesi di Singapore), che contestualmente assunse il nome di arcidiocesi di Malacca-Singapore, di cui la nuova diocesi divenne suffraganea.\nIl 18 dicembre 1972 \u00e8 stata elevata al rango di arcidiocesi metropolitana con la bolla \"Spe certa ducti\" di papa Paolo VI.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nell'anno 2019 su una popolazione di 12.390.830 persone contava 264.840 battezzati, corrispondenti al 2,1% del totale."}
{"id": "501781", "revid": "1086375", "url": "https://it.wikipedia.org/wiki?curid=501781", "title": "Arcidiocesi di Kumasi", "text": "Larcidiocesi di Kumasi (in latino: \"Archidioecesis Kumasiensis\") \u00e8 una sede metropolitana della Chiesa cattolica in Ghana. Nel 2019 contava 398.294 battezzati su 2.193.525 abitanti. \u00c8 retta dall'arcivescovo Gabriel Justice Yaw Anokye.\nTerritorio.\nL'arcidiocesi comprende alcuni distretti occidentali della regione di Ashanti in Ghana.\nSede arcivescovile \u00e8 la citt\u00e0 di Kumasi, dove si trova la cattedrale di San Pietro.\nIl territorio \u00e8 suddiviso in 75 parrocchie.\nStoria.\nIl vicariato apostolico di Kumasi \u00e8 stato eretto il 2 febbraio 1932 con il breve \"Cum diffusis\" di papa Pio XI, ricavandone il territorio dal vicariato apostolico della Costa d'Oro (l'attuale arcidiocesi di Cape Coast).\nIl 18 aprile 1950 il vicariato apostolico \u00e8 stato elevato a diocesi con la bolla \"Laeto accepimus\" di papa Pio XII. Originariamente era suffraganea dell'arcidiocesi di Cape Coast.\nIl 1\u00ba marzo 1973 e il 3 marzo 1995 cedette porzioni del suo territorio a vantaggio dell'erezione prima della diocesi di Konongo-Mampong e poi delle diocesi di Obuasi e Sunyani.\nIl 22 dicembre 2001 \u00e8 stata elevata al rango di arcidiocesi metropolitana con la bolla \"Ad totius dominici\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 2.193.525 persone contava 398.294 battezzati, corrispondenti al 18,2% del totale."}
{"id": "501782", "revid": "110157", "url": "https://it.wikipedia.org/wiki?curid=501782", "title": "Diocesi di Kumbo", "text": "La diocesi di Kumbo (in latino: \"Dioecesis Kumbo\u00ebnsis\") \u00e8 una sede della Chiesa cattolica in Camerun suffraganea dell'arcidiocesi di Bamenda. Nel 2019 contava 193.900 battezzati su 942.100 abitanti. \u00c8 retta dal vescovo George Nkuo.\nTerritorio.\nLa diocesi comprende i dipartimenti di Bui e Donga-Mantung nella regione del Nordovest del Camerun.\nSede vescovile \u00e8 la citt\u00e0 di Kumbo, dove si trova la cattedrale di Santa Teresa.\nIl territorio \u00e8 suddiviso in 34 parrocchie.\nStoria.\nLa diocesi \u00e8 stata eretta il 18 marzo 1982 con la bolla \"Aptiora in dies\" di papa Giovanni Paolo II, ricavandone il territorio dalla diocesi di Bamenda, che nello stesso tempo \u00e8 diventata arcidiocesi metropolitana.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 942.100 persone contava 193.900 battezzati, corrispondenti al 20,6% del totale."}
{"id": "501783", "revid": "110157", "url": "https://it.wikipedia.org/wiki?curid=501783", "title": "Diocesi di Kundiawa", "text": "La diocesi di Kundiawa (in latino: \"Dioecesis Kundiavana\") \u00e8 una sede della Chiesa cattolica in Papua Nuova Guinea suffraganea dell'arcidiocesi di Mount Hagen. Nel 2019 contava 405.000 battezzati su 405.000 abitanti. \u00c8 retta dal vescovo Paul Sundu.\nTerritorio.\nLa diocesi comprende la provincia di Chimbu in Papua Nuova Guinea.\nSede vescovile \u00e8 la citt\u00e0 di Kundiawa, dove si trova la cattedrale di Santa Maria Aiuto dei Cristiani.\nIl territorio \u00e8 suddiviso in 18 parrocchie.\nStoria.\nLa diocesi \u00e8 stata eretta l'8 giugno 1982 con la bolla \"Ex quo in Papua\" di papa Giovanni Paolo II, ricavandone il territorio dalla diocesi di Goroka.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 405.000 persone contava 134.600 battezzati, corrispondenti al 33,2% del totale."}
{"id": "501785", "revid": "287204", "url": "https://it.wikipedia.org/wiki?curid=501785", "title": "Arcidiocesi di Kupang", "text": "Larcidiocesi di Kupang (in latino: \"Archidioecesis Kupangensis\") \u00e8 una sede metropolitana della Chiesa cattolica in Indonesia. Nel 2019 contava 190.143 battezzati su 1.601.100 abitanti. \u00c8 retta dall'arcivescovo Peter Turang.\nTerritorio.\nL'arcidiocesi comprende la parte centro-occidentale di Timor Ovest, nonch\u00e9 le isole di Roti, Savu, Semau e Alor.\nSede arcivescovile \u00e8 la citt\u00e0 di Kupang, dove si trova la cattedrale di Cristo Re.\nIl territorio \u00e8 suddiviso in 34 parrocchie, raggruppate in tre zone pastorali: Kupang citt\u00e0, Timor, isole di Rote, Sabu e Alor.\nStoria.\nLa diocesi di Kupang fu eretta il 13 aprile 1967 con la bolla \"Sanctorum mater\" di papa Paolo VI, ricavandone il territorio dalla diocesi di Atambua. Originariamente era suffraganea dell'arcidiocesi di Ende.\nIl 25 gennaio 1982 la diocesi si ingrand\u00ec, incorporando l'isola di Alor, che era appartenuta alla diocesi di Larantuka. \nIl 23 ottobre 1989 \u00e8 stata elevata al rango di arcidiocesi metropolitana con la bolla \"Quo aptius\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 1.601.100 persone contava 190.143 battezzati, corrispondenti all'11,9% del totale."}
{"id": "501786", "revid": "92723", "url": "https://it.wikipedia.org/wiki?curid=501786", "title": "Diocesi di Kurnool", "text": "La diocesi di Kurnool (in latino: \"Dioecesis Kurnoolensis\") \u00e8 una sede della Chiesa cattolica in India suffraganea dell'arcidiocesi di Hyderabad. Nel 2019 contava 68.665 battezzati su 8.578.990 abitanti. La sede \u00e8 vacante.\nTerritorio.\nLa diocesi comprende i distretti di Kurnool e Anantapur nello stato dell'Andhra Pradesh in India.\nSede vescovile \u00e8 la citt\u00e0 di Kurnool, dove si trovano la cattedrale di Nostra Signora di Lourdes e la concattedrale di Santa Teresa.\nIl territorio \u00e8 suddiviso in 58 parrocchie.\nStoria.\nLa diocesi \u00e8 stata eretta il 12 giugno 1967 con la bolla \"Munus apostolicum\" di papa Paolo VI, ricavandone il territorio dalla diocesi di Nellore.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 8.578.990 persone contava 68.665 battezzati, corrispondenti allo 0,8% del totale."}
{"id": "501787", "revid": "1935652", "url": "https://it.wikipedia.org/wiki?curid=501787", "title": "Diocesi di Kurunegala", "text": "La diocesi di Kurunegala (in latino: \"Dioecesis Kurunegalaensis\") \u00e8 una sede della Chiesa cattolica in Sri Lanka suffraganea dell'arcidiocesi di Colombo. Nel 2019 contava 57.048 battezzati su 1.620.469 abitanti. \u00c8 retta dal vescovo Harold Anthony Perera.\nTerritorio.\nLa diocesi comprende il distretto di Kurunegala, nella provincia Nord-Occidentale dello Sri Lanka.\nSede vescovile \u00e8 la citt\u00e0 di Kurunegala, dove si trova la cattedrale di Sant'Anna.\nIl territorio \u00e8 suddiviso in 35 parrocchie.\nStoria.\nLa diocesi \u00e8 stata eretta il 15 maggio 1987 con la bolla \"Sancta Christi Ecclesia\" di papa Giovanni Paolo II, ricavandone il territorio dalla diocesi di Chilaw.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.620.469 persone contava 57.048 battezzati, corrispondenti al 3,5% del totale."}
{"id": "501788", "revid": "322321", "url": "https://it.wikipedia.org/wiki?curid=501788", "title": "Arcidiocesi di Kwangju", "text": "Larcidiocesi di Kwangju (in latino: \"Archidioecesis Kvangiuensis\") \u00e8 una sede metropolitana della Chiesa cattolica in Corea. Nel 2019 contava 363.697 battezzati su 3.398.163 abitanti. \u00c8 retta dall'arcivescovo Hyginus Kim Hee-joong.\nTerritorio.\nL'arcidiocesi comprende l'area metropolitana di Gwangju e la provincia di Sud Jeolla in Corea del Sud.\nSede arcivescovile \u00e8 la citt\u00e0 di Kwangju, dove si trova la \"Im-dong Cathedral\".\nIl territorio \u00e8 suddiviso in 138 parrocchie.\nStoria.\nLa prefettura apostolica di Kwoszu fu eretta il 13 aprile 1937 con la bolla \"Quidquid Christi Evangelio\" di papa Pio XI, ricavandone il territorio dal vicariato apostolico di Taiku (oggi arcidiocesi di Daegu).\nIl 12 luglio 1950 assunse il nome di prefettura apostolica di Kwangju.\nIl 21 gennaio 1957 la prefettura apostolica fu elevata a vicariato apostolico con la bolla \"Nil gratius\" di papa Pio XII.\nIl 10 marzo 1962 il vicariato apostolico fu elevato al rango di arcidiocesi metropolitana con la bolla \"Fertile Evangelii semen\" di papa Giovanni XXIII.\nIl 28 giugno 1971 ha ceduto una porzione del proprio territorio a vantaggio dell'erezione della prefettura apostolica di Cheju (oggi diocesi di Jeju).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 3.398.163 persone contava 363.697 battezzati, corrispondenti al 10,7% del totale."}
{"id": "501792", "revid": "92723", "url": "https://it.wikipedia.org/wiki?curid=501792", "title": "Diocesi di Kwito-Bi\u00e9", "text": "La diocesi di Kwito-Bi\u00e9 (in latino: \"Dioecesis Kvitobiensis\") \u00e8 una sede della Chiesa cattolica in Angola suffraganea dell'arcidiocesi di Huambo. Nel 2019 contava 955.245 battezzati su 1.531.800 abitanti. \u00c8 retta dal vescovo Jos\u00e9 Nambi.\nTerritorio.\nLa diocesi comprende la citt\u00e0 di Kuito nella provincia di Bi\u00e9, dove si trova la cattedrale di San Lorenzo.\nIl territorio \u00e8 suddiviso in 16 parrocchie.\nStoria.\nLa diocesi di Silva Porto fu eretta il 4 settembre 1940 con la bolla \"Sollemnibus Conventionibus\" di papa Pio XII, ricavandone il territorio dalla diocesi Angola e Congo (oggi arcidiocesi di Luanda). Originariamente era suffraganea dell'arcidiocesi di Luanda.\nIl 25 novembre 1957 e il 1\u00ba luglio 1963 cedette porzioni del suo territorio a vantaggio dell'erezione rispettivamente delle diocesi di Malanje (oggi arcidiocesi) e di Luso (oggi diocesi di Lwena).\nIl 3 febbraio 1977 \u00e8 entrata a far parte della provincia ecclesiastica dell'arcidiocesi di Huambo.\nIl 16 maggio 1979 ha assunto il nome attuale in forza del decreto \"Cum Excellentissimus\" della Congregazione per l'evangelizzazione dei popoli.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.531.800 persone contava 955.245 battezzati, corrispondenti al 62,4% del totale."}
{"id": "501793", "revid": "247222", "url": "https://it.wikipedia.org/wiki?curid=501793", "title": "La Novella", "text": "La Novella fu un editto promulgato da Basilio II. Il 1\u00ba gennaio del 996 Basilio II Bulgaroctono eman\u00f2 La Novella. Con questo editto, si riconosceva validit\u00e0 ai diritti sui fondi solo se la loro costituzione risaliva ad almeno sessantun'anni prima, cio\u00e8 al tempo di Romano I. Tutti gli acquisti effettuati dopo quella data dovevano essere restituiti immediatamente al precedente proprietario. Tutte le crisobolle Imperiali emanate in quei sessantun'anni erano state annullate, salvo quelle riconfermate da Basilio II con apposito provvedimento. Questa sorta di convalida avvenne perch\u00e9 ormai non esisteva pi\u00f9 la piccola propriet\u00e0 terriera, assorbita dai grandi nobili, e anche per questo motivo i themata erano ormai deboli e pericolosi. Esistendo solo grandi proprietari terrieri, il pericolo era che i soldati si ribellassero e dichiarassero Basileus il loro grande proprietario terriero, che molte volte poteva essere lo strategos del thema. A causa di questo editto molte famiglie nobili dell'impero bizantino finirono in povert\u00e0 perdendo tutti i loro possedimenti, che dovevano restituire ai piccoli padroni di prima."}
{"id": "501795", "revid": "439868", "url": "https://it.wikipedia.org/wiki?curid=501795", "title": "Diocesi di Kiev-\u017dytomyr", "text": "La diocesi di Kiev-\u017dytomyr (in latino: \"Dioecesis Kioviensis-Zytomeriensis\") \u00e8 una sede della Chiesa cattolica in Ucraina suffraganea dell'arcidiocesi di Leopoli. Nel 2019 contava 217.000 battezzati su 8.085.000 abitanti. \u00c8 retta dal vescovo Vitalij Kryvyc'kyj, S.D.B.\nTerritorio.\nLa diocesi comprende le oblast' di \u010cerkasy, \u010cernihiv, Kiev e \u017dytomyr.\nSede vescovile \u00e8 la citt\u00e0 di \u017dytomyr, dove si trova la cattedrale di Santa Sofia. A Kiev si trova la concattedrale di Sant'Alessandro.\nIl territorio si estende su 111.600\u00a0km\u00b2 ed \u00e8 suddiviso in 166 parrocchie.\nStoria.\nLa presenza di missionari e vescovi latini a Kiev \u00e8 attestata fin dal X secolo, e probabilmente lo stesso Adalberto di Magdeburgo vi soggiorn\u00f2 all'epoca della principessa Olga di Kiev. La presenza numerosa di polacchi nella citt\u00e0 favor\u00ec l'arrivo nel XIII secolo dei domenicani e dei francescani.\nIl 15 dicembre 1320 il papa nomin\u00f2 il domenicano Henryk vescovo di Kiev e da questo momento ci fu un vescovo residente stabile nella citt\u00e0. L'unione del Graducato di Lituania con la Polonia nel 1386 favor\u00ec la situazione dei latini e la fondazione permanente di una diocesi di rito latino a Kiev, suffaganea dell'arcidiocesi di Leopoli.\nAlla fine del Cinquecento la cattedrale di Kiev era distrutta, e il vescovo Krzysztof Kazimirski procedette a costruirne una nuova, nota nel 1619 con il titolo di San Giovanni Battista e nel 1633 con quello di Santa Caterina vergine.\nNel corso del XVII secolo i vescovi Bogus\u0142aw Radoszewski (1619-1633) e Aleksander Soko\u0142owski (1636-1645) si impegnarono a fondo per l'introduzione della riforma tridentina e per combattere il calvinismo che si diffondeva nella regione. Furono chiamati in diocesi i gesuiti e furono indetti sinodi diocesani.\nIl 1\u00ba settembre 1636 la diocesi di Kiev cedette una porzione del suo territorio a vantaggio dell'erezione della diocesi di Smolensk, che sar\u00e0 soppressa nel 1818 e incorporata nell'arcidiocesi di Mahil\u00eb\u016d.\nLa rivolta dei Cosacchi a met\u00e0 del secolo e la sollevazione popolare del 1648 danneggiarono gravemente le strutture ecclesiastiche cattoliche e la maggior parte delle chiese and\u00f2 distrutta. I vescovi perci\u00f2 abbandonarono Kiev, che nel 1657 era stata annessa alla Russia (trattato di Andrusovo), e posero la loro residenza a \u017dytomyr, dove fu eretta a cattedrale la chiesa di Santa Sofia, costruita ai tempi del vescovo Samuel Jan O\u017cga (1723-1756).\nNel 1773, in seguito alla prima spartizione della Polonia, la diocesi si trov\u00f2 divisa in due. Nel 1795 ebbe fine la Confederazione polacco-lituana e a partire da questa data l'intera diocesi si venne a trovare nell'impero russo. Con la bolla \"Maximis undique\" del 16 ottobre 1798, papa Pio VI riorganizz\u00f2 le antiche diocesi polacche ora in territorio russo. La diocesi di Kiev fu smembrata: Kiev e la sua circoscrizione civile furono annesse all'arcidiocesi di Mahil\u00eb\u016d, mentre la restante parte della diocesi, con sede a \u017dytomyr, fu unita \"aeque principaliter\" alla diocesi di Luc'k; contestualmente venne soppresso il titolo \"Kiovensis\", sostituito da quello \"Zytomeriensis\", e le due diocesi unite, di Luc'k e \u017dytomyr, furono rese suffraganee dell'arcidiocesi di Mahil\u00eb\u016d.\nDal 1867 al 1918 i vescovi di Luc'k e \u017dytomyr ebbero l'amministrazione della diocesi di Kam\"janec'.\nAl termine della prima guerra mondiale le sedi di Luc'k e di \u017dytomyr si trovarono divise dal nuovo confine di Stato, la prima nella restaurata nazione polacca e la seconda nella Russia sovietica. Di fatto le due sedi furono separate, come documenta la bolla \"Vixdum Poloniae\" del 28 ottobre 1925, con la quale papa Pio XI ridefin\u00ec il territorio della diocesi di Luc'k, senza fare menzione della sede di \u017dytomyr, che rimase cos\u00ec senza vescovo fino al 1991.\nCon la fine del regime sovietico e la nascita della repubblica indipendente dell'Ucraina, i confini della diocesi di \u017dytomyr vennero allargati verso est, per includere tutti i territori ucraini dell'arcidiocesi di Mahil\u00eb\u016d, tra cui anche la citt\u00e0 di Kiev. Contestualmente la diocesi entr\u00f2 a far parte della provincia ecclesiastica dell'arcidiocesi di Leopoli.\nIl 25 novembre 1998, a due secoli dalla sua soppressione, \u00e8 stato ripristinato il titolo \"Kiovensis\" e la diocesi ha assunto il nome attuale.\nIl 4 maggio 2002 ha ceduto una porzione del suo territorio a vantaggio dell'erezione della diocesi di Charkiv-Zapori\u017e\u017eja.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 8.085.000 persone contava 217.000 battezzati, corrispondenti al 2,7% del totale."}
{"id": "501796", "revid": "92723", "url": "https://it.wikipedia.org/wiki?curid=501796", "title": "Diocesi di Ky\u014dto", "text": "La diocesi di Ky\u014dto (in latino \"Dioecesis Kyotensis\") \u00e8 una sede della Chiesa cattolica in Giappone suffraganea dell'arcidiocesi di Osaka. Nel 2019 contava 18.010 battezzati su 7.135.106 abitanti. \u00c8 retta dal vescovo Paul Yoshinao Otsuka.\nTerritorio.\nLa diocesi comprende le prefetture di Ky\u014dto, Mie, Nara e Shiga.\nSede vescovile \u00e8 la citt\u00e0 di Ky\u014dto, dove si trova la cattedrale di San Francesco Saverio.\nIl territorio \u00e8 suddiviso in 46 parrocchie.\nStoria.\nLa prefettura apostolica di Ky\u014dto fu eretta il 17 giugno 1937 con la bolla \"Quidquid ad spirituale\" di papa Pio XI, ricavandone il territorio dalla diocesi di Osaka (oggi arcidiocesi).\nIl 12 luglio 1951 la prefettura apostolica \u00e8 stata elevata a diocesi con la bolla \"Inter supremi\" di papa Pio XII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 7.135.106 persone contava 18.010 battezzati, corrispondenti allo 0,3% del totale."}
{"id": "501797", "revid": "1543377", "url": "https://it.wikipedia.org/wiki?curid=501797", "title": "Patriarcato delle Indie occidentali", "text": "Il patriarcato delle Indie Occidentali (in latino: \"Patriarchatus Indiarum Occidentalium\") \u00e8 un titolo assegnato a prelati spagnoli dal 1524 al 1963.\nStoria.\nLa prima menzione del titolo di \"patriarca de las Indias\" \u00e8 nella lettera del 26 luglio 1513 con la quale il re spagnolo Ferdinando il Cattolico chiedeva a papa Leone X, tramite il suo rappresentante a Roma, padre Ger\u00f3nimo de Vich, l'istituzione del titolo patriarcale nella persona del suo cappellano maggiore don Juan Rodr\u00edguez de Fonseca. La richiesta del re prevedeva l'istituzione di un patriarcato effettivo, non un mero titolo \"ad honorem\", sui possedimenti spagnoli nelle Americhe. Il papa tuttavia non accondiscese alla richiesta del re.\nLa questione venne ripresa una decina di anni dopo. L'11 maggio 1524 papa Clemente VII trasfer\u00ec Antonio de Rojas Manrique dalla sede arcivescovile di Granada a quella vescovile di Palencia, e contestualmente gli assegn\u00f2 il titolo di patriarca delle Indie. L'istituzione del patriarcato fu sottoposta a condizioni molto restrittive: era un titolo puramente onorifico senza alcuna giurisdizione, n\u00e9 spirituale n\u00e9 temporale, sulle diocesi americane, senza sudditi, senza rendite fisse, senza permesso di viaggiare in America se non con il consenso della Santa Sede.\nQueste condizioni erano di volta in volta specificate nelle bolle di nomina; quella pi\u00f9 espressiva e chiarificatrice \u00e8 la bolla di nomina di Antonio Allu\u00e9 Ses\u00e9 (1821): \u00abCum itaque Patriarchatus Indiarum Occidentalium Maris Oceani, quia Ecclesia, Sede, Capitulo, Choro, Clero et populo omnique cura regimine et jurisdictione tam spirituali quam temporali caret, sed solum in dignitatis Patriarchalis titulo et honore consistit\u00bb. Essendo un puro titolo onorifico, non dava diritto n\u00e9 al pallio n\u00e9 alla consacrazione episcopale; i patriarchi perci\u00f2, per essere consacrati, dovevano ottenere in aggiunta la nomina ad una sede episcopale o arcivescovile, titolare o residenziale.\nDal 1616 al 1705 il titolo fu appannaggio del \"Cappellano ed elemosiniere maggiore di Sua Maest\u00e0\" (\"Capell\u00e1n y Limosnero Mayor de Su Majestad\"), arcivescovi titolari di Tiro.\nSu richiesta del re Carlo III di Spagna, con il breve \"Apostolicae benignitatis\" del 10 marzo 1762, papa Clemente XIII un\u00ec il titolo di patriarca delle Indie Occidentali a quello di vicario generale dell'esercito. Da questo momento tutti gli ordinari castrensi avranno il titolo di \"patriarchi\" fino alla soppressione dell'ordinariato militare spagnolo nel 1933.\nCon breve apostolico dell'8 giugno 1885 il titolo di patriarca delle Indie, con l'incarico di vicario generale dell'esercito, fu concesso agli arcivescovi di Toledo; l'unione dei titoli dur\u00f2 fino al 1920.\nIl titolo non \u00e8 pi\u00f9 assegnato dal 1963, bench\u00e9 continui ad apparire nelle edizioni dell'Annuario Pontificio. Il suo ultimo titolare \u00e8 stato Leopoldo Eijo y Garay, vescovo di Madrid.\nCronotassi dei patriarchi.\nSi omettono i periodi di sede vacante non superiori ai 2 anni o non storicamente accertati."}
{"id": "501798", "revid": "92723", "url": "https://it.wikipedia.org/wiki?curid=501798", "title": "Diocesi di Wabag", "text": "La diocesi di Wabag (in latino: \"Dioecesis Uabagana\") \u00e8 una sede della Chiesa cattolica in Papua Nuova Guinea suffraganea dell'arcidiocesi di Mount Hagen. Nel 2020 contava 79.385 battezzati su 462.834 abitanti. \u00c8 retta dal vescovo Arnold Orowae.\nTerritorio.\nLa diocesi comprende la provincia di Enga sull'isola di Nuova Guinea.\nSede vescovile \u00e8 la citt\u00e0 di Wabag. A Sangurap, presso Wabag, si trova la cattedrale del Buon Pastore.\nIl territorio \u00e8 suddiviso in 18 parrocchie.\nStoria.\nLa diocesi \u00e8 stata eretta il 18 marzo 1982 con la bolla \"Universae ecclesiae\" di papa Giovanni Paolo II, ricavandone il territorio dalla diocesi di Mount Hagen, che contestualmente \u00e8 stata elevata ad arcidiocesi metropolitana.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 462.834 persone contava 79.385 battezzati, corrispondenti al 17,2% del totale."}
{"id": "501800", "revid": "92723", "url": "https://it.wikipedia.org/wiki?curid=501800", "title": "Diocesi di Wallis e Futuna", "text": "La diocesi di Wallis e Futuna (in latino: \"Dioecesis Uveana et Futunensis\") \u00e8 una sede della Chiesa cattolica in Francia suffraganea dell'arcidiocesi di Numea. Nel 2017 contava 10.450 battezzati su 10.950 abitanti. \u00c8 retta dal vescovo Susitino Sionepoe, S.M.\nTerritorio.\nLa diocesi comprende le isole Wallis e Futuna.\nSede vescovile \u00e8 la citt\u00e0 di Mat\u0101\u02bbutu, dove si trova la cattedrale di Nostra Signora dell'Assunzione (\"Notre-Dame-de-l'Assomption\").\nIl territorio \u00e8 suddiviso in 5 parrocchie.\nStoria.\nIl vicariato apostolico delle isole Wallis e Futuna fu eretto l'11 novembre 1935 con la bolla \"Quidquid fidei\" di papa Pio XI, ricavandone il territorio dal vicariato apostolico dell'Oceania centrale (oggi diocesi di Tonga).\nIl 21 giugno 1966 in forza della bolla \"Prophetarum voces\" di papa Paolo VI il vicariato apostolico \u00e8 stato elevato a diocesi e ha assunto il nome di diocesi di Wallis e Futuna.\nIl 25 aprile 1974 per effetto del decreto \"Ad satius\" della Congregazione per l'evangelizzazione dei popoli il nome latino della diocesi, originariamente \"Dioecesis Uallisiensis et Futunensis\", ha assunto la forma attuale.\nL'11 aprile 2002 la Congregazione per il culto divino e la disciplina dei sacramenti ha approvato la traduzione del Messale romano nella lingua wallisiana.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 10.950 persone contava 10.450 battezzati, corrispondenti al 95,4% del totale."}
{"id": "501801", "revid": "124430996", "url": "https://it.wikipedia.org/wiki?curid=501801", "title": "Diocesi di Wagga Wagga", "text": "La diocesi di Wagga Wagga (in latino: \"Dioecesis Corvopolitana\") \u00e8 una sede della Chiesa cattolica in Australia suffraganea dell'arcidiocesi di Sydney. Nel 2017 contava 65.440 battezzati su 199.400 abitanti. \u00c8 retta dal vescovo Mark Stuart Edwards, O.M.I.\nTerritorio.\nLa diocesi comprende la parte sud-orientale del Nuovo Galles del Sud.\nSede vescovile \u00e8 la citt\u00e0 di Wagga Wagga, dove si trova la cattedrale di San Michele.\nIl territorio \u00e8 suddiviso in 32 parrocchie.\nStoria.\nLa diocesi \u00e8 stata eretta il 28 luglio 1917 con il breve \"Ut aucto Pastorum\" di papa Benedetto XV, ricavandone il territorio dalla diocesi di Goulburn (oggi arcidiocesi di Canberra e Goulburn).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 199.400 persone contava 65.440 battezzati, corrispondenti al 32,8% del totale."}
{"id": "501803", "revid": "110157", "url": "https://it.wikipedia.org/wiki?curid=501803", "title": "Diocesi di Wa", "text": "La diocesi di Wa (in latino: \"Dioecesis Va\u00ebnsis\") \u00e8 una sede della Chiesa cattolica in Ghana suffraganea dell'arcidiocesi di Tamale. Nel 2017 contava 385.740 battezzati su 880.960 abitanti. \u00c8 retta dal vescovo Richard Kuuia Baawobr, M. Afr.\nTerritorio.\nLa diocesi comprende l'intera Regione Nordoccidentale in Ghana.\nSede vescovile \u00e8 la citt\u00e0 di Wa, dove si trova la cattedrale di Sant'Andrea.\nIl territorio \u00e8 suddiviso in 25 parrocchie.\nStoria.\nLa diocesi \u00e8 stata eretta il 3 novembre 1959 con la bolla \"Cum venerabilis\" di papa Giovanni XXIII, ricavandone il territorio dalla diocesi di Tamale (oggi arcidiocesi). Originariamente era suffraganea dell'arcidiocesi di Cape Coast.\nIl 30 maggio 1977 \u00e8 entrata a far parte della provincia ecclesiastica dell'arcidiocesi di Tamale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 880.960 persone contava 385.740 battezzati, corrispondenti al 43,8% del totale."}
{"id": "501806", "revid": "23", "url": "https://it.wikipedia.org/wiki?curid=501806", "title": "Eye Toy", "text": ""}
{"id": "501807", "revid": "92723", "url": "https://it.wikipedia.org/wiki?curid=501807", "title": "Diocesi di Varsavia-Praga", "text": "La diocesi di Varsavia-Praga (in latino: \"Dioecesis Varsaviensis-Pragensis\") \u00e8 una sede della Chiesa cattolica in Polonia suffraganea dell'arcidiocesi di Varsavia. Nel 2020 contava 1.117.000 battezzati su 1.418.940 abitanti. \u00c8 retta dal vescovo Romuald Kami\u0144ski.\nTerritorio.\nLa diocesi comprende la parte della citt\u00e0 di Varsavia situata ad est del fiume Vistola. In questa area \u00e8 incluso il quartiere di Praga (da non confondere con la capitale ceca). La cattedrale \u00e8 dedicata ai Santi Michele Arcangelo e Floriano. Sempre nel quartiere di Praga si trova pure la concattedrale della Madre di Dio.\nOltre alla cattedrale, esistono in diocesi altre due basiliche minori: la basilica del Sacro Cuore di Ges\u00f9 e la basilica della Santissima Trinit\u00e0.\nIl territorio si estende su una superficie di 3.300\u00a0km\u00b2 ed \u00e8 suddiviso in 20 decanati e in 185 parrocchie.\nStoria.\nLa diocesi \u00e8 stata eretta il 25 marzo 1992, nell'ambito della riorganizzazione delle diocesi polacche voluta da papa Giovanni Paolo II con la bolla \"Totus tuus Poloniae populus\", ricavandone il territorio dalla diocesi di P\u0142ock e dall'arcidiocesi di Varsavia.\nIl 7 ottobre 1993, con la lettera apostolica \"Fideles ecclesialis\", papa Giovanni Paolo II ha confermato la Beata Maria Vergine, venerata con il titolo di \"Mater Dei de Victoria\", patrona principale della diocesi.\nL'8 dicembre 2000, a conclusione del primo sinodo diocesano, \u00e8 stato inaugurato il seminario vescovile.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 1.418.940 persone contava 1.117.000 battezzati, corrispondenti al 78,7% del totale."}
{"id": "501808", "revid": "110157", "url": "https://it.wikipedia.org/wiki?curid=501808", "title": "Diocesi di Warangal", "text": "La diocesi di Warangal (in latino: \"Dioecesis Varangalensis\") \u00e8 una sede della Chiesa cattolica in India suffraganea dell'arcidiocesi di Hyderabad. Nel 2017 contava 71.346 battezzati su 9.443.810 abitanti. \u00c8 retta dal vescovo Udumala Bala Showreddy.\nTerritorio.\nLa diocesi comprende i distretti di Warangal e Karimnagar nello stato di Telangana in India.\nSede vescovile \u00e8 la citt\u00e0 di Warangal, dove si trova la cattedrale di Nostra Signora di Fatima.\nIl territorio \u00e8 suddiviso in 65 parrocchie.\nStoria.\nLa diocesi \u00e8 stata eretta il 22 dicembre 1952 con la bolla \"Cum de Hyderabadensi\" di papa Pio XII, ricavandone il territorio dalla diocesi di Hyderabad (oggi arcidiocesi).\nOriginariamente suffraganea dell'arcidiocesi di Madras e Mylapore, il 19 settembre 1953 \u00e8 entrata a far parte della provincia ecclesiastica di Hyderabad.\nIl 28 giugno 1954, con la lettera apostolica \"Recens constitutas\", papa Pio XII ha proclamato la Beata Maria Vergine del Sacratissimo Rosario di Fatima patrona principale della diocesi.\nIl 31 maggio 1976 e il 18 gennaio 1988 ha ceduto porzioni del suo territorio a vantaggio delle erezioni rispettivamente delle diocesi di Nalgonda e di Khammam.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 9.443.810 persone contava 71.346 battezzati, corrispondenti allo 0,8% del totale."}
{"id": "501809", "revid": "38120", "url": "https://it.wikipedia.org/wiki?curid=501809", "title": "Rioko Ikeda", "text": ""}
{"id": "501810", "revid": "92723", "url": "https://it.wikipedia.org/wiki?curid=501810", "title": "Arcidiocesi di Varmia", "text": "Larcidiocesi di Varmia () \u00e8 una sede metropolitana della Chiesa cattolica in Polonia. Nel 2020 contava 689.300 battezzati su 705.480 abitanti. \u00c8 retta dall'arcivescovo J\u00f3zef G\u00f3rzy\u0144ski.\nTerritorio.\nL'arcidiocesi comprende la regione della Varmia, parte del voivodato della Varmia-Masuria. \u00c8 uno dei rari casi in cui il nome della circoscrizione ecclesiastica non si riferisce alla citt\u00e0 sede episcopale, ma alla regione in cui si trova l'arcidiocesi.\nSede arcivescovile \u00e8 la citt\u00e0 di Olsztyn, dove si trova la concattedrale di San Giacomo. A Frombork (l'antica Frauenburg) sorge la cattedrale dedicata all'Assunzione di Maria Vergine e a Sant'Andrea. Oltre a queste due chiese, nell'arcidiocesi sorgono altre 6 basiliche minori: la basilica del Santissimo Salvatore e di Tutti i Santi a Dobre Miasto; la basilica della Nativit\u00e0 della Beata Vergine Maria a Gietrzwa\u0142d; la basilica della Visitazione della Beata Vergine Maria a \u015awi\u0119ta Lipka; la basilica santuario di Nostra Signora, Regina della Pace a Stoczek Klasztorny; la basilica collegiata di San Giorgio a K\u0119trzyn; la basilica di Santa Caterina d'Alessandria a Braniewo.\nIl territorio si estende su una superficie di 12.000\u00a0km\u00b2 ed \u00e8 suddiviso in 33 decanati e in 262 parrocchie.\nProvincia ecclesiastica.\nLa provincia ecclesiastica di Varmia, istituita nel 1992, comprende due suffraganee, entrambe istituite il 25 marzo 1992:\nStoria.\nDal XIII al XVIII secolo.\nNel 1234 papa Gregorio IX aveva ceduto il territorio dei Prussiani, popolo baltico ancora pagano, all'Ordine teutonico, il quale gi\u00e0 dal 1231 aveva iniziato la conquista di queste terre. Il papa si riserv\u00f2 la sua organizzazione ecclesiastica. Il 29 luglio 1243 il legato papale Guglielmo di Modena eresse sul territorio dei Prussiani 4 diocesi: Varmia (in tedesco \"Ermeland\"), Kulm, Pomesania e Sambia.\nPapa Innocenzo IV conferm\u00f2 questa organizzazione l'8 ottobre 1243, ma fu solo nel 1250 che venne nominato il primo vescovo, Anselmo dell'ordine teutonico. Nel 1254 Varmia e le altre diocesi prussiane, assieme a quelle della Livonia, furono assoggettate alla provincia ecclesiastica di Riga.\nSecondo le convenzioni stabilite nel 1243, il vescovo Anselmo trattenne per s\u00e9, come territorio personale, un terzo del territorio diocesano, su cui esercit\u00f2 la sovranit\u00e0 temporale. Per colonizzare questi territori, dove la popolazione era molto scarsa, furono chiamati coloni tedeschi, provenienti per lo pi\u00f9 dalla Germania centrale e dalla Slesia. Non di rado, nei secoli successivi, i principi-vescovi di Varmia dovettero lottare contro l'Ordine teutonico per salvaguardare i loro diritti feudali, in particolare all'epoca del vescovo Henryk Vogelsang (1401-1415).\nNel 1260 Anselmo fond\u00f2 il capitolo della cattedrale, che ebbe sede dapprima a Braunsberg e poi, dal 1284, a Frauenburg, dove rimase fino al 1945. Qui fu eretta la cattedrale, costruita tra il 1328 e il 1388. La residenza dei vescovi invece fu stabilita, dapprima a Wormditt e poi, a partire dal 1350, nel castello di Heilsberg.\nLa diocesi, almeno nei primi tempi dalla sua fondazione, era bilingue; infatti i coloni tedeschi parlavano la loro lingua natia, mentre la popolazione locale parlava la lingua prussiana. I sinodi diocesani del 1395, 1449 e 1497 imposero ai parroci di comunit\u00e0 bilingue di conoscere il prussiano, o almeno di formare un loro cappellano a conoscere questa lingua.\nLa formazione dei preti della diocesi era garantita da almeno due istituzioni scolastiche: la scuola episcopale nel castello di Heilsberg, ancora in funzione nel 1565, e la scuola cattedrale di Frauenburg, che funzion\u00f2 almeno fino alla met\u00e0 del XV secolo.\nNel 1457 Enea Silvio Piccolomini fu nominato amministratore apostolico della diocesi di Varmia, per poi essere eletto papa con il nome di Pio II.\nAll'epoca della Riforma protestante il territorio di Varmia si trovava nel regno di Polonia, circondato quasi completamente dai territori gi\u00e0 dell'Ordine teutonico passati al ducato, poi regno, di Prussia. Divenne, perci\u00f2 pressoch\u00e9 un'isola cattolica di lingua tedesca in terre in assoluta maggioranza luterane. I vescovi, in particolare Mauritius Ferber (1523-1537), dovettero impegnarsi per reprimere sul nascere tentativi di introduzione del luteranesimo nella loro diocesi.\nA causa della grande diffusione del luteranesimo in Prussia e nei territori baltici, tutte le diocesi della regione si estinsero; nel 1566 anche l'arcidiocesi di Riga fu di fatto soppressa. La diocesi di Varmia si trov\u00f2 cos\u00ec senza pi\u00f9 una provincia ecclesiastica di appartenenza e di fatto fu immediatamente soggetta alla Santa Sede. Tentativi di unirla alla sede metropolitana di Gniezno fallirono per l'opposizione dei vescovi e del capitolo dei canonici della cattedrale, gelosi della loro autonomia.\nAll'inizio del XVII secolo ai vescovi di Varmia fu riconosciuta la giurisdizione sui pochi cattolici esistenti nel ducato di Prussia. Questa situazione fu ufficialmente sancita dalla Santa Sede nel 1617, quando i vescovi di Varmia ebbero l'amministrazione dell'antica diocesi di Sambia, in territorio prussiano. Qui, a K\u00f6nigsberg, fu eretta una parrocchia cattolica tra il 1614 e il 1616, e nel 1656 i gesuiti vi installarono una loro missione; altre missioni furono aperte in seguito a Heiligelinde e a Tilsit.\nI decreti di riforma del concilio di Trento furono introdotti in diocesi in particolare con i vescovi Stanis\u0142aw Hozjusz (1551-1579), Marcin Kromer (1579-1589) e Szymon Rudnicki (1605-1621). A Braunsberg fu eretto il seminario diocesano nel 1567 e un altro seminario, specializzato nella formazione di missionari per i Paesi baltici, nel 1578/79. Sempre a Braunsberg fu impiantata una stamperia per la pubblicazione di libri religiosi da diffondere, in diverse lingue, nei Paesi di missione. I vescovi inoltre si impegnarono a fondo nelle visite alla diocesi, almeno 6 documentate dal 1565 al 1622, e nei sinodi diocesani al termine di ogni visita. Marcin Kromer fece aggiornare e stampare il messale (1587) e il breviario (1581) nel rispetto delle tradizione della Chiesa di Varmia.\nIl 21 aprile 1752 papa Benedetto XIV con il breve \"Romana Ecclesia\" concesse ai vescovi di Varmia e Sambia di essere preceduti dalla croce astile e l'uso del pallio, come era uso per gli arcivescovi.\nIn occasione della prima spartizione della Polonia nel 1772 il principato vescovile di Varmia fu secolarizzato e annesso al regno di Prussia. I vescovi dovettero abbandonare il castello di Heilsberg per trasferirsi a Frauenburg, dove gi\u00e0 si trovava da secoli la cattedrale e il capitolo dei canonici. La diocesi, tutta compresa nel regno prussiano, inglob\u00f2 definitivamente il territorio della diocesi di Sambia.\nDal XIX secolo a oggi.\nIl 16 luglio 1821 la bolla \"De salute animarum\", con la quale papa Pio VII riorganizz\u00f2 le circoscrizioni ecclesiastiche del regno di Prussia, conferm\u00f2 l'immediata soggezione della diocesi alla Santa Sede; contestualmente Varmia ingrand\u00ec il proprio territorio con cinque decanati sottratti alla diocesi di Kulm.\nIl trattato di Versailles al termine della prima guerra mondiale modific\u00f2 i confini della Germania e della Prussia orientale, cosa che port\u00f2 necessariamente anche alla modifica dei limiti diocesani. Ad occidente, il 21 aprile 1922 il decanato di Neuteich fu ceduto all'amministrazione apostolica di Danzica, eretta in diocesi il 30 dicembre 1925. Nello stesso anno 1922, il decanto di Pomesania, parte della diocesi di Che\u0142mno (gi\u00e0 Kulm), fu affidato in amministrazione ai vescovi di Varmia. Ad oriente, i territori che dopo la guerra si trovavano nella nuova repubblica di Lituania furono ceduti il 4 aprile 1926 per l'erezione della prelatura territoriale di Klaip\u0117da, che nel 1991 divenne parte della alla diocesi di Tel\u0161iai.\nIl 13 agosto 1930 in virt\u00f9 della bolla \"Pastoralis officii nostri\" di papa Pio XI Varmia perse la sua plurisecolare indipendenza ed entr\u00f2 a far parte della provincia ecclesiastica di Breslavia. Contestualmente l'amministrazione apostolica di Pomesania divenne parte integrante della diocesi di Varmia, cosicch\u00e9 il territorio diocesano venne a coincidere con quello della Prussia orientale.\nNel 1942 la diocesi contava circa 377.000 cattolici, ossia il 15% della popolazione della Prussia orientale, ripartiti in 188 parrocchie.\nLa disfatta della Germania al termine della seconda guerra mondiale stravolse completamente la vita della diocesi. Dal punto di vista territoriale, la diocesi si trov\u00f2 interamente in territorio polacco, ad eccezione della sua parte settentrionale, il territorio di Kaliningrad (gi\u00e0 K\u00f6nigsberg), annesso all'Unione Sovietica. Nella diocesi trovarono rifugio molti polacchi che, a causa della modifica dei confini, dovettero abbandonare le regioni orientali, annesse all'Unione Sovietica.\nDal punto di vista umano, la diocesi perse tutta la popolazione tedesca, che o era fuggita, o era stata espulsa o deportata, o era morta durante la guerra. I sopravvissuti, assieme al clero e al capitolo dei canonici, trov\u00f2 rifugio nella Germania occidentale. Il capitolo pose la sua sede a Werl, una cittadina della Renania Settentrionale-Vestfalia. Il vescovo, Maximilian Kaller, era stato arrestato dalla Gestapo e deportato ad Halle; liberato al termine della guerra, non segu\u00ec il resto della popolazione tedesca, ma volle a tutti i costi ritornare nella sua diocesi. Fu convinto dal primate di Polonia il cardinale August Hlond, a rinunciare all'esercizio della sua giurisdizione e a ritirarsi in Germania. Mor\u00ec a Francoforte sul Meno nel 1947.\nAlla sua morte si venne a creare una situazione anomala e unica nel suo genere. Infatti, il capitolo dei canonici di stanza in Germania occidentale nomin\u00f2 Artur Kather come vicario capitolare, che tuttavia non pot\u00e9 avere nessuna giurisdizione sul territorio dell'antica diocesi, come pure il suo successore, Paul Werner Hoppe, eletto dal capitolo nel 1957. In Polonia invece la diocesi fu retta da un amministratore apostolico, Teodor Bensch, che spost\u00f2 la sede della diocesi a Olsztyn (gi\u00e0 Allenstein). A lui succedette nel 1951, Wojciech Zink, eletto da un gruppo di ecclesiastici su pressione del governo polacco. Questi fu confermato dal primate Stefan Wyszy\u0144ski, che nel 1956, d'accordo con la Santa Sede, nomin\u00f2 Tomasz Wilczy\u0144ski amministratore della diocesi.\nA questa situazione anomala e per certi versi paradossale, pose rimedio la Santa Sede nel 1972: la diocesi di Varmia, dopo 25 anni di sede vacante, ebbe un nuovo vescovo J\u00f3zef Drzazga; mentre per gli ex diocesani tedeschi di Varmia, residenti in Germania occidentale, fu nominato un visitatore apostolico. Contestualmente entr\u00f2 a far parte della provincia ecclesiastica di Varsavia.\nIl 25 marzo 1992, in seguito alla riorganizzazione delle diocesi polacche voluta da papa Giovanni Paolo II con la bolla \"Totus tuus Poloniae populus\", ha ceduto porzioni del suo territorio a vantaggio dell'erezione delle diocesi di Elbl\u0105g e di E\u0142k e contestualmente \u00e8 stata elevata al rango di arcidiocesi metropolitana.\nCronotassi.\nVescovi e arcivescovi di Varmia.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2020 su una popolazione di 705.480 persone contava 689.300 battezzati, corrispondenti al 97,7% del totale."}
{"id": "501811", "revid": "38120", "url": "https://it.wikipedia.org/wiki?curid=501811", "title": "Ryoko Ikeda", "text": ""}
{"id": "501812", "revid": "92723", "url": "https://it.wikipedia.org/wiki?curid=501812", "title": "Arcidiocesi di Varsavia", "text": "Larcidiocesi di Varsavia () \u00e8 una sede metropolitana della Chiesa cattolica in Polonia. Nel 2020 contava 1.467.000 battezzati su 1.558.000 abitanti. \u00c8 retta dall'arcivescovo cardinale Kazimierz Nycz.\nTerritorio.\nL'arcidiocesi comprende la parte della citt\u00e0 di Varsavia situata ad ovest del fiume Vistola, mentre quella situata ad est del fiume \u00e8 sotto la giurisdizione della diocesi di Varsavia-Praga.\nIl territorio si estende su 3.350\u00a0km\u00b2 ed \u00e8 suddiviso in 28 decanati e in 214 parrocchie. La cattedrale dell'arcidiocesi \u00e8 dedicata a San Giovanni Battista. Oltre alla cattedrale, il territorio comprende altre due basiliche minori: la basilica della Santa Croce e la basilica dell'Immacolata.\nProvincia ecclesiastica.\nLa provincia ecclesiastica di Varsavia, istituita nel 1818, comprende due suffraganee:\nStoria.\nLa diocesi di Varsavia fu eretta il 16 ottobre 1798 da papa Pio VI con la bolla \"Ad universam agri\". Storicamente il territorio della diocesi faceva parte della diocesi di Pozna\u0144, ma dal 12 gennaio 1794 in forza del decreto \"Quam Eminentissimus\" di papa Pio VI l'arcidiaconato di Varsavia fu assoggettato all'arcidiocesi di Gniezno.\nIl 12 marzo con la bolla \"Militantis Ecclesiae regimini\" e il 30 giugno 1818 con la bolla \"Ex imposita Nobis\" papa Pio VII la elev\u00f2 al rango di arcidiocesi metropolitana. In origine la metropolia comprendeva tutta la Polonia centrale e si estendeva a sud fino a Cracovia, che nel 1880 divenne una sede immediatamente soggetta alla Santa Sede.\nNel 1863, dopo la Rivolta di Gennaio l'arcivescovo Zygmunt Szcz\u0119sny Feli\u0144ski fu deportato a Jaroslavl' in Russia, fino al 1883 quando un accordo tra lo zar e la Santa Sede pose fine all'esilio. Allora l'arcivescovo si dimise dall'incarico a Varsavia e la Santa Sede elesse un nuovo arcivescovo per Varsavia.\nIl 10 dicembre 1920 cedette una porzione di territorio a vantaggio dell'erezione della diocesi di \u0141\u00f3d\u017a (oggi arcidiocesi).\nIl 28 ottobre 1925 con la bolla \"Vixdum Poloniae unitas\" di papa Pio XI furono riorganizzate le circoscrizioni ecclesiastiche polacche di rito latino: l'arcidiocesi di Varsavia ebbe come suffraganee le diocesi di P\u0142ock, Sandomierz, Lublino, \u0141\u00f3d\u017a e Siedlce.\nDal 1946 al 1992 fu unita \"in persona episcopi\" alla sede primaziale di Gniezno.\nIl 25 marzo 1992 nell'ambito della riorganizzazione delle diocesi polacche voluta da papa Giovanni Paolo II con la bolla \"Totus tuus Poloniae populus\", ha ceduto porzioni del suo territorio a vantaggio dell'erezione delle diocesi di \u0141owicz e di Varsavia-Praga.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2020 su una popolazione di 1.558.000 persone contava 1.467.000 battezzati, corrispondenti al 94,2% del totale."}
{"id": "501813", "revid": "38120", "url": "https://it.wikipedia.org/wiki?curid=501813", "title": "Ryioko Ikeda", "text": ""}
{"id": "501815", "revid": "267975", "url": "https://it.wikipedia.org/wiki?curid=501815", "title": "Arcidiocesi di Washington", "text": "Larcidiocesi di Washington (in latino: \"Archidioecesis Vashingtonensis\") \u00e8 una sede metropolitana della Chiesa cattolica negli Stati Uniti d'America appartenente alla regione ecclesiastica IV (DC, DE, MD, VA, VI, WV). Nel 2017 contava 655.601 battezzati su 2.980.005 abitanti. \u00c8 retta dall'arcivescovo cardinale Wilton Daniel Gregory.\nTerritorio.\nL'arcidiocesi comprende il distretto di Columbia e cinque contee del Maryland, negli Stati Uniti d'America: Calvert, Charles, Montgomery, Prince George, Saint Mary's.\nSede arcivescovile \u00e8 la citt\u00e0 di Washington, dove si trova la cattedrale di San Matteo (\"Cathedral of Saint Matthew\"). A Washington si trova pure la basilica del santuario nazionale dell'Immacolata Concezione, la pi\u00f9 grande chiesa degli Stati Uniti e l'ottava al mondo, che contiene la tiara di papa Paolo VI.\nIl territorio \u00e8 suddiviso in 139 parrocchie.\nStoria.\nL'arcidiocesi \u00e8 stata eretta il 15 novembre 1947 con la bolla \"Universi dominici gregis\" di papa Pio XII, in seguito alla divisione dell'arcidiocesi di Baltimora-Washington, da cui ha tratto origine anche l'arcidiocesi di Baltimora.\nIl 13 marzo 1954, con la lettera apostolica \"Matrem Dei\", papa Pio XII proclam\u00f2 la Beata Maria Vergine, onorata con il titolo della sua Maternit\u00e0, patrona principale dell'arcidiocesi.\nIl 12 ottobre 1965 \u00e8 divenuta sede metropolitana con la bolla \"Fidelium christianorum\" di papa Paolo VI.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2017 su una popolazione di 2.980.005 persone contava 655.601 battezzati, corrispondenti al 22,0% del totale."}
{"id": "501816", "revid": "92723", "url": "https://it.wikipedia.org/wiki?curid=501816", "title": "Diocesi di Waterford e Lismore", "text": "La diocesi di Waterford e Lismore (in latino: \"Dioecesis Vaterfordiensis et Lismoriensis\") \u00e8 una sede della Chiesa cattolica in Irlanda suffraganea dell'arcidiocesi di Cashel e Emly. Nel 2017 contava 148.500 battezzati su 161.700 abitanti. \u00c8 retta dal vescovo Alphonsus Cullinan.\nTerritorio.\nLa diocesi comprende la contea di Waterford, gran parte della contea di South Tipperary e una piccola parte di quella di Cork.\nSede vescovile \u00e8 la citt\u00e0 di Waterford, dove si trova la cattedrale della Santissima Trinit\u00e0.\nIl territorio \u00e8 suddiviso in 45 parrocchie.\nStoria.\nL'evangelizzazione della regione fu compiuta a partire dal V secolo. San Cartaco nel VII secolo fond\u00f2 a Lismore una grande scuola monastica. La Chiesa irlandese rimase articolata su circoscrizioni ecclesiastiche incentrate sui monasteri fino al sinodo di R\u00e1th Breasail del 1111, quando si stabil\u00ec una circoscrizione territoriale articolata sulle diocesi, tra cui figura la diocesi di Lismore o Waterford, che era stata eretta verso la fine dell'XI secolo.\nNel 1152 la diocesi di Ardmore fu soppressa nel sinodo di Kells e la diocesi di Lismore ne incorpor\u00f2 i territori. Ardmore come Lismore aveva origini monastiche ed era stata fondata da san Declano, forse addirittura prima dell'epoca di san Patrizio. Il sinodo di Kells menziona chiaramente Waterford come sede distinta da Lismore. Waterford era tuttavia la pi\u00f9 piccola diocesi dell'Irlanda e comprendeva un territorio appena un poco pi\u00f9 grande della citt\u00e0 sede vescovile. La cattedrale di Waterford fu eretta nel XIII secolo e sopravvisse fino al 1770.\nLe sedi di Waterford e Lismore furono unite il 16 giugno 1363, bench\u00e9 continuassero ad avere due cattedrali e due capitoli distinti. Lismore tuttavia aveva la precedenza su Waterford, in ragione della sua antichit\u00e0, cos\u00ec che i vescovi fino al periodo della Riforma protestante sono menzionati con il titolo di vescovo di Lismore e Waterford, rigorosamente in quest'ordine.\nAll'epoca della Riforma protestante le diocesi unite furono rette illegittimamente da Patrick Walshe dal 1551 al 1579, che bench\u00e9 fosse stato nominato dal re d'Inghilterra, sembra che non fosse eretico e che fosse tollerato. Dopo la sua morte la diocesi rimase vacante per cinquant'anni e affront\u00f2 lunghi periodi di sede vacante anche nella seconda met\u00e0 del XVII secolo, con l'intervallo dell'episcopato di John Brenan, che tuttavia dal 1677 fu trasferito all'arcidiocesi di Cashel, ritenendo anche le diocesi di Lismore e Waterford, senza pi\u00f9 risiedervi.\nNel 1793 furono incominciati i lavori di costruzione della nuova cattedrale di Waterford, completata nel corso dei cento anni seguenti.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 161.700 persone contava 148.500 battezzati, corrispondenti al 91,8% del totale."}
{"id": "501817", "revid": "110157", "url": "https://it.wikipedia.org/wiki?curid=501817", "title": "Diocesi di Wau", "text": "La diocesi di Wau (in latino: \"Dioecesis Vavensis\") \u00e8 una sede della Chiesa cattolica nel Sudan del Sud suffraganea dell'arcidiocesi di Giuba. Nel 2017 contava 2.984.000 battezzati su 4.263.000 di abitanti. \u00c8 retta dal vescovo Matthew Remijio Adam Gbitiku, M.C.C.I.\nTerritorio.\nLa diocesi comprende la parte nord-occidentale del Sudan del Sud e precisamente gli stati di Bahr al-Ghazal Settentrionale e Bahr al-Ghazal Occidentale, la maggior parte dello stato di Warrap (la cui porzione meridionale fa parte della diocesi di Rumbek) e l'area \"con speciale status amministrativo\" di Abyei.\nSede vescovile \u00e8 la citt\u00e0 di Wau, dove si trova la cattedrale di Santa Maria.\nIl territorio \u00e8 suddiviso in 19 parrocchie.\nStoria.\nLa prefettura apostolica di Bahr el-Ghazal fu eretta il 30 maggio 1913 con il decreto \"Quam multis\" di Propaganda Fide, ricavandone il territorio dal vicariato apostolico del Sudan o dell'Africa centrale (oggi arcidiocesi di Khartoum).\nIl 13 giugno 1917 la prefettura apostolica fu elevata a vicariato apostolico.\nIl 12 giugno 1923, il 3 marzo 1949 e il 3 giugno 1955 cedette porzioni del suo territorio a vantaggio dell'erezione rispettivamente delle prefetture apostoliche del Nilo equatoriale (oggi arcidiocesi di Gulu) e di Mupoi (oggi diocesi di Tombura-Yambio) e del vicariato apostolico di Rumbek (oggi diocesi).\nIl 26 maggio 1961 cambi\u00f2 nome in favore di vicariato apostolico di Wau.\nIl 12 dicembre 1974 il vicariato apostolico \u00e8 stato elevato a diocesi con la bolla \"Cum in Sudania\" di papa Paolo VI.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 4.263.000 di persone contava 2.984.000 battezzati, corrispondenti al 70,0% del totale."}
{"id": "501819", "revid": "110157", "url": "https://it.wikipedia.org/wiki?curid=501819", "title": "Diocesi di Weetebula", "text": "La diocesi di Weetebula (in latino: \"Dioecesis Veetebula\u00ebnsis\") \u00e8 una sede della Chiesa cattolica in Indonesia suffraganea dell'arcidiocesi di Kupang. Nel 2017 contava 193.592 battezzati su 856.230 abitanti. \u00c8 retta dal vescovo Edmund Woga, C.SS.R.\nTerritorio.\nLa diocesi comprende l'intera isola di Sumba, che appartiene amministrativamente alla provincia di Nusa Tenggara Orientale.\nSede vescovile \u00e8 la citt\u00e0 di Weetebula (nota anche come Tambolaka), dove si trova la cattedrale dello Spirito Santo.\nIl territorio \u00e8 suddiviso in 25 parrocchie.\nStoria.\nLa prefettura apostolica di Weetebula fu eretta il 20 ottobre 1959 con la bolla \"Cum Nobis\" di papa Giovanni XXIII, ricavandone il territorio dal vicariato apostolico di Endeh (oggi arcidiocesi di Ende).\nIl 6 febbraio 1969 la prefettura apostolica \u00e8 stata elevata a diocesi con la bolla \"Qua sollicitudine\" di papa Paolo VI.\nOriginariamente suffraganea dell'arcidiocesi di Ende, il 23 ottobre 1989 \u00e8 entrata a far parte della nuova provincia ecclesiastica dell'arcidiocesi di Kupang.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 856.230 persone contava 193.592 battezzati, corrispondenti al 22,6% del totale."}
{"id": "501822", "revid": "767487", "url": "https://it.wikipedia.org/wiki?curid=501822", "title": "Arcidiocesi di Wellington", "text": "Larcidiocesi di Wellington (in latino: \"Archidioecesis Vellingtonensis\") \u00e8 una sede metropolitana della Chiesa cattolica in Nuova Zelanda. Nel 2017 contava 82.820 battezzati su 654.000 abitanti. \u00c8 retta dall'arcivescovo cardinale John Atcherley Dew.\nTerritorio.\nL'arcidiocesi comprende la parte settentrionale dell'Isola del Sud e l'estrema parte meridionale dell'Isola del Nord.\nSede arcivescovile \u00e8 la citt\u00e0 di Wellington, dove si trova la cattedrale del Sacro Cuore (\"Sacred Heart Cathedral\").\nIl territorio \u00e8 suddiviso in 24 parrocchie.\nStoria.\nLa diocesi di Wellington fu eretta il 20 giugno 1848 con il breve \"De animarum salute\" di papa Pio IX, ricavandone il territorio dal vicariato apostolico dell'Oceania occidentale (oggi diocesi di Auckland). Originariamente era immediatamente soggetta alla Santa Sede.\nDopo il terremoto del 23 gennaio 1855 la diocesi fu consacrata all'Immacolata Concezione e affidata alla sua protezione.\nIl 26 novembre 1869 e il 10 maggio 1887 cedette porzioni del suo territorio a vantaggio dell'erezione rispettivamente delle diocesi di Dunedin e di Christchurch.\nIl 10 maggio 1887 la diocesi \u00e8 stata elevata al rango di arcidiocesi metropolitana in forza del breve \"Ex officio supremi\" di papa Leone XIII.\nIl 6 marzo 1980 ha ceduto un'altra porzione di territorio a vantaggio dell'erezione della diocesi di Palmerston North.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2017 su una popolazione di 654.000 persone contava 82.820 battezzati, corrispondenti al 12,7% del totale."}
{"id": "501823", "revid": "92723", "url": "https://it.wikipedia.org/wiki?curid=501823", "title": "Arcidiocesi di Westminster", "text": "Larcidiocesi di Westminster (in latino: \"Archidioecesis Vestmonasteriensis\") \u00e8 una sede metropolitana della Chiesa cattolica in Inghilterra. Nel 2020 contava 444.350 battezzati su 4.966.900 abitanti. \u00c8 retta dall'arcivescovo cardinale Vincent Nichols.\nTerritorio.\nL'arcidiocesi comprende i boroughs della Grande Londra situati a nord del fiume Tamigi ed a ovest dei boroughs di Waltham Forest e di Newham, come anche il distretto di Spelthorne, e la contea di Hertfordshire.\nSede arcivescovile \u00e8 la citt\u00e0 di Londra, dove si trova la cattedrale del Preziosissimo Sangue di Ges\u00f9. Costruita fra il 1895 e il 1903, \u00e8 stata realizzata in stile bizantino sotto la direzione di John Francis Bentley e la sua navata centrale \u00e8 per ampiezza la pi\u00f9 grande dell'Inghilterra.\nIl territorio si estende su 3.634\u00a0km\u00b2 ed \u00e8 suddiviso in 210 parrocchie.\nProvincia ecclesiastica.\nLa provincia ecclesiastica di Westminster, istituita nel 1850, si estende nella parte centro-orientale dell'Inghilterra e comprende le seguenti suffraganee:\nStoria.\nLa presente arcidiocesi deriva dall'antica diocesi di Londra, il cui ultimo vescovo mor\u00ec incarcerato nel 1569.\nNel 1622 fu eretto il vicariato apostolico d'Inghilterra e il 30 gennaio 1688 il vicariato fu diviso in quattro distretti, ciascuno avente a capo un vicario apostolico con dignit\u00e0 episcopale.\nI cattolici di Londra ebbero un considerevole vantaggio sul resto dell'Inghilterra: la presenza delle ambasciate dei Paesi cattolici, come la Spagna, il Portogallo, la Repubblica di Venezia e la Repubblica di Genova, comport\u00f2 la presenza di cappelle regolarmente officiate e talvolta aperte al pubblico. Quindi a differenza del resto dell'Inghilterra il culto cattolico poteva avvenire in modo non clandestino anche durante il XVII e XVIII secolo.\nLe leggi di tolleranza del 1778 e del 1791 permisero la libert\u00e0 di culto e di insegnamento per i cattolici. Tuttavia le leggi di emancipazione trovarono un'intensa opposizione anticattolica, che provoc\u00f2 nel 1780 lo scoppio delle sommosse di Gordon. Siccome a Londra non esistevano all'epoca chiese cattoliche, le sommosse presero di mira e distrussero le cappelle all'interno delle ambasciate del Regno di Sardegna e del Regno di Baviera.\nUn periodo di particolare interesse nella storia del cattolicesimo a Londra fu quello in concomitanza con la Rivoluzione francese. A Londra affluirono i prelati francesi in esilio: ad un certo punto si trovarono a Londra ben 5 arcivescovi, 27 vescovi e 5\u00a0000 presbiteri. Furono aperte nuove cappelle, che per\u00f2 furono quasi tutte chiuse dopo che il clero francese rientr\u00f2 in patria nel 1814.\nNel 1829 fu promulgata una legge di emancipazione dei cattolici, che favor\u00ec la crescita numerica della comunit\u00e0 cattolica, in anni in cui le conversioni erano frequenti.\nIl 3 luglio 1840 i vicariati apostolici inglesi da quattro divennero otto, in forza del breve \"Muneris apostolici\" di papa Gregorio XVI.\nIl 29 settembre 1850 con il breve \"Universalis Ecclesiae\" di papa Pio IX fu restaurata la gerarchia cattolica in Inghilterra e Galles e fu eretta l'arcidiocesi di Westminster, che divenne l'unica sede metropolitana per l'Inghilterra e il Galles, con dodici suffraganee. Il distretto londinese fu diviso in due diocesi: oltre all'arcidiocesi di Westminster, fu eretta la diocesi di Southwark (in seguito arcidiocesi).\nIl ristabilimento della gerarchia fu accompagnato da sinodi provinciali nel 1852, 1855 e 1859, in cui furono definite numerose questioni circa i capitoli, i rettori delle missioni, i collegi e i seminari. I sinodi erano presieduti dal cardinal Wiseman, che introdusse a Londra la pratica devota delle Quarantore, si oper\u00f2 per la diffusione dei Vespri cantati e dell'adorazione eucaristica. Si impegn\u00f2 anche a favore dell'istruzione delle classi povere e fond\u00f2 anche il primo riformatorio cattolico inglese. Inoltre chiam\u00f2 a Londra molti ordini religiosi, che intrapresero un'intensa opera pastorale.\nL'istruzione fu al centro anche delle iniziative del suo successore, il cardinal Manning, che ne discusse nel sinodo provinciale del 1873. Intu\u00ec gi\u00e0 dal 1864 la necessit\u00e0 di un'universit\u00e0 cattolica, nel 1866 riform\u00f2 il Venerabile Collegio Inglese di Roma, nel 1869 riorganizz\u00f2 il seminario arcivescovile, dotandolo di una nuova sede e rendendolo un \u00abvero seminario tridentino\u00bb. Nel 1867 pose la prima pietra della pro-cattedrale di Kensington.\nLe opere nel campo dell'istruzione furono proseguite anche dal cardinal Vaughan, che nel 1902 rimosse il divieto per i cattolici di frequentare le universit\u00e0 pubbliche. Fu lui a porre la prima pietra per la costruzione della cattedrale di Westminster nel 1895, che fu consacrata dal suo successore il cardinal Bourne nel 1903.\nIl 28 ottobre 1911 la giurisdizione metropolitica di Westminster si ridusse in seguito all'erezione di tre nuove province ecclesiastiche in Inghilterra e Galles.\nIl 20 luglio 1917 l'arcidiocesi cedette una porzione del suo territorio a vantaggio dell'erezione della diocesi di Brentwood.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2020 su una popolazione di 4.966.900 persone contava 444.350 battezzati, corrispondenti all'8,9% del totale."}
{"id": "501824", "revid": "110157", "url": "https://it.wikipedia.org/wiki?curid=501824", "title": "Diocesi di Wewak", "text": "La diocesi di Wewak (in latino: \"Dioecesis Ueuakensis\") \u00e8 una sede della Chiesa cattolica in Papua Nuova Guinea suffraganea dell'arcidiocesi di Madang. Nel 2017 contava 215.700 battezzati su 445.000 abitanti. \u00c8 retta dal vescovo J\u00f3zef Roszynski, S.V.D.\nTerritorio.\nLa diocesi comprende la maggior parte della provincia del Sepik Orientale sull'isola di Nuova Guinea.\nSede vescovile la citt\u00e0 di Wewak, dove si trova la cattedrale di Cristo Re.\nIl territorio \u00e8 suddiviso in 48 parrocchie.\nStoria.\nLa prefettura apostolica della Terra dell'Imperatore Guglielmo occidentale fu eretta il 25 luglio 1913 con il decreto \"Gulielmi Terra\" di Propaganda Fide, in seguito alla scissione della prefettura apostolica della Terra dell'Imperatore Guglielmo, da cui trasse origine anche l'odierna arcidiocesi di Madang.\nIl 14 novembre 1922 assunse il nome di prefettura apostolica della Nuova Guinea centrale.\nIl 27 aprile 1927 con il breve \"Quae catholico\" di papa Pio XI furono ridisegnati i confini con la prefettura apostolica della Nuova Guinea orientale (oggi arcidiocesi di Madang).\nIl 22 agosto 1931 in forza del breve \"Quae rei sacrae\" dello stesso papa Pio XI la prefettura apostolica fu elevata a vicariato apostolico.\nIl 15 maggio 1952 in forza della bolla \"Ad latius prolatandam\" di papa Pio XII cedette una porzione del suo territorio a vantaggio dell'erezione del vicariato apostolico di Aitape (oggi diocesi) e lo stesso giorno assunse il nome di vicariato apostolico di Wewak con il decreto \"Cum per decretum\" di Propaganda Fide.\nIl 18 giugno 1959 cedette un'altra porzione di territorio a vantaggio dell'erezione del vicariato apostolico di Mount Hagen (oggi arcidiocesi).\nIl 15 novembre 1966 il vicariato apostolico \u00e8 stato elevato a diocesi con la bolla \"Laeta incrementa\" di papa Paolo VI.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 445.000 persone contava 215.700 battezzati, corrispondenti al 48,4% del totale."}
{"id": "501825", "revid": "110157", "url": "https://it.wikipedia.org/wiki?curid=501825", "title": "Eparchia di Breslavia-Koszalin", "text": "Leparchia di Breslavia-Koszalin (in latino: \"Eparchia Vratislaviensis-Coslinensis Ucrainorum\") \u00e8 una sede della Chiesa greco-cattolica ucraina in Polonia suffraganea dell'arcieparchia di Przemy\u015bl-Varsavia. Nel 2020 contava 25.000 battezzati. \u00c8 retta dall'eparca W\u0142odzimierz Roman Juszczak, O.S.B.M.\nTerritorio.\nL'eparchia comprende i fedeli della Chiesa greco-cattolica ucraina della Polonia occidentale e centrale.\nSede eparchiale \u00e8 la citt\u00e0 di Breslavia, dove si trova la cattedrale dei Santi Giacomo e Vincenzo.\nIl territorio \u00e8 suddiviso in 4 decanati (Breslavia, Zielona G\u00f3ra, S\u0142upsk e Koszalin) e in 39 parrocchie.\nStoria.\nL'eparchia di Breslavia-Danzica \u00e8 stata eretta il 1\u00ba giugno 1996 con la bolla \"Ecclesia catholica\" di papa Giovanni Paolo II, ricavandone il territorio dall'arcieparchia di Przemy\u015bl-Varsavia.\nIl 25 novembre 2020 ha ceduto parte del suo territorio a vantaggio dell'erezione dell'eparchia di Olsztyn-Danzica e contestualmente ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2020 contava 25.000 battezzati."}
{"id": "501828", "revid": "110157", "url": "https://it.wikipedia.org/wiki?curid=501828", "title": "Diocesi di Wheeling-Charleston", "text": "La diocesi di Wheeling-Charleston (in latino: \"Dioecesis Vhelingensis-Carolopolitana\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Baltimora appartenente alla regione ecclesiastica IV (DC, DE, MD, VA, VI, WV). Nel 2017 contava 111.670 battezzati su 1.858.650 abitanti. \u00c8 retta dal vescovo Mark Edward Brennan.\nTerritorio.\nLa diocesi comprende per intero lo stato statunitense della Virginia Occidentale.\nSede vescovile \u00e8 la citt\u00e0 di Wheeling, dove si trova la cattedrale di San Giuseppe (\"Cathedral of Saint Joseph\"). A Charleston si trova la concattedrale del Sacro Cuore (\"Sacred Heart\").\nIl territorio \u00e8 suddiviso in 110 parrocchie.\nStoria.\nLa diocesi di Wheeling \u00e8 stata eretta il 19 luglio 1850 con il breve \"Ad apostolicam sedem\" di papa Pio IX, ricavandone il territorio dalla diocesi di Richmond.\nIl 21 agosto 1974, in forza del decreto \"In dioecesis Vhelingensis\" della Congregazione per i vescovi, la chiesa del Sacro Cuore di Charleston \u00e8 stata elevata al rango di concattedrale e contestualmente la diocesi ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 1.858.650 persone contava 111.670 battezzati, corrispondenti al 6,0% del totale."}
{"id": "501829", "revid": "110157", "url": "https://it.wikipedia.org/wiki?curid=501829", "title": "Diocesi di Whitehorse", "text": "La diocesi di Whitehorse (in latino: \"Dioecesis Equialbensis\") \u00e8 una sede della Chiesa cattolica in Canada suffraganea dell'arcidiocesi di Grouard-McLennan appartenente alla regione ecclesiastica West (Ouest). Nel 2017 contava 8.390 battezzati su 38.665 abitanti. \u00c8 retta dal vescovo H\u00e9ctor Vila.\nTerritorio.\nLa diocesi \u00e8 localizzata nel nord-ovest del Canada e comprende il Territorio dello Yukon e una parte dell'estremo settentrione della provincia della Columbia Britannica.\nSede vescovile \u00e8 la citt\u00e0 di Whitehorse, dove si trova la cattedrale del Sacro Cuore.\nIl territorio diocesano ha una superficie di 723.515\u00a0km\u00b2 ed \u00e8 suddiviso in 22 parrocchie.\nStoria.\nBench\u00e9 la diocesi di Whitehorse sia relativamente recente, i missionari cattolici hanno iniziato a lavorare in queste terre gi\u00e0 verso la met\u00e0 del l'Ottocento. Il primo missionario cattolico ad arrivare nel territorio nel settembre del 1861 fu il sacerdote Gascon, missionario oblato di Maria Immacolata, giunto nella zona del lago Watson dalle missioni di Mackenzie. Inizialmente l'attivit\u00e0 missionaria era sporadica fino a quando fu scoperto l'oro nello Yukon, verso la fine del secolo.\nDa questo momento inizia una presenza pi\u00f9 stabile della Chiesa cattolica nello Yukon, il cui compito di evangelizzare il territorio venne affidato ai Gesuiti, provenienti dall'Alaska, e agli Oblati di Maria Immacolata.\nIl 9 marzo 1908 fu istituita la prefettura apostolica dello Yukon, che il 20 novembre 1916 assunse il nome di vicariato apostolico dello Yukon e Prince Rupert (oggi diocesi di Prince George) per l'annessione di territori appartenenti alla Columbia Britannica.\nL'opera missionaria si intensific\u00f2 dopo il 1941 per l'apertura dell'autostrada dell'Alaska (\"Alaska Highway\"), che attraversa il territorio dello Yukon; ci\u00f2 permise l'arrivo di nuovi missionari, la costruzione di un numero maggiore di chiese e cappelle ed il nascere un po' ovunque di piccole comunit\u00e0 cattoliche. Contestualmente, nel 1942 il coadiutore del vicario apostolico dello Yukon e Prince Rupert, Jean-Louis-Antoine-Joseph Coudert, trasfer\u00ec la propria residenza a Whitehorse.\nIl vicariato apostolico di Whitehorse \u00e8 stato eretto il 14 gennaio 1944 con la bolla \"Impensum quo\" di papa Pio XII, ricavandone il territorio dalla divisione del vicariato apostolico dello Yukon e Prince Rupert, dalla quale ebbe origine anche il vicariato apostolico di Prince Rupert (oggi diocesi di Prince George). Contestualmente al nuovo vicariato apostolico di Whitehorse furono aggiunte porzioni di territorio sottratte al vicariato apostolico di Grouard (oggi arcidiocesi di Grouard-McLennan).\nIl vicariato apostolico di Whitehorse \u00e8 stato elevato a diocesi il 13 luglio 1967 con la bolla \"Adsiduo perducti\" di papa Paolo VI.\nIl 25 gennaio 2016 la diocesi \u00e8 passata dalla giurisdizione della Congregazione per l'evangelizzazione dei popoli alla giurisdizione della Congregazione per i vescovi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 38.665 persone contava 8.390 battezzati, corrispondenti al 21,7% del totale."}
{"id": "501830", "revid": "110157", "url": "https://it.wikipedia.org/wiki?curid=501830", "title": "Diocesi di Wiawso", "text": "La diocesi di Wiawso (in latino: \"Dioecesis Viavsensis\") \u00e8 una sede della Chiesa cattolica in Ghana suffraganea dell'arcidiocesi di Cape Coast. Nel 2017 contava 215.900 battezzati su 796.000 abitanti. \u00c8 retta dal vescovo Joseph Francis Kweku Essien.\nTerritorio.\nLa diocesi comprende i distretti civili di Bia, Juabeso, Sefwi-Wiawso, Bibiani-Anhwiaso-Bekwai e Aowin-Suaman nella Regione Occidentale del Ghana.\nSede vescovile \u00e8 la citt\u00e0 di Wiawso, dove si trova la cattedrale di San Giuseppe.\nIl territorio \u00e8 suddiviso in 25 parrocchie.\nStoria.\nLa diocesi \u00e8 stata eretta il 22 dicembre 1999 con la bolla \"Ad efficacius consulendum\" di papa Giovanni Paolo II, ricavandone il territorio dalla diocesi di Sekondi-Takoradi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 796.000 persone contava 215.900 battezzati, corrispondenti al 27,1% del totale."}
{"id": "501832", "revid": "110157", "url": "https://it.wikipedia.org/wiki?curid=501832", "title": "Diocesi di Wichita", "text": "La diocesi di Wichita (in latino: \"Dioecesis Wichitensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Kansas City appartenente alla regione ecclesiastica IX (IA, KS, MO, NE). Nel 2017 contava 112.549 battezzati su 994.427 abitanti. \u00c8 retta dal vescovo Carl Allan Kemme.\nTerritorio.\nLa diocesi comprende 26 contee del Kansas, negli Stati Uniti d'America: Allen, Bourbon, Butler, Chase, Chautauqua, Cherokee, Cowley, Crawford, Elk, Ellsworth, Greenwood, Harper, Harvey, Kingman, Labette, Marion, McPherson, Montgomery, Morris, Neosho, Reno, Rice, Sedgwick, Sumner, Wilson e Woodson.\nSede vescovile \u00e8 la citt\u00e0 di Wichita, dove si trova la cattedrale dell'Immacolata Concezione (\"Cathedral of the Immaculate Conception\").\nIl territorio si estende su 51.955\u00a0km\u00b2 ed \u00e8 suddiviso in 90 parrocchie.\nStoria.\nLa diocesi \u00e8 stata eretta il 2 agosto 1887 con il breve \"Quum ex apostolico munere\" di papa Leone XIII, ricavandone il territorio dalla diocesi di Leavenworth (oggi arcidiocesi di Kansas City).\nIl 19 maggio 1951 ha ceduto una porzione del suo territorio a vantaggio dell'erezione della diocesi di Dodge City.\nLa diocesi \u00e8 stata suffraganea dell'arcidiocesi di Saint Louis fino al 1952, quando \u00e8 entrata a far parte della provincia ecclesiastica di Kansas City.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 994.427 persone contava 112.549 battezzati, corrispondenti all'11,3% del totale."}
{"id": "501833", "revid": "92723", "url": "https://it.wikipedia.org/wiki?curid=501833", "title": "Arcidiocesi di Vienna", "text": "Larcidiocesi di Vienna (in latino: \"Archidioecesis Viennensis o Vindobonensis\") \u00e8 una sede metropolitana della Chiesa cattolica in Austria. Nel 2020 contava 1.156.923 battezzati su 2.892.484 abitanti. \u00c8 retta dall'arcivescovo cardinale Christoph Sch\u00f6nborn, O.P.\nTerritorio.\nL'arcidiocesi comprende la citt\u00e0 di Vienna e la parte orientale dello stato federale austriaco della Bassa Austria.\nSede arcivescovile \u00e8 la citt\u00e0 di Vienna, dove si trova la cattedrale di Santo Stefano (\"Stephansdom\").\nIl territorio \u00e8 suddiviso in 626 parrocchie.\nStoria.\nLa diocesi di Vienna fu eretta da papa Paolo II il 18 gennaio 1469 con la bolla \"In supremae dignitatis specula\", ricavandone il territorio dalla diocesi di Passavia.\nDal 1469 al 1513, furono nominati per la diocesi amministratori apostolici senza obbligo di residenza. Il primo vescovo residente a Vienna fu Georg von Slatkonia.\nIl 1\u00ba giugno 1722 papa Innocenzo XIII con la bolla \"Suprema dispositione\" la elev\u00f2 al rango di arcidiocesi metropolitana.\nNel 1729 il territorio fu ampliato con la cessione di territori ancora da parte della diocesi di Passavia. Nel 1784 fu ancora ingrandito, incorporando territori sempre dalla diocesi di Passavia e dalla diocesi di Gy\u0151r. L'anno successivo in seguito alla soppressione della diocesi di Wiener Neustadt, acquis\u00ec anche quel territorio.\nDal 1861 al 1918 i vescovi godettero del titolo di Principe-Vescovo.\nNel 1937 cedette la parrocchia di Feldsberg (in ceco Valtice) alla diocesi di Brno.\nIl 14 novembre 2014 ha acquisito i territori di Hochstra\u00df e Schwabend\u00f6rfl nel comune di Altlengbach dalla diocesi di Sankt P\u00f6lten.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2020 su una popolazione di 2.892.484 persone contava 1.156.923 battezzati, corrispondenti al 40,0% del totale."}
{"id": "501834", "revid": "124431005", "url": "https://it.wikipedia.org/wiki?curid=501834", "title": "Diocesi di Wilcannia-Forbes", "text": "La diocesi di Wilcannia-Forbes (in latino: \"Dioecesis Vilcanniensis-Forbesina\") \u00e8 una sede della Chiesa cattolica in Australia suffraganea dell'arcidiocesi di Sydney. Nel 2017 contava 38.000 battezzati su 126.300 abitanti. \u00c8 retta dal vescovo Columba Macbeth Green, O.S.P.P.E.\nTerritorio.\nLa diocesi comprende l'outback australiano del Nuovo Galles del Sud, e si estende per poco pi\u00f9 della met\u00e0 dello stato, nella sua parte centro-occidentale.\nSede vescovile \u00e8 la citt\u00e0 di Forbes. A Broken Hill sorge la cattedrale del Sacro Cuore di Ges\u00f9.\nIl territorio, che copre una superficie pari a 414.398\u00a0km\u00b2, ossia pi\u00f9 dell'intero stato italiano, \u00e8 suddiviso in 20 parrocchie.\nStoria.\nLa diocesi di Wilcania fu eretta il 10 maggio 1887 con il breve \"Ex debito pastoralis\" di papa Leone XIII, ricavandone il territorio dalle diocesi di Armidale e di Bathurst.\nIl 28 luglio 1917 la diocesi ha assunto il nome attuale in forza del breve \"Cum ex Apostolico\" di papa Benedetto XVI. Contestualmente ampli\u00f2 il proprio territorio con 6 distretti parrocchiali sottratti alla diocesi di Bathurst: Forbes, Condobolin, Parkes, Peak Hill, Narromine e Warren. Lo stesso breve stabiliva la doppia residenza del vescovo, che doveva risiedere per 6 mesi all'anno a Forbes e per 6 mesi a Broken Hill.\nIl 6 settembre 1950, con la lettera apostolica \"Gravis saeculi\", papa Pio XII ha proclamato la Beata Maria Vergine del Perpetuo Soccorso patrona principale della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 126.300 persone contava 38.000 battezzati, corrispondenti al 30,1% del totale."}
{"id": "501835", "revid": "92723", "url": "https://it.wikipedia.org/wiki?curid=501835", "title": "Diocesi di Willemstad", "text": "La diocesi di Willemstad (in latino: \"Dioecesis Gulielmopolitana\") \u00e8 una sede della Chiesa cattolica nei Paesi Bassi suffraganea dell'arcidiocesi di Porto di Spagna. Nel 2017 contava 225.000 battezzati su 306.200 abitanti. \u00c8 retta dal vescovo Luigi Antonio Secco, S.D.B.\nTerritorio.\nLa diocesi comprende l'intero territorio dei Caraibi olandesi, sia le nazioni di Cura\u00e7ao, Sint Maarten e Aruba, sia le municipalit\u00e0 speciali dei Paesi Bassi di Bonaire, Saint Eustatius e Saba.\nSede vescovile \u00e8 la citt\u00e0 di Willemstad, capitale di Cura\u00e7ao, dove si trovano la cattedrale di Nostra Signora del Rosario e la basilica concattedrale di Sant'Anna.\nIl territorio si estende su 993\u00a0km\u00b2 ed \u00e8 suddiviso in 31 parrocchie.\nStoria.\nLa prefettura apostolica di Cura\u00e7ao fu eretta nel 1752, ricavandone il territorio dall'arcidiocesi di Caracas, anche se di fatto il territorio era amministrato dalla diocesi di San Juan (oggi arcidiocesi).\nIl 20 settembre 1842 la prefettura apostolica fu elevata a vicariato apostolico con il breve \"Apostolici ministerii\" di papa Gregorio XVI.\nIl 28 aprile 1958 il vicariato apostolico \u00e8 stato elevato a diocesi e ha assunto il nome attuale.\nOriginariamente immediatamente soggetta alla Santa Sede, il 29 luglio 1968 \u00e8 divenuta suffraganea dell'arcidiocesi di Porto di Spagna in forza della bolla \"Si quis mente\" di papa Paolo VI.\nIl 19 marzo 1975 per effetto del decreto \"Excellentissimus\" della Congregazione per l'evangelizzazione dei popoli la basilica di Sant'Anna \u00e8 stata elevata al rango di concattedrale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 306.200 persone contava 225.000 battezzati, corrispondenti al 73,5% del totale."}
{"id": "501836", "revid": "110157", "url": "https://it.wikipedia.org/wiki?curid=501836", "title": "Diocesi di Wilmington", "text": "La diocesi di Wilmington (in latino: \"Dioecesis Wilmingtoniensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Baltimora appartenente alla regione ecclesiastica IV (DC, DE, MD, VA, VI, WV). Nel 2017 contava 245.092 battezzati su 1.482.000 abitanti. \u00c8 retta dal vescovo William Edward Koenig.\nTerritorio.\nLa diocesi comprende per intero lo stato del Delaware e le contee di Caroline, Cecil, Dorchester, Kent, Queen Anne, Somerset, Talbot, Wicomico e Worcester nello Stato del Maryland.\nSede vescovile \u00e8 la citt\u00e0 di Wilmington, dove si trova la cattedrale di San Pietro (\"Cathedral of Saint Peter\").\nIl territorio si estende su 8.540\u00a0km\u00b2 ed \u00e8 suddiviso in 56 parrocchie.\nStoria.\nLa diocesi \u00e8 stata eretta il 3 marzo 1868 con il breve \"Summi apostolatus\" di papa Pio IX, ricavandone il territorio dall'arcidiocesi di Baltimora e dalla diocesi di Filadelfia (oggi arcidiocesi).\nAl momento dell'erezione la diocesi contava soltanto su otto sacerdoti. Dopo 18 anni il vescovo Becker lasciava la diocesi dopo aver raddoppiato il numero delle chiese e triplicato quello dei sacerdoti.\nIl suo immediato successore, Alfred Allen Curtis, collabor\u00f2 con santa Caterina Drexel per istituire nella diocesi un secondo orfanotrofio e una scuola professionale, che si aggiungeva alle scuole parrocchiali. Nel 1896, quando si dimise, la diocesi gestiva tre orfanotrofi, tre scuole superiori e nove parrocchiali.\nIl vescovo John Monaghan fond\u00f2 l'ospedale di Saint Francis.\nMolto importante fu il lungo episcopato di Edmond John FitzMaurice, durante il quale il numero dei battezzati crebbe da 34\u00a0000 a 85\u00a0000. Incoraggi\u00f2 molte iniziative di carit\u00e0 e associazioni cattoliche, istitu\u00ec diciassette nuove parrocchie, diciannove scuole elementari e nove superiori.\nNel 1974 ha ceduto una porzione del suo territorio (le contee di Accomack e Northampton in Virginia) alla diocesi di Richmond.\nScandalo degli abusi su minori.\nLa diocesi \u00e8 stata gravemente coinvolta negli scandali sugli abusi su minori compiuti negli anni sessanta. Il 18 ottobre 2009, giorno antecedente all'inizio di otto processi per abusi sessuali da parte di membri del clero, la diocesi ha dichiarato bancarotta.\nIl 1\u00ba dicembre 2010 un tribunale ha riconosciuto 30 milioni di dollari di danni ad una delle vittime. Il 3 febbraio 2011 gli avvocati della diocesi hanno accettato di pagare 77 milioni di dollari alle 146 vittime di abusi e di rendere pubblici documenti sugli abusi. La decisione segue una norma dello stato del Delaware che ha creato una finestra di due anni per perseguire abusi su minori altrimenti caduti in prescrizione. Alcuni avvocati delle vittime hanno annunciato ulteriori processi contro Oblati, Cappuccini e Norbertini.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 1.482.000 persone contava 245.092 battezzati, corrispondenti al 16,5% del totale."}
{"id": "501837", "revid": "92723", "url": "https://it.wikipedia.org/wiki?curid=501837", "title": "Arcidiocesi di Windhoek", "text": "Larcidiocesi di Windhoek (in latino: \"Archidioecesis Vindhoekensis\") \u00e8 una sede metropolitana della Chiesa cattolica in Namibia. Nel 2017 contava 293.974 battezzati su 2.505.000 abitanti. \u00c8 retta dall'arcivescovo Liborius Ndumbukuti Nashenda, O.M.I.\nTerritorio.\nL'arcidiocesi comprende la parte centro-settentrionale della Namibia, ad esclusione dell'estremo nord-est del Paese.\nSede arcivescovile \u00e8 la citt\u00e0 di Windhoek, dove si trova la cattedrale di Santa Maria.\nIl territorio \u00e8 suddiviso in 76 parrocchie.\nStoria.\nLa prefettura apostolica di Cimbebasia inferiore fu eretta il 1\u00ba agosto 1892 con il decreto \"Quo fructuosius\" di Propaganda Fide, ricavandone il territorio dalla prefettura apostolica di Cimbebasia, contestualmente denominata prefettura apostolica di Cimbebasia superiore.\nIl 10 gennaio 1921 in forza del decreto \"Quo in nonnullis\" della Sacra Congregazione di Propaganda Fide la prefettura apostolica di Cimbebasia superiore assunse il nome di prefettura apostolica di Cubango e la prefettura apostolica di Cimbebasia inferiore semplific\u00f2 il suo nome in prefettura apostolica di Cimbebasia.\nL'11 maggio 1926 in forza del breve \"Tanquam sublimi\" di papa Pio XI la prefettura apostolica di Cimbebasia fu elevata a vicariato apostolico e assunse il nome di vicariato apostolico di Windhoek.\nIl 10 marzo 1950 per effetto del decreto \"Cum in plenariis\" della Sacra Congregazione di Propaganda Fide cedette il territorio del Dito di Caprivi al vicariato apostolico di Livingstone (oggi diocesi). \nIl 2 aprile 1959 cedette una porzione del suo territorio a vantaggio dell'erezione della prefettura apostolica del Bechuanaland (oggi diocesi di Gaborone).\nIl 14 marzo 1994 ha ceduto un'altra porzione di territorio a vantaggio dell'erezione del vicariato apostolico di Rundu e contestualmente \u00e8 stata elevata al rango di arcidiocesi metropolitana con la bolla \"Vigili quidem\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2017 su una popolazione di 2.505.000 persone contava 293.974 battezzati, corrispondenti all'11,7% del totale."}
{"id": "501839", "revid": "110157", "url": "https://it.wikipedia.org/wiki?curid=501839", "title": "Arcidiocesi di Winnipeg", "text": "Larcidiocesi di Winnipeg (in latino: \"Archidioecesis Vinnipegensis\") \u00e8 una sede della Chiesa cattolica in Canada immediatamente soggetta alla Santa Sede e appartenente alla regione ecclesiastica West (Ouest). Nel 2017 contava 163.730 battezzati su 592.490 abitanti. \u00c8 retta dall'arcivescovo Richard Joseph Gagnon.\nTerritorio.\nL'arcidiocesi comprende la parte sud-occidentale della provincia canadese del Manitoba, al confine con gli Stati Uniti d'America.\nSede arcivescovile \u00e8 la citt\u00e0 di Winnipeg, dove si trova la cattedrale di Santa Maria.\nIl territorio \u00e8 suddiviso in 88 parrocchie.\nStoria.\nL'arcidiocesi \u00e8 stata eretta il 4 dicembre 1915 con la bolla \"Inter praecipuas\" di papa Benedetto XV, ricavandone il territorio dall'arcidiocesi di Saint-Boniface.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2017 su una popolazione di 592.490 persone contava 163.730 battezzati, corrispondenti al 27,6% del totale."}
{"id": "501840", "revid": "92723", "url": "https://it.wikipedia.org/wiki?curid=501840", "title": "Diocesi di Winona-Rochester", "text": "La diocesi di Winona-Rochester (in latino: \"Dioecesis Vinona\u00ebnsis-Roffensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Saint Paul e Minneapolis appartenente alla regione ecclesiastica VIII (MN, ND, SD). Nel 2020 contava 133.837 battezzati su 596.953 abitanti. \u00c8 retta dal vescovo John Michael Quinn.\nTerritorio.\nLa diocesi si estende nella parte meridionale dello stato del Minnesota e comprende le seguenti contee: Winona, Wabasha, Olmsted, Dodge, Steele, Waseca, Blue Earth, Watonwan, Cottonwood, Murray, Pipestone, Rock, Nobles, Jackson, Faribault, Martin, Freeborn, Mower, Fillmore e Houston.\nSede vescovile \u00e8 la citt\u00e0 di Winona, dove si trova la cattedrale del Sacro Cuore di Ges\u00f9. A Rochester si erge la concattedrale di San Giovanni Evangelista. A Winona sorge anche la basilica minore di San Stanislao Kostka.\nIl territorio si estende su 31.810\u00a0km\u00b2 ed \u00e8 suddiviso in 106 parrocchie.\nStoria.\nLa diocesi di Winona \u00e8 stata eretta il 26 novembre 1889 con il breve \"Ex debito pastoralis\" di papa Leone XIII, ricavandone il territorio dalla diocesi di Saint Paul (oggi arcidiocesi di Saint Paul e Minneapolis).\nIl 23 gennaio 2018 ha assunto il nome attuale in forza del decreto \"In dioecesi Vinona\u00ebnsi\" della Congregazione per i vescovi e la chiesa di San Giovanni Evangelista di Rochester \u00e8 divenuta concattedrale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 596.953 persone contava 133.837 battezzati, corrispondenti al 22,4% del totale."}
{"id": "501842", "revid": "110157", "url": "https://it.wikipedia.org/wiki?curid=501842", "title": "Diocesi di Witbank", "text": "La diocesi di Witbank (in latino: \"Dioecesis Vitbankensis\") \u00e8 una sede della Chiesa cattolica in Sudafrica suffraganea dell'arcidiocesi di Johannesburg. Nel 2017 contava 117.700 battezzati su 2.938.780 abitanti. \u00c8 retta dal vescovo Xolelo Thaddaeus Kumalo.\nI santi patroni della diocesi sono San Pietro Claver e Santa Teresa di Ges\u00f9 Bambino.\nTerritorio.\nLa diocesi comprende parte delle province sudafricane di Mpumalanga e di Limpopo, e precisamente i distretti di Barberton, Belfast, Carolina, Kamhlushwa, Lydenburg, Mapulaneng, Mhala, Middelburg, Nebo, Nelspruit, Nsikazi, Pilgrim's Rest, Sekhukhune, Waterval-Boven, White River, Witbank, e parte di quelli di Eerstehoek e di Groblersdal.\nSede vescovile \u00e8 la citt\u00e0 di Witbank, dove si trova la cattedrale di Cristo Re.\nIl territorio si estende su 56.886\u00a0km\u00b2 ed \u00e8 suddiviso in 23 parrocchie.\nStoria.\nLa prefettura apostolica di Lydenburg fu eretta il 12 giugno 1923 con il breve \"In dissitis potissimum\" di papa Pio XI, ricavandone il territorio dal vicariato apostolico del Transvaal (oggi arcidiocesi di Johannesburg).\nLa prefettura apostolica fu elevata a vicariato apostolico il 9 dicembre 1948 con la bolla \"Si Evangelii praeconum\" di papa Pio XII.\nL'11 gennaio 1951 per effetto della bolla \"Suprema Nobis\" dello stesso papa Pio XII il vicariato apostolico \u00e8 stato elevato a diocesi e assunto il nome di diocesi di Lydenburg.\nIl 23 giugno 1958 ha ceduto una porzione del suo territorio a vantaggio dell'erezione della prefettura apostolica di Volksrust (oggi diocesi di Dundee).\nIl 13 settembre 1964 ha cambiato nome in favore di diocesi di Lydenburg-Witbank e ha assunto il nome attuale il 10 novembre 1987.\nIl 5 giugno 2007 ha cambiato provincia ecclesiastica, passando da Pretoria a Johannesburg.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 2.938.780 persone contava 117.700 battezzati, corrispondenti al 4,0% del totale."}
{"id": "501843", "revid": "72396", "url": "https://it.wikipedia.org/wiki?curid=501843", "title": "Diocesi di W\u0142oc\u0142awek", "text": "La diocesi di W\u0142oc\u0142awek (in latino: \"Dioecesis Vladislaviensis\") \u00e8 una sede della Chiesa cattolica in Polonia suffraganea dell'arcidiocesi di Gniezno. Nel 2020 contava 751.340 battezzati su 760.743 abitanti. \u00c8 retta dal vescovo Krzysztof Jakub W\u0119tkowski.\nTerritorio.\nLa diocesi comprende la parte sud-orientale del Voivodato della Cuiavia-Pomerania, la parte orientale del voivodato della Grande Polonia e la parte occidentale del voivodato di \u0141\u00f3d\u017a.\nSede vescovile \u00e8 la citt\u00e0 di W\u0142oc\u0142awek, dove si trova la cattedrale dell'Assunzione di Maria Vergine. In diocesi sorgono tre basiliche minori: la basilica di Ognissanti a Sieradz, la basilica della Madre di Dio Addolorata Regina della Polonia a Liche\u0144 Stary e la basilica dell'Assunzione della Beata Vergine Maria a Zdu\u0144ska Wola.\nIl territorio \u00e8 suddiviso in 32 decanati e in 233 parrocchie.\nStoria.\nLa diocesi di W\u0142oc\u0142awek fu eretta nel 996. Dal 1000 fu suffraganea dell'arcidiocesi di Gniezno.\nDal XII secolo fu nota anche come diocesi di Cuiavia e Pomerania.\nIl 16 agosto 1569 fu istituito il seminario diocesano in ossequio ai decreti del Concilio di Trento.\nDal 30 giugno 1818 per effetto della bolla \"Ex imposita nobis\" di papa Pio VII assunse il nome di diocesi di Cuiavia-Kalisz e divenne suffraganea dell'arcidiocesi di Varsavia. La residenza dei vescovi era a Kalisz.\nDurante l'occupazione tedesca della Polonia, il vescovo ausiliare Micha\u0142 Kozal venne internato a Dachau e mor\u00ec durante la detenzione. \u00c8 stato beatificato nel 1987.\nIl 28 ottobre 1925 in forza della bolla \"Vixdum Poloniae unitas\" di papa Pio XI ha assunto il nome attuale ed \u00e8 tornata ad essere suffraganea di Gniezno.\nIl 25 marzo 1992, in seguito alla riorganizzazione delle diocesi polacche voluta da papa Giovanni Paolo II con la bolla \"Totus tuus Poloniae populus\", ha ceduto una porzione del suo territorio a vantaggio dell'erezione della diocesi di Kalisz.\nNel 2004 \u00e8 stata consacrata la grande basilica del santuario mariano di Liche\u0144 Stary.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 760.743 persone contava 751.340 battezzati, corrispondenti al 98,8% del totale."}
{"id": "501845", "revid": "124431004", "url": "https://it.wikipedia.org/wiki?curid=501845", "title": "Diocesi di Wollongong", "text": "La diocesi di Wollongong (in latino: \"Dioecesis Vollongongensis\") \u00e8 una sede della Chiesa cattolica in Australia suffraganea dell'arcidiocesi di Sydney. Nel 2017 contava 198.300 battezzati su 697.900 abitanti. \u00c8 retta dal vescovo Brian Mascord.\nTerritorio.\nLa diocesi comprende una regione costiera del Nuovo Galles del Sud, in Australia.\nSede vescovile \u00e8 la citt\u00e0 di Wollongong, dove si trova la cattedrale di San Francesco Saverio.\nIl territorio \u00e8 suddiviso in 32 parrocchie.\nStoria.\nLa diocesi \u00e8 stata eretta il 15 novembre 1951 con la bolla \"Non parum sane\" di papa Pio XII, ricavandone il territorio dall'arcidiocesi di Sydney e dall'arcidiocesi di Canberra e Goulburn.\nIl 6 giugno 1959, con la lettera apostolica \"Ecclesiae filii\", papa Giovanni XXIII ha proclamato la Beata Maria Vergine, venerata con il titolo del Cuore Immacolato, patrona principale della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 697.900 persone contava 198.300 battezzati, corrispondenti al 28,4% del totale."}
{"id": "501846", "revid": "110157", "url": "https://it.wikipedia.org/wiki?curid=501846", "title": "Diocesi di Wonju", "text": "La diocesi di Wonju (in latino: \"Dioecesis Voniuensis\") \u00e8 una sede della Chiesa cattolica in Corea suffraganea dell'arcidiocesi di Seul. Nel 2017 contava 76.421 battezzati su 866.728 abitanti. \u00c8 retta dal vescovo Basil Cho Kyu-man.\nTerritorio.\nLa diocesi comprende i seguenti territori della Corea del Sud:\nSede vescovile \u00e8 la citt\u00e0 di Wonju, dove si trova la cattedrale di Nostra Signora della Grazia.\nIl territorio \u00e8 suddiviso in 50 parrocchie.\nStoria.\nLa diocesi \u00e8 stata eretta il 22 marzo 1965 con la bolla \"Fidei propagandae\" di papa Paolo VI, ricavandone il territorio dalla diocesi di Ch'unch'on (oggi diocesi di Chuncheon).\nIl 29 maggio 1969 ha ceduto una porzione del suo territorio a vantaggio dell'erezione della diocesi di Andong.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 866.728 persone contava 76.421 battezzati, corrispondenti all'8,8% del totale."}
{"id": "501848", "revid": "110157", "url": "https://it.wikipedia.org/wiki?curid=501848", "title": "Diocesi di Worcester", "text": "La diocesi di Worcester (in latino: \"Dioecesis Wigorniensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Boston appartenente alla regione ecclesiastica I (CT, MA, ME, NH, RI, VT). Nel 2017 contava 279.749 battezzati su 821.125 abitanti. \u00c8 retta dal vescovo Robert Joseph McManus.\nTerritorio.\nLa diocesi comprende la contea di Worcester, nel Massachusetts, Stati Uniti.\nSede vescovile \u00e8 la citt\u00e0 di Worcester, dove si trova la cattedrale di San Paolo (\"Saint Paul's Cathedral\"). A Webster sorge la basilica minore di San Giuseppe.\nIl territorio si estende su 3.966\u00a0km\u00b2 ed \u00e8 suddiviso in 97 parrocchie.\nStoria.\nLa diocesi \u00e8 stata eretta il 14 gennaio 1950 con la bolla \"Ad animarum bonum\" di papa Pio XII, ricavandone il territorio dalla diocesi di Springfield.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 821.125 persone contava 279.749 battezzati, corrispondenti al 34,1% del totale."}
{"id": "501850", "revid": "110157", "url": "https://it.wikipedia.org/wiki?curid=501850", "title": "Diocesi di Wrexham", "text": "La diocesi di Wrexham (in latino: \"Dioecesis Gurecsamiensis\") \u00e8 una sede della Chiesa cattolica in Galles suffraganea dell'arcidiocesi di Cardiff. Nel 2017 contava 33.897 battezzati su 742.600 abitanti. \u00c8 retta dal vescovo Peter Brignall.\nTerritorio.\nLa diocesi comprende le contee amministrative tradizionali gallesi di Anglesey, Caernarfonshire, Denbighshire, Flintshire, Merionethshire e Montgomeryshire (le zone di governo locali di Conwy, Anglesey, Denbighshire e Flintshire, Gwynedd, Wrexham e l'ex contea di Montgomeryshire).\nSede vescovile \u00e8 la citt\u00e0 di Wrexham, in cui si trova la cattedrale della Madonna dei Dolori (\"Our Lady of Sorrows\").\nIl territorio \u00e8 suddiviso in 41 parrocchie e si estende per 8.361\u00a0km\u00b2.\nStoria.\nLa diocesi \u00e8 stata eretta il 12 febbraio 1987 con la bolla \"Esse regnum\" di papa Giovanni Paolo II, ricavandone il territorio dalla diocesi di Menevia.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 742.600 persone contava 33.897 battezzati, corrispondenti al 4,6% del totale."}
{"id": "501852", "revid": "18323", "url": "https://it.wikipedia.org/wiki?curid=501852", "title": "Arcidiocesi di Breslavia", "text": "Larcidiocesi di Breslavia () \u00e8 una sede metropolitana della Chiesa cattolica in Polonia. Nel 2020 contava 999.214 battezzati su 1.203.873 abitanti. \u00c8 retta dall'arcivescovo J\u00f3zef Piotr Kupny.\nTerritorio.\nL'arcidiocesi comprende la parte orientale del voivodato della Bassa Slesia e i distretti di Brzeg e di Namys\u0142\u00f3w nel voivodato di Opole.\nSede arcivescovile \u00e8 la citt\u00e0 di Breslavia, dove si trova la cattedrale di San Giovanni Battista. Nel territorio sorgono anche alcune basiliche minori: Sant'Elisabetta a Breslavia, Sant'Edvige a Trzebnica, San Giovanni Apostolo ed Evangelista a Ole\u015bnica, San Giorgio a Zi\u0119bice.\nIl territorio si estende su 8.850\u00a0km\u00b2 ed \u00e8 suddiviso in 33 decanati e in 297 parrocchie.\nProvincia ecclesiastica.\nLa provincia ecclesiastica di Breslavia, istituita nel 1930, comprende 2 suffraganee:\nStoria.\nDall'XI al XVIII secolo.\nL'erezione della diocesi di Breslavia, con territorio ricavato da quello della diocesi di Meissen, coincide con la fondazione nel 999 della prima sede metropolitana polacca, l'arcidiocesi di Gniezno, di cui Breslavia fu una delle tre suffraganee, assieme a Ko\u0142obrzeg e a Cracovia.\nThietmar di Merseburgo ha trasmesso il nome del primo vescovo, Giovanni, di cui non si conosce assolutamente nulla. Gli inizi della diocesi non furono facili; il territorio era ancora terra di missione e difficile era sradicare il paganesimo; inoltre rivolte interne al giovane regno polacco portarono di fatto alla scomparsa della diocesi, che pot\u00e9 essere restaurata solo verso la met\u00e0 dell'XI secolo, con il vescovo Hieronim. Ma \u00e8 solo durante l'episcopato di Walter (1149-1169), originario di Liegi, che la diocesi pot\u00e9 darsi una sua fisionomia e organizzazione.\nLe bolle di papa Adriano IV del 1155 e di papa Innocenzo IV del 1245 elencano tutti i luoghi sottomessi alla giurisdizione dei vescovi di Breslavia e permettono di stabilire con esattezza i confini della diocesi, che rimasero pressoch\u00e9 invariati fino al 1821, con alcune piccole modifiche dovute ai cambiamenti dei confini politici intercorsi nei secoli.\nA partire dal XIII secolo inizi\u00f2 la colonizzazione tedesca della regione, che, dal punto di vista politico, con i duchi di Slesia, si rese sempre pi\u00f9 indipendente dallo stato polacco. La sposa del duca Enrico I, Edvige, fu proclamata santa e patrona della Slesia. Questi eventi coincisero con il diffondersi del cattolicesimo nella diocesi, la diffusione capillare di chiese e parrocchie, l'aumento dell'influenza della Chiesa nella vita sociale del paese e l'instaurarsi di ordini religiosi, in particolare cistercensi, premonstratensi, canonici regolari di Sant'Agostino e ordini mendicanti. Fu nel corso del XIII secolo che i vescovi di Breslavia iniziarono ad acquisire diritti feudali sempre pi\u00f9 ampi, diventando in breve signori territoriali indipendenti dai duchi di Slesia.\nIl XIV secolo fu il secolo d'oro per la diocesi, che le valse il titolo di \"episcopatus aureus\", In questo periodo si distinsero in particolare i vescovi Enrico di W\u00fcrben (1302-1319) e Przec\u0142aw di Pogorzeli (1342-1376). Le alleanze che legarono in questo secolo i duchi di Slesia con i re di Boemia, portarono a pi\u00f9 riprese Carlo IV a cercare di rendere Breslavia suffraganea di Praga, ma i tentativi fallirono per l'opposizione degli arcivescovi di Gniezno.\nNel XV secolo il vescovo Konrad z Ole\u015bnicy (1418-1447) mise in atto una politica volta ad escludere dai benefici ecclesiastici i polacchi e a difendersi dalle incursioni ussite. Nel prosieguo dello stesso secolo e in tutto il successivo la diocesi fu travagliata per la diffusione del protestantesimo, che non tutti i vescovi riuscirono efficacemente a contrastare, anche per la disattenzione degli imperatori, pi\u00f9 preoccupati della minaccia turca a meridione.\nDi fronte al diffondersi del luteranesimo, il capitolo della cattedrale e pi\u00f9 tardi la Compagnia di Ges\u00f9 furono i capisaldi del cattolicesimo della Slesia. I primi tentativi seri di una restaurazione cattolica nella diocesi avvennero durante l'episcopato di Martino di Gerstmann (1574-1585) e in quello dei suoi successori. Martino convoc\u00f2 un sinodo diocesano in cui furono promulgati i decreti di riforma approvati nel concilio di Trento; fece inoltre una visita generale alla sua diocesi e chiam\u00f2 a lavorarvi i gesuiti. Il successore Andreas Jerin (1585-1596) riorganizz\u00f2 la diocesi, introdusse il Breviario romano, e fu particolarmente attento alla formazione dei giovani e dei preti della sua diocesi. A volte la restaurazione fu attuata con metodi violenti, ma il successo fu tale che quasi 700 chiese, passate al luteranesimo, furono recuperate alla fede cattolica.\nNel corso del XVII secolo diversi principi dell'impero, alcuni dei quali minorenni, furono eletti e confermati vescovi di Breslavia, ma non ricevettero mai la consacrazione sacerdotale e nemmeno, ovviamente, quella episcopale. Tra questi Carlo Ferdinando Vasa (1625-1655), Leopoldo Guglielmo d'Austria (1656-1662), Carlo Giuseppe d'Asburgo (1663-1664) e Francesco Luigi del Palatinato-Neuburg (1683-1732). Questi vescovi cumularono diverse diocesi tedesche, fino a 4 contemporaneamente.\nAl vescovo Federico d'Assia-Darmstadt (1671-1682), un protestante tedesco che si era convertito a Roma, si deve il singolare privilegio per i canonici di indossare la mozzetta rossa.\nNel 1742 la Slesia fu annessa alla Prussia, dove il luteranesimo era la religione dominante e il cattolicesimo semplicemente tollerato. Negli anni successivi la diocesi si trov\u00f2 divisa tra Prussia e impero austriaco. A partire dal 1757 il vescovo Philipp Gotthard von Schaffgotsch, inviso al governo prussiano, prefer\u00ec risiedere nella parte austriaca della diocesi, mentre la parte prussiana fu governata da vicari apostolici, Johann Moritz von Strachwitz, decano del capitolo, vescovo ausiliare e titolare di Tiberiade, e Anton Ferdinand von Rothkirch, vescovo ausiliare e titolare di Pafo.\nDal XIX secolo a oggi.\nDurante l'episcopato di Joseph Christian Franz de Paula avvenne la secolarizzazione dei beni ecclesiastici, il 30 ottobre 1810: i beni della diocesi, del capitolo della cattedrale, delle chiese collegiate e dei numero conventi furono secolarizzati e confiscati, e molti conventi e monasteri soppressi. Queste disposizioni causarono una grande perdita materiale e soprattutto una sensibile diminuzione dell'influenza della Chiesa nella societ\u00e0, in particolare per la chiusura forzata di molte scuole cattoliche.\nIl 16 luglio 1821 per effetto della bolla \"De salute animarum\" di papa Pio VII, con la quale venivano ridefinite territorialmente le diocesi del regno di Prussia, Breslavia divenne immediatamente soggetta alla Santa Sede e, eccetto una parte ceduta all'arcidiocesi di Pozna\u0144 (i decanati di Kempen e di Schildberg), si ampli\u00f2 includendo porzioni della diocesi di Cracovia (i decanati di Beuthen e di Pless) e della soppressa abbazia \"nullius\" di Neuenzell in Lusazia; in totale la diocesi comprendeva 621 parrocchie, comprese quelle che si trovavano nell'impero austriaco. Inoltre la bolla istitu\u00ec la \"Delegazione di Berlino\", sottomessa alla giurisdizione dei vescovi di Breslavia, costituita dai territori della maggior parte del Brandeburgo e della Pomerania, sottratti al vicariato apostolico delle Missioni del Nord; delegato del vescovo di Breslavia per l'amministrazione di questo territorio era il prevosto di Sant'Edvige di Berlino, che divenne canonico onorario del capitolo della cattedrale di Breslavia.\nNel 1840 il vescovo Leopold Sedlnitzky, che assunse posizioni ambigue circa i matrimoni misti, una questione che aveva assunto grande importanza, si dimise su richiesta di papa Gregorio XVI. Si trasfer\u00ec a Berlino e in seguito abbandon\u00f2 il cattolicesimo per abbracciare il protestantesimo. A partire da Robert Herzog, la Santa Sede eserciter\u00e0 regolarmente il diritto di elezione dei vescovi.\nDurante gli anni difficili del \"Kulturkampf\", il vescovo Heinrich Ernst Karl F\u00f6rster fu condannato a pi\u00f9 riprese a pagare forti multe e infine deposto da un tribunale statale; per evitare la prigione si rifugi\u00f2 nel 1875 nella parte austriaca della sua diocesi. In quest'epoca moltissime parrocchie rimasero vacanti e si calcola che alla morte di F\u00f6rster pi\u00f9 di mezzo milione di fedeli non avevano un proprio parroco. Fu durante il lungo episcopato di Georg von Kopp (1887-1914) che furono appianate tutte le difficolt\u00e0 tra Chiesa e governo prussiano e si pot\u00e9 dare avvio ad una completa riorganizzazione della diocesi.\nDopo la prima guerra mondiale e la modifica dei confini politici tra Germania e Polonia, una parte della diocesi di Breslavia si trov\u00f2 in territorio polacco. Il 28 ottobre 1925 la diocesi cedette queste porzioni del suo territorio a vantaggio dell'erezione della diocesi di Katowice e della diocesi di Cz\u0119stochowa (oggi entrambe arcidiocesi). Un'altra parte del suo territorio, gi\u00e0 in territorio austro-ungarico, si trov\u00f2 invece nella neonata Cecoslovacchia e fu governata da vicari generali e poi, dopo il 1945, da amministratori apostolici fino agli anni Settanta del Novecento.\nIl 13 agosto 1930 in forza della bolla \"Pastoralis officii nostri\" di papa Pio XI ha ceduto un'altra porzione di territorio a vantaggio dell'erezione della diocesi di Berlino e contestualmente \u00e8 stata elevata al rango di arcidiocesi metropolitana, con tre sedi suffraganee: Berlino, Varmia e Schneidem\u00fchl.\nAlla morte dell'arcivescovo Adolf Bertram (1945), la diocesi sub\u00ec un lungo periodo di sede vacante, durante il quale fu dapprima governata da Karol Milik in qualit\u00e0 di amministratore apostolico, poi da Kazimierz Lagosz, vicario capitolare, e dal 1956 da Boles\u0142aw Kominek come amministratore apostolico.\nIl 28 giugno 1972, in forza della bolla \"Episcoporum Poloniae\", ha ceduto porzioni di territorio a vantaggio dell'erezione delle diocesi di Opole e di Gorz\u00f3w, che divennero suffraganee di Breslavia. Contestualmente ha annesso quelle porzioni dell'arcidiocesi di Praga e della diocesi di Mei\u00dfen, che dopo la seconda guerra mondiale si trovavano in territorio polacco. Lo stesso giorno, con il decreto \"Quo aptius spiritualibus\" della Congregazione per i vescovi, ha ceduto i territori che dopo la guerra si trovavano nella Repubblica Democratica Tedesca a vantaggio dell'erezione dell'amministrazione apostolica di G\u00f6rlitz (oggi diocesi).\nIl 30 dicembre 1977 l'arcidiocesi ha ceduto l'ultimo territorio oltre confine, in Moravia, all'arcidiocesi di Olomouc. Questo territorio fin dal 1946 era stato affidato ad un amministratore apostolico con sede a \u010cesk\u00fd T\u011b\u0161\u00edn.\nIl 25 marzo 1992, nell'ambito della riorganizzazione delle diocesi e delle province ecclesiastiche polacche voluta da papa Giovanni Paolo II con la bolla \"Totus tuus Poloniae populus\", ha ceduto ulteriori porzioni di territorio a vantaggio dell'erezione delle diocesi di Kalisz e di Legnica; quest'ultima fu la sola suffraganea della metropolia di Breslavia.\nIl 24 febbraio 2004 ha ceduto ancora una parte del suo territorio a vantaggio dell'erezione della diocesi di \u015awidnica, che contestualmente entr\u00f2 a far parte della provincia ecclesiastica di Breslavia.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2020 su una popolazione di 1.203.873 persone contava 999.214 battezzati, corrispondenti all'83,0% del totale."}
{"id": "501856", "revid": "92723", "url": "https://it.wikipedia.org/wiki?curid=501856", "title": "Diocesi di Yagoua", "text": "La diocesi di Yagoua (in latino: \"Dioecesis Yaguana\") \u00e8 una sede della Chiesa cattolica in Camerun suffraganea dell'arcidiocesi di Garoua. Nel 2017 contava 171.000 battezzati su 1.632.000 abitanti. \u00c8 retta dal vescovo Barth\u00e9lemy Yaouda Hourgo.\nTerritorio.\nLa diocesi comprende i dipartimenti di Logone e Chari, Mayo-Danay e Mayo-Kani nella regione dell'Estremo Nord in Camerun.\nSede vescovile \u00e8 la citt\u00e0 di Yagoua, dove si trova la cattedrale di Sant'Anna.\nIl territorio \u00e8 suddiviso in 27 parrocchie.\nStoria.\nLa prefettura apostolica di Yagoua fu eretta l'11 marzo 1968 con la bolla \"Firma spe\" di papa Paolo VI, ricavandone il territorio dalla diocesi di Garoua (oggi arcidiocesi).\nIl 29 gennaio 1973 la prefettura apostolica \u00e8 stata elevata a diocesi con la bolla \"Ut apostolicum\" dello stesso papa Paolo VI. Originariamente era suffraganea dell'arcidiocesi di Yaound\u00e9.\nIl 18 marzo 1982 \u00e8 entrata a far parte della provincia ecclesiastica dell'arcidiocesi di Garoua.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 1.632.000 persone contava 171.000 battezzati, corrispondenti al 10,5% del totale."}
{"id": "501858", "revid": "110157", "url": "https://it.wikipedia.org/wiki?curid=501858", "title": "Diocesi di Yakima", "text": "La diocesi di Yakima (in latino: \"Dioecesis Yakimensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Seattle appartenente alla regione ecclesiastica XII (AK, ID, MT, OR, WA). Nel 2017 contava 179.033 battezzati su 712.871 abitanti. \u00c8 retta dal vescovo Joseph Jude Tyson.\nTerritorio.\nLa diocesi comprende le seguenti contee dello stato di Washington (Stati Uniti): Yakima, Klickitat, Kittitas, Benton, Chelan, Douglas e Grant.\nSede vescovile \u00e8 la citt\u00e0 di Yakima, dove si trova la cattedrale di San Paolo.\nIl territorio si estende su 46.061\u00a0km\u00b2 ed \u00e8 suddiviso in 41 parrocchie.\nStoria.\nLa diocesi \u00e8 stata eretta il 23 giugno 1951 con la bolla \"Divina Providentia\" di papa Pio XII, ricavandone il territorio dalla diocesi di Seattle (che nel contempo \u00e8 stata elevata al rango di arcidiocesi metropolitana) e dalla diocesi di Spokane.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 712.871 persone contava 179.033 battezzati, corrispondenti al 25,1% del totale. Attualmente, circa il 70% dei fedeli cattolici della diocesi sono ispanici."}
{"id": "501859", "revid": "92723", "url": "https://it.wikipedia.org/wiki?curid=501859", "title": "Diocesi di Yamoussoukro", "text": "La diocesi di Yamoussoukro (in latino: \"Dioecesis Yamussukroensis\") \u00e8 una sede della Chiesa cattolica in Costa d'Avorio suffraganea dell'arcidiocesi di Bouak\u00e9. Nel 2020 contava 148.270 battezzati su 1.208.200 abitanti. La sede \u00e8 vacante.\nTerritorio.\nLa diocesi comprende il dipartimento di Yamoussoukro, nella regione dei Laghi, in Costa d'Avorio.\nSede vescovile \u00e8 la citt\u00e0 di Yamoussoukro, dove si trovano la cattedrale di Sant'Agostino e l'imponente basilica di Nostra Signora della Pace.\nIl territorio \u00e8 suddiviso in 26 parrocchie.\nStoria.\nLa diocesi \u00e8 stata eretta il 6 marzo 1992 con la bolla \"Ad aptius prospiciendum\" di papa Giovanni Paolo II, ricavandone il territorio dall'arcidiocesi di Bouak\u00e9. Originariamente era suffraganea dell'arcidiocesi di Abidjan.\nIl 19 dicembre 1994 \u00e8 entrata a far parte della provincia ecclesiastica dell'arcidiocesi di Bouak\u00e9.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 1.208.200 persone contava 148.270 battezzati, corrispondenti al 12,3% del totale."}
{"id": "501861", "revid": "92723", "url": "https://it.wikipedia.org/wiki?curid=501861", "title": "Arcidiocesi di Yangon", "text": "Larcidiocesi di Yangon (in latino: \"Archidioecesis Yangonensis\") \u00e8 una sede metropolitana della Chiesa cattolica in Birmania. Nel 2020 contava 62.151 battezzati su 12.105.600 abitanti. \u00c8 retta dall'arcivescovo cardinale Charles Maung Bo, S.D.B.\nTerritorio.\nL'arcidiocesi comprende per intero la regione di Yangon e parte delle regioni di Bago e di Ayeyarwady, e parte degli Stati di Kayah e di Mon in Birmania.\nSede arcivescovile \u00e8 la citt\u00e0 di Yangon, dove si trova la cattedrale dell'Immacolata Concezione.\nIl territorio si estende su una superficie di 47.192\u00a0km\u00b2 ed \u00e8 suddiviso in 47 parrocchie, raggruppate in 3 zone pastorali: Yangon, Maubin e Bago.\nStoria.\nLa missione cattolica birmana inizi\u00f2 ufficialmente nel 1721-1722 quando Propaganda Fide invi\u00f2 i primi missionari barnabiti Sigismondo Calchi e Giuseppe Vittoni ad evangelizzare i regni di Ava e di Pegu. La missione ebbe difficolt\u00e0 ad instaurarsi per l'opposizione dei missionari del \"padroado\" portoghese della diocesi di S\u00e3o Tom\u00e9 di Meliapore, che vantavano diritti di patronato sulle terre di Burma.\nTuttavia i primi successi missionari, spinsero la Santa Sede ad erigere il vicariato apostolico di Ava e Pegu nel 1741, sottraendolo alla giurisdizione, per lo pi\u00f9 teorica, della diocesi di S\u00e3o Tom\u00e9 de Meliapore, ed affidando il lavoro missionario ai Barnabiti.\nNel 1770 fu aperto il primo seminario birmano a Monhla; nel 1793 furono ordinati ad Amarapura i primi sacerdoti birmani, Joseph Maung Gyi e Andr\u00e9 Ko.\nMa le continue guerre tra i potentati locali resero difficile l'opera dei Barnabiti, alcuni missionari subirono il martirio; alla fine del XVIII secolo i fedeli cattolici birmani erano solo circa 5.000; inoltre le guerre in Europa impedirono l'arrivo di nuovi missionari e di fatto la missione fu abbandonata.\nPapa Gregorio XVI riprese in mano l'opera di evangelizzazione della Birmania, inviando dapprima gli Scolopi e poi i Missionari oblati di Maria Vergine. La missione sub\u00ec un duro colpo durante la seconda guerra anglo-birmana (1852-1853): i missionari, accomunati al nemico britannico, furono malversati e imprigionati dalle autorit\u00e0 birmane e le loro opere distrutte. Alla fine il vicario apostolico Giovanni Antonio Balma, rinunci\u00f2 alla missione invitando Propaganda Fide ad affidarla alle Missioni estere di Parigi.\nNel 1856 il vicariato apostolico assunse il nome di vicariato apostolico di Birmania e fu affidato da Pio IX alla congregazione missionaria francese. Il 30 marzo dello stesso anno, padre Paul Ambroise Bigandet, gi\u00e0 provicario di Malacca, fu consacrato vescovo e nominato amministratore apostolico della Birmania\nIl 27 novembre 1866 il vicariato apostolico fu suddiviso in tre nuovi vicariati apostolici, che tenevano conto di quella che era la nuova geografia politica del Paese:\nIl 19 luglio 1870 per effetto del breve \"Quod Catholici nominis\" di papa Pio IX il vicariato apostolico della Birmania Sudoccidentale assunse il nome di vicariato apostolico della Birmania Meridionale e il Bigandet divenne ufficialmente il primo vicario apostolico. Il 7 maggio 1953 il vicariato mut\u00f2 ancora nome a favore di vicariato apostolico di Rangoon in forza del decreto \"Cum postremis\" della Sacra Congregazione di Propaganda Fide.\nIl 1\u00ba gennaio 1955 cedette una porzione del suo territorio a vantaggio dell'erezione della diocesi di Bassein (oggi diocesi di Pathein) e lo stesso giorno fu elevato al rango di arcidiocesi metropolitana con la bolla \"Dum alterna\" di papa Pio XII.\nL'11 aprile 1960 cedette un'altra porzione di territorio, corrispondente alle isole Andamane e Nicobare, all'arcidiocesi di Ranchi.\nL'8 ottobre 1991 l'arcidiocesi ha assunto il nome attuale in forza del decreto \"Apostolicis\" della Congregazione per l'evangelizzazione dei popoli.\nIl 22 marzo 1993 e il 24 gennaio 2009 ha ceduto altre porzioni di territorio a vantaggio dell'erezione delle diocesi rispettivamente di Mawlamyine e di Hpa-an.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nell'anno 2020 su una popolazione di 12.105.600 persone contava 62.151 battezzati, corrispondenti allo 0,5% del totale."}
{"id": "501862", "revid": "1123126", "url": "https://it.wikipedia.org/wiki?curid=501862", "title": "Arcidiocesi di Yaound\u00e9", "text": "Larcidiocesi di Yaound\u00e9 (in latino: \"Archidioecesis Yaundensis\") \u00e8 una sede metropolitana della Chiesa cattolica in Camerun. Nel 2017 contava 1.332.500 battezzati su 2.792.100 abitanti. \u00c8 retta dall'arcivescovo Jean Mbarga.\nTerritorio.\nL'arcidiocesi comprende tre dipartimenti della regione del Centro in Camerun: Mfoundi, M\u00e9fou e Afamba, M\u00e9fou e Akono.\nSede dell'arcidiocesi \u00e8 la citt\u00e0 di Yaound\u00e9, dove si trova la cattedrale di Nostra Signora delle Vittorie (\"Notre Dame des Victoires\"). La citt\u00e0 inoltre ospita la basilica di Maria Regina degli Apostoli (\"Marie-Reine-des-Ap\u00f4tres\").\nIl territorio si estende su 4.964\u00a0km\u00b2 ed \u00e8 suddiviso in 158 parrocchie, raggruppate in 8 zone pastorali.\nLa provincia ecclesiastica di Yaound\u00e9, istituita nel 1955, comprende le seguenti suffraganee:\nStoria.\nLa prefettura apostolica del Camerun fu eretta il 18 marzo 1890, ricavandone il territorio dal vicariato apostolico delle Due Guinee (oggi arcidiocesi di Libreville).\nIl 2 gennaio 1905 la prefettura apostolica fu elevata a vicariato apostolico con il breve \"Cum Nobis\" di papa Pio X.\nIl 28 aprile 1914 cedette una porzione del suo territorio a vantaggio dell'erezione della prefettura apostolica di Adamaua (oggi diocesi di Nkongsamba), a cui cedette altri territori l'11 giugno 1923.\nIl 12 giugno 1923 e il 31 marzo 1931 cedette altre porzioni del suo territorio a vantaggio dell'erezione rispettivamente della prefetture apostoliche di Bu\u00e9a (oggi diocesi) e di Douala (oggi arcidiocesi).\nIl 3 aprile 1931 cambi\u00f2 nome in favore di vicariato apostolico di Yaound\u00e9 per effetto del breve \"Sub anulo Piscatoris\" di papa Pio XI.\nIl 3 marzo 1949 cedette ulteriori porzioni di territorio a vantaggio dell'erezione del vicariato apostolico di Doum\u00e9 (oggi diocesi di Doum\u00e9-Abong' Mbang).\nIl 14 settembre 1955 il vicariato apostolico \u00e8 stato elevato al rango di arcidiocesi metropolitana con la bolla \"Dum tantis\" di papa Pio XII.\nIl 24 giugno 1961, il 6 luglio 1965 e il 3 luglio 1987 ha ancora ceduto porzioni del suo territorio a vantaggio dell'erezione rispettivamente della diocesi di Mbalmayo, della prefettura apostolica di Bafia (oggi diocesi) e della diocesi di Obala.\nYaound\u00e9 \u00e8 sede dell'universit\u00e0 cattolica dell'Africa centrale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2017 su una popolazione di 2.792.100 persone contava 1.332.500 battezzati, corrispondenti al 47,7% del totale."}
{"id": "501863", "revid": "92723", "url": "https://it.wikipedia.org/wiki?curid=501863", "title": "Diocesi di Yarmouth", "text": ""}
{"id": "501865", "revid": "92723", "url": "https://it.wikipedia.org/wiki?curid=501865", "title": "Diocesi di Yei", "text": "La diocesi di Yei (in latino: \"Dioecesis Yeiensis\") \u00e8 una sede della Chiesa cattolica nel Sudan del Sud suffraganea dell'arcidiocesi di Giuba. Nel 2020 contava 231.950 battezzati su 472.600 abitanti. La sede \u00e8 vacante, in attesa che il vescovo eletto Alex Lodiong Sakor Eyobo ne prenda possesso.\nTerritorio.\nLa diocesi comprende due contee: quella di Mundri, nello stato dell'Equatoria Occidentale; e la contea di Yei, nello stato dell'Equatoria Centrale. \nSede vescovile \u00e8 la citt\u00e0 di Yei, dove si trova la cattedrale di Cristo Re.\nIl territorio si estende su 46.000\u00a0km\u00b2 ed \u00e8 suddiviso in 9 parrocchie.\nStoria.\nLa diocesi \u00e8 stata eretta il 21 marzo 1986 con la bolla \"In Dominico agro\" di papa Giovanni Paolo II, ricavandone il territorio dalla diocesi di Rumbek.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 472.600 persone contava 231.950 battezzati, corrispondenti al 49,1% del totale."}
{"id": "501866", "revid": "92723", "url": "https://it.wikipedia.org/wiki?curid=501866", "title": "Diocesi di Yenan", "text": ""}
{"id": "501868", "revid": "92723", "url": "https://it.wikipedia.org/wiki?curid=501868", "title": "Diocesi di Yenchow", "text": ""}
{"id": "501869", "revid": "110157", "url": "https://it.wikipedia.org/wiki?curid=501869", "title": "Diocesi di Yendi", "text": "La diocesi di Yendi (in latino: \"Dioecesis Yendensis\") \u00e8 una sede della Chiesa cattolica in Ghana suffraganea dell'arcidiocesi di Tamale. Nel 2017 contava 44.140 battezzati su 826.000 abitanti. \u00c8 retta dal vescovo Vincent Boi-Nai, S.V.D.\nTerritorio.\nLa diocesi comprende i distretti di Yendi, Gushiegu, Karaga, Bimbilla, Saboba-Chereponi, Zabzugu-Tatale nella Regione Settentrionale del Ghana.\nSede vescovile \u00e8 la citt\u00e0 di Yendi, dove si trova la cattedrale di Nostra Signora di Lourdes.\nIl territorio \u00e8 suddiviso in 14 parrocchie.\nStoria.\nLa diocesi \u00e8 stata eretta da Giovanni Paolo II il 16 marzo 1999 con la bolla \"Sollertem sane\", ricavandone il territorio dall'arcidiocesi di Tamale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 826.000 persone contava 44.140 battezzati, corrispondenti al 5,3% del totale."}
{"id": "501871", "revid": "22828", "url": "https://it.wikipedia.org/wiki?curid=501871", "title": "Golfo di Edremit", "text": ""}
{"id": "501872", "revid": "92723", "url": "https://it.wikipedia.org/wiki?curid=501872", "title": "Diocesi di Yenki", "text": ""}
{"id": "501874", "revid": "92723", "url": "https://it.wikipedia.org/wiki?curid=501874", "title": "Diocesi di Yentai", "text": ""}
{"id": "501875", "revid": "92723", "url": "https://it.wikipedia.org/wiki?curid=501875", "title": "Diocesi di Yingkow", "text": ""}
{"id": "501883", "revid": "322321", "url": "https://it.wikipedia.org/wiki?curid=501883", "title": "Diocesi di Yokadouma", "text": "La diocesi di Yokadouma (in latino: \"Dioecesis Yokadumana\") \u00e8 una sede della Chiesa cattolica in Camerun suffraganea dell'arcidiocesi di Bertoua. Nel 2020 contava 21.940 battezzati su 156.460 abitanti. La sede \u00e8 vacante.\nTerritorio.\nLa diocesi comprende il dipartimento di Boumba e Ngoko nella regione dell'Est in Camerun.\nSede vescovile \u00e8 la citt\u00e0 di Yokadouma, dove si trova la cattedrale di Maria Regina della Pace.\nIl territorio \u00e8 suddiviso in 14 parrocchie.\nStoria.\nLa diocesi \u00e8 stata eretta il 20 maggio 1991 con la bolla \"Quod Venerabiles\" di papa Giovanni Paolo II, ricavandone il territorio dalla diocesi di Bertoua (oggi arcidiocesi).\nOriginariamente suffraganea dell'arcidiocesi di Yaound\u00e9, l'11 novembre 1994 \u00e8 entrata a far parte della provincia ecclesiastica dell'arcidiocesi di Bertoua.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 156.460 persone contava 21.940 battezzati, corrispondenti al 14,0% del totale."}
{"id": "501884", "revid": "110157", "url": "https://it.wikipedia.org/wiki?curid=501884", "title": "Diocesi di Yokohama", "text": "La diocesi di Yokohama (in latino: \"Dioecesis Yokohama\u00ebnsis\") \u00e8 una sede della Chiesa cattolica in Giappone suffraganea dell'arcidiocesi di Tokyo. Nel 2017 contava 54.621 battezzati su 15.750.398 abitanti. \u00c8 retta dal vescovo Rafael Masahiro Umemura.\nTerritorio.\nLa diocesi comprende le prefetture di Kanagawa, Nagano, Shizuoka e Yamanashi.\nSede vescovile \u00e8 la citt\u00e0 di Yokohama, dove si trova la cattedrale del Sacro Cuore.\nIl territorio \u00e8 suddiviso in 91 parrocchie.\nStoria.\nLa diocesi \u00e8 stata eretta il 9 novembre 1937 con la bolla \"Quod iamdiu\" di papa Pio XI, ricavandone il territorio dall'arcidiocesi di Tokyo.\nIl 4 gennaio 1939 ha ceduto una porzione del suo territorio a vantaggio dell'erezione della prefettura apostolica di Urawa (oggi diocesi di Saitama).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 15.750.398 persone contava 54.621 battezzati, corrispondenti allo 0,3% del totale."}
{"id": "501886", "revid": "110157", "url": "https://it.wikipedia.org/wiki?curid=501886", "title": "Diocesi di Yola", "text": "La diocesi di Yola (in latino: \"Dioecesis Yola\u00ebnsis\") \u00e8 una sede della Chiesa cattolica in Nigeria suffraganea dell'arcidiocesi di Jos. Nel 2017 contava 228.000 battezzati su 3.101.320 abitanti. \u00c8 retta dal vescovo Stephen Dami Mamza.\nTerritorio.\nLa diocesi comprende la maggior parte dello Stato nigeriano di Adamawa, ad eccezione di 5 local government areas nell'estremo nord dello stato, che appartengono alla diocesi di Maiduguri.\nSede vescovile \u00e8 la citt\u00e0 di Yola, dove si trova la cattedrale di Santa Teresa (\"St. Theresa\").\nIl territorio della diocesi si estende su 33.212\u00a0km\u00b2 ed \u00e8 suddiviso in 34 parrocchie.\nStoria.\nLa prefettura apostolica di Yola fu eretta il 14 luglio 1950 con la bolla \"Ad evangelizationis\" di papa Pio XII, ricavandone il territorio dalla diocesi di Bu\u00e9a e dalle prefetture apostoliche di Jos (oggi arcidiocesi) e di Oturkpo (oggi diocesi di Makurdi).\nIl 2 luglio 1962 la prefettura apostolica \u00e8 stata elevata a diocesi con la bolla \"Christianae Reipublicae\" di papa Giovanni XXIII.\nIl 3 febbraio 1995 ha ceduto una porzione del suo territorio a vantaggio dell'erezione della diocesi di Jalingo.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 3.101.320 persone contava 228.000 battezzati, corrispondenti al 7,4% del totale."}
{"id": "501887", "revid": "110157", "url": "https://it.wikipedia.org/wiki?curid=501887", "title": "Diocesi di Yopal", "text": "La diocesi di Yopal (in latino: \"Dioecesis Yopalensis\") \u00e8 una sede della Chiesa cattolica in Colombia suffraganea dell'arcidiocesi di Tunja. Nel 2017 contava 359.109 battezzati su 424.409 abitanti. \u00c8 retta dal vescovo Edgar Aristiz\u00e1bal Quintero.\nTerritorio.\nLa diocesi comprende 16 comuni di due dipartimenti nel centro-est della Colombia:\nSede vescovile \u00e8 la citt\u00e0 di Yopal, dove si trova la cattedrale di San Giuseppe.\nIl territorio si estende su una superficie di 17.725\u00a0km\u00b2 ed \u00e8 suddiviso in 32 parrocchie, raggruppate in 4 vicariati: San Jos\u00e9, Nuestra Se\u00f1ora de Manare, Jesucristo Sumo y eterno Sacerdote, San Ezequiel Moreno.\nStoria.\nLa diocesi di Yopal \u00e8 stata eretta il 29 ottobre 1999 con la bolla \"Sollertem curam\" di papa Giovanni Paolo II, ricavandone la maggior parte del territorio dal vicariato apostolico di Casanare, contestualmente soppresso, e in misura minore dalla diocesi di Duitama-Sogamoso.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 424.409 persone contava 359.109 battezzati, corrispondenti all'84,6% del totale."}
{"id": "501889", "revid": "110157", "url": "https://it.wikipedia.org/wiki?curid=501889", "title": "Diocesi di Yopougon", "text": "La diocesi di Yopougon (in latino: \"Dioecesis Yopugonensis\") \u00e8 una sede della Chiesa cattolica in Costa d'Avorio suffraganea dell'arcidiocesi di Abidjan. Nel 2017 contava 1.019.780 battezzati su 2.146.250 abitanti. \u00c8 retta dal vescovo Jean Salomon Lezouti\u00e9.\nTerritorio.\nLa diocesi comprende i dipartimenti di Sikensi, Dabou e Jacqueville nella regione delle Lagune in Costa d'Avorio.\nSede vescovile \u00e8 la citt\u00e0 di Yopougon, dove si trova la cattedrale di Sant'Andrea.\nIl territorio \u00e8 suddiviso in 55 parrocchie.\nStoria.\nLa diocesi \u00e8 stata eretta l'8 giugno 1982 con la bolla \"Quam invisimus\" di papa Giovanni Paolo II, ricavandone il territorio dall'arcidiocesi di Abidjan.\nIl 14 ottobre 2006 ha ceduto una porzione del suo territorio a vantaggio dell'erezione della diocesi di Agboville.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nell'anno 2017 su una popolazione di 2.146.250 persone conta 1.019.780 battezzati, corrispondenti al 47,5% del totale."}
{"id": "501890", "revid": "110157", "url": "https://it.wikipedia.org/wiki?curid=501890", "title": "Diocesi di Youngstown", "text": "La diocesi di Youngstown (in latino: \"Dioecesis Youngstoniensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Cincinnati appartenente alla regione ecclesiastica VI (OH, MI). Nel 2017 contava 173.900 battezzati su 1.195.000 abitanti. \u00c8 retta dal vescovo David Joseph Bonnar.\nTerritorio.\nLa diocesi comprende sei contee nella parte nord-orientale dello Stato dell'Ohio, negli Stati Uniti d'America: Ashtabula, Columbiana, Mahoning, Portage, Stark e Trumbull.\nSede vescovile \u00e8 la citt\u00e0 di Youngstown, dove si trova la cattedrale di San Columba (\"Cathedral of St. Columba\"). Nel territorio diocesano sorgono anche due basiliche minori: Nostra Signora del Monte Carmelo a Youngstown, e San Giovanni Battista a Canton.\nIl territorio si estende su 5.478\u00a0km\u00b2 ed \u00e8 suddiviso in 87 parrocchie.\nStoria.\nLa diocesi \u00e8 stata eretta il 15 maggio 1943 con la bolla \"Ad animarum bonum\" di papa Pio XII, ricavandone il territorio dalla diocesi di Cleveland.\nIl 2 settembre 1954 la cattedrale \u00e8 stata distrutta da un incendio. Una nuova cattedrale in stile moderno, su progetto degli architetti \"Diehl and Diehl\" di Detroit, \u00e8 stata completata nel 1958.\nIl 28 maggio 2010 il vescovo Murry ha annunciato un piano per la ristrutturazione delle parrocchie che ne ha ridotto il numero da 112 a 87 in due anni.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 1.195.000 persone contava 173.900 battezzati, corrispondenti al 14,6% del totale."}
{"id": "501895", "revid": "92723", "url": "https://it.wikipedia.org/wiki?curid=501895", "title": "Arcidiocesi di Yucat\u00e1n", "text": "Larcidiocesi di Yucat\u00e1n (in latino: \"Archidioecesis Yucatanensis\") \u00e8 una sede metropolitana della Chiesa cattolica in Messico appartenente alla regione ecclesiastica Sureste. Nel 2020 contava 1.751.400 battezzati su 2.140.900 abitanti. \u00c8 retta dall'arcivescovo Gustavo Rodr\u00edguez Vega.\nTerritorio.\nL'arcidiocesi comprende per intero lo stato messicano dello Yucat\u00e1n.\nSede arcivescovile \u00e8 la citt\u00e0 di M\u00e9rida, dove si trova la cattedrale di Sant'Ildefonso.\nIl territorio si estende su 39.612\u00a0km\u00b2 ed \u00e8 suddiviso in 113 parrocchie.\nStoria.\nLa prima diocesi di Yucat\u00e1n fu la diocesi \"Carolensis\", eretta da papa Leone X con la bolla \"Sacri apostolatus ministerio\" del 24 gennaio 1519. Tuttavia, l'erezione di questa diocesi rimase sulla carta fino al 1527. Nel 1527 il vescovo si stabil\u00ec a Tlaxcala e successivamente a Puebla.\nRicavando il territorio da questa diocesi, nota allora con il nome di diocesi di Tlaxcala e oggi come arcidiocesi di Puebla de los \u00c1ngeles, fu eretta la diocesi di Yucat\u00e1n il 19 novembre 1561 in forza della bolla \"Super speculam\" di papa Pio IV. Originariamente era suffraganea dell'arcidiocesi di Citt\u00e0 del Messico.\nNel 1863 cedette all'arcidiocesi di Santiago di Guatemala il territorio corrispondente all'attuale dipartimento di Pet\u00e9n.\nIl 25 maggio 1880 cedette una porzione del suo territorio a vantaggio dell'erezione della diocesi di Tabasco.\nIl 23 giugno 1891 entr\u00f2 a far parte della provincia ecclesiastica dell'arcidiocesi di Antequera.\nIl 24 marzo 1895 cedette un'altra porzione di territorio a vantaggio dell'erezione della diocesi di Campeche.\nL'11 novembre 1906 \u00e8 stata elevata al rango di arcidiocesi metropolitana con la bolla \"Quum rei sacrae\" di papa Pio X.\nIl 22 dicembre 1960, con la lettera apostolica \"Luce collustrans\", papa Giovanni XXIII ha proclamato la Beata Vergine Maria de Izamal patrona dell'arcidiocesi.\nIl 23 maggio 1970 ha ceduto un'ulteriore porzione del suo territorio a vantaggio dell'erezione della prelatura territoriale di Chetumal (oggi diocesi di Canc\u00fan-Chetumal).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2020 su una popolazione di 2.140.900 persone contava 1.751.400 battezzati, corrispondenti all'81,8% del totale."}
{"id": "501902", "revid": "92723", "url": "https://it.wikipedia.org/wiki?curid=501902", "title": "Diocesi di Labrador City-Schefferville", "text": "La diocesi di Labrador City-Schefferville (in latino: \"Dioecesis Labradorpolitana-Scheffervillensis\") \u00e8 stata una sede della Chiesa cattolica suffraganea dell'arcidiocesi di Keewatin-Le Pas appartenente alla regione ecclesiastica Atlantic (Atlantique).\n\u00c8 stata retta fino alla sua soppressione dal vescovo David Douglas Crosby, O.M.I. il quale \u00e8 diventato vescovo di Corner Brook-Labrador.\nTerritorio.\nLa diocesi si estendeva su parte di due province canadesi: Terranova e Labrador e Qu\u00e9bec.\nSede vescovile era la citt\u00e0 di Labrador City, dove fungeva da cattedrale la basilica di Nostra Signora del Perpetuo Soccorso. A Schefferville sorgeva la concattedrale del Cuore Immacolato di Maria.\nIl territorio si estendeva su 906.500\u00a0km\u00b2 ed era suddiviso in 24 parrocchie.\nStoria.\nIl vicariato apostolico del Labrador fu eretto il 13 luglio 1945 con la bolla \"Quo Christi Regno\" di papa Pio XII, ricavandone il territorio dai vicariati apostolici della Baia di Hudson e del Golfo di San Lorenzo e dalla diocesi di Harbour Grace (oggi rispettivamente diocesi di Churchill-Baia di Hudson, diocesi di Baie-Comeau e diocesi di Grand Falls).\nIl 13 luglio 1967, in forza della bolla \"Adsiduo perducti studio\" di papa Paolo VI, il vicariato apostolico fu elevato a diocesi con il nome di diocesi di Labrador-Schefferville; sede vescovile era la citt\u00e0 di Schefferville, che prese il nome dal primo vicario apostolico, Lionel Scheffer. La diocesi apparteneva alla provincia ecclesiastica dell'arcidiocesi di Keewatin-Le Pas.\nIl 4 settembre 1976 per effetto del decreto \"Excellentissimus\" della Congregazione per l'evangelizzazione dei popoli la chiesa di Nostra Signora del Perpetuo Soccorso di Labrador City fu elevata al grado di concattedrale e al vescovo fu concesso di risiedere a Labrador City.\nIl 27 aprile 1987, con il decreto \"Apostolicis sub plumbo Litteris\" della Congregazione per l'evangelizzazione dei popoli, la sede episcopale fu trasferita a Labrador City, la concattedrale di Nostra Signora del Perpetuo Soccorso di Labrador City divenne cattedrale della diocesi e la cattedrale del Cuore Immacolato di Maria divenne concattedrale, contestualmente la diocesi assunse il nuovo nome di Labrador City-Schefferville.\nIl 31 maggio 2007 la diocesi \u00e8 stata soppressa e il suo territorio \u00e8 stato suddiviso tra la diocesi di Corner Brook-Labrador, la diocesi di Amos e la diocesi di Baie-Comeau. Contestualmente l'antica cattedrale di Nostra Signora del Perpetuo Soccorso di Labrador City \u00e8 stata eretta a basilica minore.\nStatistiche.\nLa diocesi nel 2004 su una popolazione di 43.924 persone contava 14.542 battezzati, corrispondenti al 33,1% del totale."}
{"id": "501903", "revid": "92723", "url": "https://it.wikipedia.org/wiki?curid=501903", "title": "Diocesi di La Crosse", "text": "La diocesi di La Crosse (in latino: \"Dioecesis Crossensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Milwaukee appartenente alla regione ecclesiastica VII (IL, IN, WI). Nel 2019 contava 164.410 battezzati su 919.800 abitanti. \u00c8 retta dal vescovo William Patrick Callahan, O.F.M.Conv.\nTerritorio.\nLa diocesi si estende nella parte nord-occidentale dello stato del Wisconsin e comprende le contee di Adams, Buffalo, Chippewa, Clark, Crawford, Dunn, Eau Claire, Jackson, Juneau, La Crosse, Marathon, Monroe, Pepin, Pierce, Portage, Richland, Trempealeau, Vernon e Wood.\nSede vescovile \u00e8 la citt\u00e0 di La Crosse, dove si trova la cattedrale di San Giuseppe Lavoratore (\"St. Joseph the Workman\"). Nella stessa citt\u00e0 sorge anche il santuario di Nostra Signora di Guadalupe.\nIl territorio si estende su 39.037\u00a0km\u00b2 ed \u00e8 suddiviso in 159 parrocchie.\nStoria.\nLa diocesi \u00e8 stata eretta il 3 marzo 1868 con il breve \"Summi apostolatus\" di papa Pio IX, ricavandone il territorio dalla diocesi di Milwaukee (oggi arcidiocesi).\nIl 12 febbraio 1875 \u00e8 entrata a far parte della provincia ecclesiastica dell'arcidiocesi di Milwaukee.\nIl 3 maggio 1905 e il 22 dicembre 1945 ha ceduto porzioni del suo territorio a vantaggio dell'erezione rispettivamente delle diocesi di Superior e di Madison.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 919.800 persone contava 164.410 battezzati, corrispondenti al 17,9% del totale."}
{"id": "501905", "revid": "92723", "url": "https://it.wikipedia.org/wiki?curid=501905", "title": "Diocesi di La Dorada-Guaduas", "text": "La diocesi di La Dorada-Guaduas (in latino: \"Dioecesis Aureatensis-Guaduensis\") \u00e8 una sede della Chiesa cattolica in Colombia suffraganea dell'arcidiocesi di Manizales. Nel 2019 contava 341.600 battezzati su 395.400 abitanti. \u00c8 retta dal vescovo Hency Mart\u00ednez Vargas.\nTerritorio.\nLa diocesi \u00e8 ubicata in 4 dipartimenti colombiani e comprende i seguenti territori:\nSede vescovile \u00e8 la citt\u00e0 di La Dorada, dove si trova la cattedrale di Nostra Signora del Carmelo. A Guaduas sorge la concattedrale di San Michele.\nIl territorio si estende su una superficie di 8.040\u00a0km\u00b2 ed \u00e8 suddiviso in 47 parrocchie.\nStoria.\nLa diocesi \u00e8 stata eretta il 29 marzo 1984 con la bolla \"Quod iure\" di papa Giovanni Paolo II, ricavandone il territorio dalle diocesi di Barrancabermeja e di Facatativ\u00e1 e dall'arcidiocesi di Manizales.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 395.400 persone contava 341.600 battezzati, corrispondenti all'86,4% del totale."}
{"id": "501906", "revid": "110157", "url": "https://it.wikipedia.org/wiki?curid=501906", "title": "Diocesi di Lae", "text": "La diocesi di Lae (in latino: \"Dioecesis La\u00ebnsis\") \u00e8 una sede della Chiesa cattolica in Papua Nuova Guinea suffraganea dell'arcidiocesi di Madang. Nel 2019 contava 41.000 battezzati su 696.300 abitanti. \u00c8 retta dal vescovo Rozario Menezes, S.M.M.\nTerritorio.\nLa diocesi comprende la provincia civile di Morobe, in Papua Nuova Guinea.\nSede vescovile \u00e8 la citt\u00e0 di Lae, dove si trova la cattedrale di Santa Maria.\nIl territorio si estende su 35.968\u00a0km\u00b2 ed \u00e8 suddiviso in 18 parrocchie.\nStoria.\nIl vicariato apostolico di Lae fu eretto il 18 giugno 1959 con la bolla \"Prophetica vox\" di papa Giovanni XXIII, ricavandone il territorio dal vicariato apostolico di Alexishafen (oggi arcidiocesi di Madang).\nIl 15 novembre 1966 il vicariato apostolico \u00e8 stato elevato a diocesi con la bolla \"Laeta incrementa\" di papa Paolo VI.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 696.300 persone contava 41.000 battezzati, corrispondenti al 5,9% del totale."}
{"id": "501908", "revid": "110157", "url": "https://it.wikipedia.org/wiki?curid=501908", "title": "Diocesi di Lafayette", "text": "La diocesi di Lafayette (in latino: \"Dioecesis Lafayettensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di New Orleans appartenente alla regione ecclesiastica V (AL, KY, LA, MS, TN). Nel 2019 contava 341.115 battezzati su 651.600 abitanti. \u00c8 retta dal vescovo John Douglas Deshotel.\nTerritorio.\nLa diocesi comprende 7 parrocchie civili della Louisiana, negli Stati Uniti d'America: Acadia, Evangeline, Iberia, Lafayette, St. Landry, St. Martin, Vermilion. Comprende inoltre la parte occidentale della parrocchia di St. Mary.\nSede vescovile \u00e8 la citt\u00e0 di Lafayette, dove si trova la cattedrale di San Giovanni Evangelista (\"Saint John the Evangelist\").\nIl territorio si estende su 14.962\u00a0km\u00b2 ed \u00e8 suddiviso in 121 parrocchie.\nStoria.\nLa diocesi \u00e8 stata eretta l'11 gennaio 1918 con la bolla \"A multis iam annis\" di papa Benedetto XV, ricavandone il territorio dall'arcidiocesi di New Orleans.\nIl 30 ottobre 1959, con la lettera apostolica \"Caelesti coruscans\", papa Giovanni XXIII ha proclamato la Vergine Immacolata e San Giovanni Maria Vianney patroni della diocesi.\nIl 29 gennaio 1980 ha ceduto una porzione del suo territorio a vantaggio dell'erezione della diocesi di Lake Charles.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 651.600 persone contava 341.115 battezzati, corrispondenti al 52,4% del totale.\nIstituti religiosi presenti in diocesi.\nNel 2013 contavano case in diocesi le seguenti famiglie religiose:"}
{"id": "501909", "revid": "1086375", "url": "https://it.wikipedia.org/wiki?curid=501909", "title": "Diocesi di Lafia", "text": "La diocesi di Lafia (in latino: \"Dioecesis Lafiensis\") \u00e8 una sede della Chiesa cattolica in Nigeria suffraganea dell'arcidiocesi di Abuja. Nel 2019 contava 265.561 battezzati su 2.556.410 abitanti. \u00c8 retta dal vescovo David Ajang.\nTerritorio.\nLa diocesi comprende per intero lo stato nigeriano di Nassarawa.\nSede vescovile \u00e8 la citt\u00e0 di Lafia, dove si trova la cattedrale di San Guglielmo.\nIl territorio \u00e8 suddiviso in 15 parrocchie.\nStoria.\nLa diocesi \u00e8 stata eretta il 5 dicembre 2000 con la bolla \"Petitum est nuper\" di papa Giovanni Paolo II, ricavandone il territorio dall'arcidiocesi di Jos e dalla diocesi di Makurdi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.556.410 persone contava 265.561 battezzati, corrispondenti al 10,4% del totale."}
{"id": "501910", "revid": "92723", "url": "https://it.wikipedia.org/wiki?curid=501910", "title": "Diocesi di Lages", "text": "La diocesi di Lages (in latino: \"Dioecesis Lagensis\") \u00e8 una sede della Chiesa cattolica in Brasile suffraganea dell'arcidiocesi di Florian\u00f3polis appartenente alla regione ecclesiastica Sul 4. Nel 2019 contava 340.730 battezzati su 398.420 abitanti. \u00c8 retta dal vescovo Guilherme Ant\u00f4nio Werlang, M.S.F.\nTerritorio.\nLa diocesi comprende 23 comuni nella parte centro-meridionale dello stato brasiliano di Santa Catarina: Anita Garibaldi, Bocaina do Sul, Bom Jardim da Serra, Bom Retiro, Campo Belo do Sul, Cap\u00e3o Alto, Celso Ramos, Cerro Negro, Correia Pinto, Curitibanos, Frei Rog\u00e9rio, Lages, Otac\u00edlio Costa, Painel, Palmeira, Ponte Alta do Norte, Ponte Alta, Rio Rufino, S\u00e3o Crist\u00f3v\u00e3o do Sul, S\u00e3o Joaquim, S\u00e3o Jos\u00e9 do Cerrito, Urubici, Urupema. \u00c8 la pi\u00f9 estesa diocesi di Santa Catarina, ma anche la meno abitata.\nSede vescovile \u00e8 la citt\u00e0 di Lages, dove si trova la cattedrale di Nostra Signora delle Sette Allegrezze (\"Nossa Senhora des Prazeres\").\nIl territorio si estende su una superficie di 18.152\u00a0km\u00b2 ed \u00e8 suddiviso in 25 parrocchie.\nStoria.\nLa diocesi \u00e8 stata eretta il 17 gennaio 1927 con la bolla \"Inter praecipuas\" di papa Pio XI, ricavandone il territorio dalla diocesi di Santa Caterina, che contestualmente \u00e8 stata elevata al rango di arcidiocesi metropolitana e ha assunto il nome di arcidiocesi di Florian\u00f3polis.\nSuccessivamente ha ceduto a pi\u00f9 riprese porzioni del suo territorio a vantaggio dell'erezione di nuove circoscrizioni ecclesiastiche e precisamente: la prelatura territoriale di Palmas (oggi diocesi di Palmas-Francisco Beltr\u00e3o) il 9 dicembre 1933; la diocesi di Chapec\u00f3 il 14 gennaio 1958; la diocesi di Ca\u00e7ador il 23 novembre 1968; la diocesi di Joa\u00e7aba il 12 giugno 1975.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 398.420 persone contava 340.730 battezzati, corrispondenti all'85,5% del totale."}
{"id": "501911", "revid": "92723", "url": "https://it.wikipedia.org/wiki?curid=501911", "title": "Diocesi di Laghouat", "text": "La diocesi di Laghouat (in latino: \"Dioecesis Laghuatensis\") \u00e8 una sede della Chiesa cattolica in Algeria immediatamente soggetta alla Santa Sede. Nel 2019 contava 2.080 battezzati su 4.902.760 abitanti. \u00c8 retta dal vescovo John Gordon MacWilliam, M.Afr.\nTerritorio.\nLa diocesi comprende tutto il territorio algerino a sud dell'Atlante.\nLa residenza vescovile \u00e8 a Gharda\u00efa, dove sorge la pro-cattedrale. Il titolo della diocesi fa riferimento alla citt\u00e0 di Laghouat, gi\u00e0 sede vescovile, dove si trova l'ex cattedrale di Sant'Ilarione, oggi sconsacrata e adibita a museo.\nIl territorio \u00e8 suddiviso in 10 parrocchie.\nStoria.\nLa prefettura apostolica di Gharda\u00efa fu eretta il 19 luglio 1901, ricavandone il territorio dal vicariato apostolico di Sahara e Sudan (oggi arcidiocesi di Bamako).\nIl 10 marzo 1915 cedette la Mauritania alla prefettura apostolica del Senegal (oggi diocesi di Saint-Louis du S\u00e9n\u00e9gal).\nIl 10 gennaio 1921 in forza del decreto \"Quo in nonnullis\" della Sacra Congregazione di Propaganda Fide assunse il nome di prefettura apostolica di Gharda\u00efa nel Sahara.\nIl 28 aprile 1942 cedette una porzione del suo territorio a vantaggio dell'erezione della prefettura apostolica di Niamey (oggi arcidiocesi).\nIl 10 giugno 1948 con la bolla \"Ghardaiensis in Sahara\" di papa Pio XII la prefettura apostolica fu elevata a vicariato apostolico.\nIl 5 luglio 1954 ha ceduto una porzione del suo territorio a vantaggio dell'erezione della prefettura apostolica del Sahara spagnolo e di Ifni (oggi prefettura apostolica del Sahara Occidentale).\nIl 14 settembre 1955 per effetto della bolla \"Dum tantis\" di papa Pio XII il vicariato apostolico \u00e8 stato ulteriormente elevato a diocesi e ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 4.902.760 persone contava 2.080 battezzati, corrispondenti allo 0,0% del totale."}
{"id": "501912", "revid": "1573940", "url": "https://it.wikipedia.org/wiki?curid=501912", "title": "Fricativa bilabiale sonora", "text": "La fricativa bilabiale sonora \u00e8 una consonante presente in alcune lingue, che in base all'alfabeto fonetico internazionale \u00e8 rappresentata col simbolo [\u03b2].\nNella lingua italiana tale fono non \u00e8 presente. \nCaratteristiche.\nLa fricativa bilabiale sonora presenta le seguenti caratteristiche:\nAltre lingue.\nSpagnolo.\nIn lingua spagnola corrisponde a e (eccetto i casi in cui sono precedute da una consonante nasale):\nPortu\u00f1ol.\nIn lingua portu\u00f1ol:\nSardo e sassarese.\nIn lingua sarda, tale fono \u00e8 spesso presente e si esprime attraverso la lettera (\"a tibe\", \"traballu\"). In sassarese, invece, viene reso a seconda dei casi con una od una (ad esempio \"binu\", \"voltha\").\nEwe.\nIn lingua ewe tale fono \u00e8 rappresentato dalla grafia :\nGiapponese.\nIn lingua giapponese, tale fono \u00e8 presente solo in posizione intervocalica, e pu\u00f2 essere pronunciato anche come approssimante:"}
{"id": "501913", "revid": "287204", "url": "https://it.wikipedia.org/wiki?curid=501913", "title": "Arcidiocesi di Lagos", "text": "Larcidiocesi di Lagos (in latino: \"Archidioecesis Lagosensis\") \u00e8 una sede metropolitana della Chiesa cattolica in Nigeria. Nel 2019 contava 3.528.000 battezzati su 13.440.300 abitanti. \u00c8 retta dall'arcivescovo Alfred Adewale Martins.\nTerritorio.\nL'arcidiocesi comprende per intero lo Stato nigeriano di Lagos.\nSede arcivescovile \u00e8 la citt\u00e0 di Lagos, dove si trova la cattedrale della Santa Croce.\nIl territorio \u00e8 suddiviso in 185 parrocchie.\nStoria.\nIl vicariato apostolico del Dahomey fu eretto il 28 agosto 1860 con il breve \"Ut animarum\" di papa Pio IX, ricavandone il territorio dal vicariato apostolico delle Due Guinee (oggi arcidiocesi di Libreville). La sede originaria del vicariato era a Ouidah. Nel 1864 fu fondata la missione di Porto-Novo, nel 1868 quella di Lagos. \nIl 24 agosto 1870 cambi\u00f2 il proprio nome in vicariato apostolico della Costa di Benin con il breve \"Quae Christiano nomini\" di papa Pio IX. Nel 1874 fu stabilita la missione di Agou\u00e9.\nIl 26 giugno 1883, il 25 luglio 1889 e il 12 gennaio 1943 cedette porzioni del suo territorio a vantaggio dell'erezione rispettivamente della prefettura apostolica del Dahomey (oggi arcidiocesi di Cotonou), della prefettura apostolica del Niger inferiore (oggi arcidiocesi di Onitsha) e del vicariato apostolico di Ondo-Ilorin (oggi diocesi di Ondo). Contemporaneamente a quest'ultima cessione, cambi\u00f2 il proprio nome in vicariato apostolico di Lagos in forza del decreto \"Cum Eminentissimi\" della Congregazione di Propaganda Fide.\nIl 23 marzo 1949 cedette un'altra porzione del suo territorio a vantaggio dell'erezione della prefettura apostolica di Oyo (oggi diocesi).\nIl 18 aprile 1950 il vicariato apostolico \u00e8 stato elevato ad arcidiocesi metropolitana con la bolla \"Laeto accepimus\" di papa Pio XII.\nIl 13 marzo 1952, il 29 maggio 1969 e il 24 ottobre 1997 ha ceduto ulteriori porzioni del suo territorio a vantaggio dell'erezione rispettivamente della prefettura apostolica di Ibadan (oggi arcidiocesi) e delle diocesi di Ijebu-Ode e di Abeokuta.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 13.440.300 persone contava 3.528.000 battezzati, corrispondenti al 26,2% del totale."}
{"id": "501915", "revid": "92723", "url": "https://it.wikipedia.org/wiki?curid=501915", "title": "Diocesi di La Guaira", "text": "La diocesi di La Guaira (in latino: \"Dioecesis Guairiensis\") \u00e8 una sede della Chiesa cattolica in Venezuela suffraganea dell'arcidiocesi di Caracas. Nel 2019 contava 306.800 battezzati su 384.700 abitanti. \u00c8 retta dal vescovo Ra\u00fal Biord Castillo, S.D.B.\nTerritorio.\nLa diocesi comprende lo stato venezuelano di Vargas.\nSede vescovile \u00e8 la citt\u00e0 di La Guaira, dove si trova la cattedrale di San Pietro apostolo.\nIl territorio \u00e8 suddiviso in 31 parrocchie.\nStoria.\nLa diocesi \u00e8 stata eretta il 15 aprile 1970 con la bolla \"Cum summus Deus\" di papa Paolo VI, ricavandone il territorio dall'arcidiocesi di Caracas.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 384.700 persone contava 306.800 battezzati, corrispondenti al 79,8% del totale."}
{"id": "501916", "revid": "92723", "url": "https://it.wikipedia.org/wiki?curid=501916", "title": "Arcidiocesi di Lahore", "text": "Larcidiocesi di Lahore () \u00e8 una sede metropolitana della Chiesa cattolica in Pakistan. Nel 2019 contava 581.100 battezzati su 31.101.400 abitanti. \u00c8 retta dall'arcivescovo Sebastian Francis Shaw, O.F.M.\nTerritorio.\nL'arcidiocesi comprende i distretti civili di Kasur, Sheikhupura, Nankana-Sahib, Gujranwala, Sialkot, Narowal e Hafizabad nella provincia del Punjab in Pakistan.\nSede arcivescovile \u00e8 la citt\u00e0 di Lahore, dove si trova la cattedrale del Sacro Cuore.\nIl territorio si estende su 23.069 km\u00b2 ed \u00e8 suddiviso in 29 parrocchie.\nProvincia ecclesiastica.\nLa provincia ecclesiastica di Lahore, istituita nel 1994, comprende le seguenti suffraganee\nStoria.\nLa regione del Punjab, nell'estremo nord dell'Hindustan, era stato toccato solo marginalmente dai missionari cattolici. I primi a giungere in queste terre furono i gesuiti, alla fine del XVI secolo, provenienti da Goa; la loro opera, grazie anche alla benevolenza degli imperatori Moghul, ebbe un iniziale successo, ma ben presto l'evangelizzazione di queste terre fu interrotta e nella prima met\u00e0 del Settecento non era rimasto pi\u00f9 niente del lavoro dei gesuiti.\nFu solo dopo la conquista britannica (1840-1849) che i missionari cattolici poterono fare ritorno nel Punjab, che ecclesiasticamente dipendeva dai vicari apostolici di Agra. Chiese cattoliche sorsero un po' ovunque (Lahore 1846, Jullundur 1847, Sialkot 1853, Multan 1859, Amritsar 1863), furono fondati conventi di religiose, e aperte scuole, pensionati e orfanotrofi retti da congregazioni religiose, soprattutto cappuccini provenienti da diverse province dell'Ordine. La missione riguardava quasi esclusivamente i bianchi, in particolare i soldati cattolici dell'esercito britannico di stanza nel Punjab, oppure membri cattolici dell'amministrazione coloniale.\nLa situazione era tuttavia precaria, sia perch\u00e9 mancava una vera e propria evangelizzazione degli indigeni, sia perch\u00e9 il numero dei missionari era sempre limitato e condizionato dalla disponibilit\u00e0 dei preti o religiosi europei a recarsi in India.\nIl 31 settembre 1880 la Santa Sede decise l'erezione del vicariato apostolico del Punjab in forza del breve \"Intendentes\" di papa Leone XIII, ricavandone il territorio dal vicariato apostolico di Agra (oggi arcidiocesi). Primo vicario apostolico fu Paolo Tosi, cappuccino italiano della provincia emiliano-romagnola, gi\u00e0 vescovo di Allahabad.\nIl 1\u00ba settembre 1886 per effetto della bolla \"Humanae salutis\" di papa Leone XIII il vicariato apostolico fu elevato al rango di diocesi. Il 7 giugno dell'anno successivo, con il breve \"Post initam\", la nuova diocesi, denominata \"diocesi di Lahore\", entr\u00f2 a far parte della provincia ecclesiastica di Agra. La nuova diocesi fu subito divisa in due il 6 luglio 1887 con la separazione del Kashmir che fu eretto in prefettura apostolica con il nome di Kafiristan e Kashmir (oggi diocesi di Islamabad-Rawalpindi).\nPrimo vescovo della diocesi di Lahore fu Charles-Jacques Mouard, cappuccino, gi\u00e0 vicario apostolico delle Sychelles. L'organizzazione ecclesiastica del Punjab favor\u00ec l'inizio di una missione e dell'apostolato verso gli indiani.\nCon il decreto \"Cum Lahorensis\" del 15 novembre 1888la Congregazione di Propaganda Fide affid\u00f2 ufficialmente ai cappuccini della provincia belga la missione nella diocesi di Lahore, con il compito di lavorare principalmente alla \"conversione degli infedeli\". Nel 1889 due gruppi di cappuccini belgi arrivarono a Lahore, per un totale di 19 religiosi; il 21 marzo anche il vescovo fece il suo ingresso in diocesi.\nGli inizi della missione nella diocesi non furono facili. Il vescovo Mouard mor\u00ec prematuramente nel 1890. Il suo successore, Emmanuel Alfonso van den Bosch, non fece in tempo ad arrivare a Lahore, poich\u00e9 un anno e mezzo dopo la sua nomina fu trasferito alla sede arcivescovile di Agra. Fu Goffredo Pelckmans (1893-1904) il vero organizzatore e l'iniziatore della missione nel Punjab. A lui si devono la costruzione del palazzo vescovile, ultimato nel 1899, e della cattedrale, consacrata nel 1907. Durante il suo episcopato sorsero numerose scuole cattoliche e altre congregazioni religiose vennero in diocesi a dare man forte all'opera di evangelizzazione.\nUna delle principali e originali opere missionarie istituite nella diocesi di Lahore furono le \"colonie agricole\", sul modello delle riduzioni gesuite del Sudamerica. Questi villaggi cristiani raggruppavano per lo pi\u00f9 i fuori-casta, le persone escluse dalla societ\u00e0 indiana, gli intoccabili, attorno ad un progetto agricolo istituito dai missionari. La prima fondazione fu quella di Mariabad eretta nel 1892 su un terreno di quasi 300 ettari di propriet\u00e0 dei cappuccini. Seguirono quelle di Khuspur nel 1900, Francisabad nel 1904, Antoniabad nel 1914 e Rahmpur nel 1918. Antoniabad comprendeva un enorme terreno di oltre 2.500 ettari nei quali coesistevano 6 villaggi cristiani.\nIl successo della missione decise la Santa Sede ad istituire nuove circoscrizioni ecclesiastiche. Il 13 settembre 1910 la parte orientale della diocesi fu ceduta a vantaggio dell'erezione dell'arcidiocesi di Simla (oggi arcidiocesi di Delhi), di cui Lahore divenne suffraganea il 22 maggio 1913. Il 17 dicembre 1936 cedette la parte sud-occidentale del proprio territorio a vantaggio dell'erezione della prefettura apostolica di Multan, divenuta diocesi nel 1939.\nPrima della divisione del 1936, la comunit\u00e0 cattolica della diocesi comprendeva oltre 53.000 battezzati e oltre 23.000 catecumeni, distribuiti in pi\u00f9 di 2.000 villaggi, raggruppati in 22 stazioni missionarie o parrocchie.\nDopo la partizione dell'India e la guerra indo-pakistana del 1947-1948, la diocesi si trov\u00f2 divisa in due dal confine di stato tra India e Pakistan, che divideva in due il Punjab. Lahore, sede vescovile e capitale storica del Punjab, si trovava ora in Pakistan.\nIl 15 luglio 1950 i confini della diocesi furono fatti coincidere con quelli dello stato pakistano, ad eccezione dei territori dello Jammu, che rimasero sotto la giurisdizione dei vescovi di Lahore, dato che la questione politica non era ancora definita. Contestualmente, entr\u00f2 a far parte della nuova provincia ecclesiastica di Karachi.\nIl 17 gennaio 1952, con due distinte bolle, la diocesi di Lahore cedette la parte indiana del proprio territorio a vantaggio dell'erezione delle prefetture apostoliche di Kashmir e Jammu (oggi diocesi di Jammu-Srinagar) e di Jullundur (oggi diocesi).\nIl 23 aprile 1994 la diocesi \u00e8 stata elevata al rango di arcidiocesi metropolitana con la bolla \"Inter cotidiana\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 31.101.400 persone contava 581.100 battezzati, corrispondenti all'1,9% del totale."}
{"id": "501917", "revid": "110157", "url": "https://it.wikipedia.org/wiki?curid=501917", "title": "Diocesi di Lai", "text": "La diocesi di Lai (in latino: \"Dioecesis Laiensis\") \u00e8 una sede della Chiesa cattolica in Ciad suffraganea dell'arcidiocesi di N'Djamena. Nel 2019 contava 140.760 battezzati su 879.750 abitanti. \u00c8 retta dal vescovo Nicolas Nadji Bab.\nTerritorio.\nLa diocesi comprende la regione di Tandjil\u00e9 in Ciad.\nSede vescovile \u00e8 la citt\u00e0 di Lai, dove si trova la cattedrale della Santa Famiglia.\nIl territorio \u00e8 suddiviso in 15 parrocchie.\nStoria.\nLa diocesi \u00e8 stata eretta il 28 novembre 1998 con la bolla \"Universalis in Ecclesia\" di papa Giovanni Paolo II, ricavandone il territorio dalle diocesi di Doba e di Moundou.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 879.750 persone contava 140.760 battezzati, corrispondenti al 16,0% del totale."}
{"id": "501918", "revid": "287204", "url": "https://it.wikipedia.org/wiki?curid=501918", "title": "Diocesi di Forli-Bertinoro", "text": ""}
{"id": "501919", "revid": "110157", "url": "https://it.wikipedia.org/wiki?curid=501919", "title": "Diocesi di Lafayette in Indiana", "text": "La diocesi di Lafayette in Indiana (in latino: \"Dioecesis Lafayettensis in Indiana\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Indianapolis appartenente alla regione ecclesiastica VII (IL, IN, WI). Nel 2019 contava 116.290 battezzati su 1.351.480 abitanti. \u00c8 retta dal vescovo Timothy Lawrence Doherty.\nTerritorio.\nLa diocesi comprende 24 contee dello stato americano dell'Indiana: Benton, Blackford, Boone, Carroll, Cass, Clinton, Delaware, Fountain, Fulton, Grant, Hamilton, Howard, Jasper, Jay, Madison, Miami, Montgomery, Newton, Pulaski, Randolph, Tippecanoe, Tipton e White.\nSede vescovile \u00e8 la citt\u00e0 di Lafayette, dove si trova la cattedrale dell'Immacolata Concezione (\"Cathedral of the Immaculate Conception\").\nIl territorio si estende su 25.465\u00a0km\u00b2 ed \u00e8 suddiviso in 61 parrocchie.\nStoria.\nLa diocesi \u00e8 stata eretta il 21 ottobre 1944 con la bolla \"Ut sedulo studio\" di papa Pio XII, ricavandone il territorio dalla diocesi di Fort Wayne (oggi diocesi di Fort Wayne-South Bend).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.351.480 persone contava 116.290 battezzati, corrispondenti all'8,6% del totale."}
{"id": "501920", "revid": "110157", "url": "https://it.wikipedia.org/wiki?curid=501920", "title": "Diocesi di Lake Charles", "text": "La diocesi di Lake Charles (in latino: \"Dioecesis Lacus Carolini\") \u00e8 una sede della Chiesa cattolica negli Stati Uniti d'America suffraganea dell'arcidiocesi di New Orleans appartenente alla regione ecclesiastica V (AL, KY, LA, MS, TN). Nel 2019 contava 92.250 battezzati su 303.980 abitanti. \u00c8 retta dal vescovo Glen John Provost.\nTerritorio.\nLa diocesi comprende 5 parrocchie civili della Louisiana, negli Stati Uniti d'America: Allen, Beauregard, Calcasieu, Cameron e Jefferson Davis.\nSede vescovile \u00e8 la citt\u00e0 di Lake Charles, dove si trova la cattedrale dell'Immacolata Concezione.\nIl territorio si estende su 13.755\u00a0km\u00b2 ed \u00e8 \u00e8 suddiviso in 39 parrocchie.\nStoria.\nLa diocesi \u00e8 stata eretta il 29 gennaio 1980 con la bolla \"Qui ad beatissimi\" di papa Giovanni Paolo II, ricavandone il territorio dalla diocesi di Lafayette.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 303.980 persone contava 92.250 battezzati, corrispondenti al 30,3% del totale."}
{"id": "501921", "revid": "826903", "url": "https://it.wikipedia.org/wiki?curid=501921", "title": "Diocesi di Lamego", "text": "La diocesi di Lamego (in latino: \"Dioecesis Lamacensis\") \u00e8 una sede della Chiesa cattolica in Portogallo suffraganea dell'arcidiocesi di Braga. Nel 2019 contava 154.000 battezzati su 157.200 abitanti. \u00c8 retta dal vescovo Ant\u00f3nio Jos\u00e9 da Rocha Couto, S.M.P.\nTerritorio.\nLa diocesi si estende su parte del distretto di Viseu e in misura minore nel distretto di Guarda (i comuni di Vila Nova de Foz C\u00f4a e di Meda).\nSede vescovile \u00e8 la citt\u00e0 di Lamego, dove si trovano la cattedrale dell'Assunzione di Maria Vergine e il santuario barocco della Madonna dei Rimedi, uno dei pi\u00f9 scenografici del Portogallo.\nIl territorio si estende su 2.848\u00a0km\u00b2 ed \u00e8 suddiviso in 223 parrocchie, raggruppate in 14 arcipresbiterati: Cinf\u00e3es, Resende, Castro Daire, Lamego, Tarouca, Vila Nova de Paiva, Armamar, Moimenta da Beira, Tabua\u00e7o, S\u00e3o Jo\u00e3o da Pesqueira, Sernancelhe, Penedono, Vila Nova de Foz C\u00f4a e Meda.\nStoria.\nLa storiografia moderna ritiene come un dato acquisito la fondazione della diocesi di Lamego, con territorio ricavato da quello di Viseu, ad opera di Martino di Braga, nell'ambito della riorganizzazione della Chiesa nel regno suebo nella seconda met\u00e0 del VI secolo. Il primo vescovo documentato \u00e8 Sardinario, che prese parte al secondo concilio di Braga del 572. Nel precedente concilio del 561 non era presente alcun vescovo \"Lamacensis\", segno che la diocesi fu eretta nel periodo intercorso tra i due concili, probabilmente attorno al 569/570.\nNegli atti del concilio del 572, Sardinario figura tra i vescovi suffraganei dell'arcivescovo di Braga, Martino. Solo nel 666 \u00e8 documentata l'appartenenza di Lamego alla provincia ecclesiastica dell'arcidiocesi di Augusta Emerita.\nIn seguito alla conquista araba nel 714, la diocesi fu probabilmente soppressa e non sono pi\u00f9 noti vescovi per due secoli. Solo sul finire del IX secolo riprende la successione episcopale, con qualche discontinuit\u00e0; tuttavia in questo periodo i vescovi risiedevano per lo pi\u00f9 in Galizia, conservando solo il titolo della diocesi \"Lamacensis\". La serie episcopale \u00e8 nuovamente interrotta verso la fine del X secolo, dopo il vescovo Jacobo (o Tiago), a causa di un inasprimento dell'offensiva araba nella regione.\nIn seguito alla riconquista cristiana del territorio e alla liberazione di Lamego (1057), ci furono tentativi per ripristinare l'antica diocesi. Il vescovo Pedro di Lamego \u00e8 menzionato nel 1071, ma il suo episcopato fu probabilmente effimero e senza atti significativi, e non sono noti altri vescovi fino al secolo successivo.\nIl 24 marzo 1101, con la bolla \"Apostolicae sedis\", papa Pasquale II affid\u00f2 alle cure pastorali del vescovo di Coimbra le due diocesi di Lamego e di Viseu; le due sedi furono governate in questo periodo da un arcidiacono o priore, su mandato del vescovo di Coimbra. Il 18 giugno 1116 lo stesso papa Pasquale II con la bolla \"Fratrum nostrorum\" trasfer\u00ec l'amministrazione della diocesi di Lamego ai vescovi di Porto. La diocesi di Lamego fu definitivamente restaurata con un atto del re Afonso Henriques nel 1147 e resa suffraganea dell'arcidiocesi di Braga.\nNel 1257 entr\u00f2 a far parte della provincia ecclesiastica dell'arcidiocesi di Santiago di Compostela, ma il 4 luglio 1403 pass\u00f2 alla provincia ecclesiastica di Lisbona. Nello stesso giorno incorpor\u00f2 il territorio della Riba-C\u00f4a (una parte della regione di Beira Alta) dal fiume Douro fino a Sabugal per un totale di 60 parrocchie; questo territorio fu ceduto a vantaggio dell'erezione della diocesi di Pinhel (oggi soppressa) il 10 luglio 1770.\nIl vescovo Manuel de Noronha (1551-1564) istitu\u00ec uno studio di teologia e il collegio San Nicola per la formazione del clero. Il seminario vero e proprio fu eretto solo nel 1821 dal vescovo Jo\u00e3o Ant\u00f3nio Binet Pincio.\nIl 12 aprile 1774 Lamego cedette i comuni di Arouca e Castelo de Paiva a vantaggio dell'erezione della diocesi di Aveiro.\nIl 30 settembre 1881, in forza della bolla \"Gravissimum Christi\" di papa Leone XIII, \u00e8 stata nuovamente annessa alla provincia ecclesiastica dell'arcidiocesi di Braga.\nIl 20 aprile 1922 ha ceduto una porzione del suo territorio a vantaggio dell'erezione della diocesi di Vila Real.\nIl 15 giugno 1953 il capitolo cattedrale \u00e8 stato riformato con il decreto \"Cum pervetusti\" della Sacra Congregazione Concistoriale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 157.200 persone contava 154.000 battezzati, corrispondenti al 98,0% del totale."}
{"id": "501922", "revid": "110157", "url": "https://it.wikipedia.org/wiki?curid=501922", "title": "Diocesi di Lancaster", "text": "La diocesi di Lancaster (in latino: \"Dioecesis Lancastrensis\") \u00e8 una sede della Chiesa cattolica in Inghilterra suffraganea dell'arcidiocesi di Liverpool. Nel 2019 contava 101.700 battezzati su 1.232.000 abitanti. \u00c8 retta dal vescovo Paul Swarbrick.\nTerritorio.\nLa diocesi comprende per intero la contea inglese di Cumbria e gran parte del Lancashire (a nord del fiume Ribble).\nSede vescovile \u00e8 la citt\u00e0 di Lancaster, dove si trova la cattedrale di San Pietro.\nIl territorio \u00e8 suddiviso in 79 parrocchie.\nStoria.\nLa diocesi di Lancaster \u00e8 stata eretta il 22 novembre 1924 con la bolla \"Universalis Ecclesiae\" di papa Pio XI, ricavandone il territorio dall'arcidiocesi di Liverpool. Nel Medioevo il territorio della presente diocesi era sottoposto alla giurisdizione dell'antica diocesi di Carlisle.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.232.000 persone contava 101.700 battezzati, corrispondenti all'8,3% del totale."}
{"id": "501923", "revid": "47767", "url": "https://it.wikipedia.org/wiki?curid=501923", "title": "Diocesi di Langres", "text": "La diocesi di Langres () \u00e8 una sede della Chiesa cattolica in Francia suffraganea dell'arcidiocesi di Reims. Nel 2019 contava 131.000 battezzati su 176.132 abitanti. \u00c8 retta dal vescovo Joseph de Metz-Noblat.\nTerritorio.\nLa diocesi comprende il dipartimento francese dell'Alta Marna nella regione della Champagne-Ardenne.\nSede vescovile \u00e8 la citt\u00e0 di Langres, dove si trova la cattedrale di San Mamete. L'abitazione del vescovo e gli uffici della curia si trovano a Chaumont, dove la chiesa di San Giovanni Battista ha la dignit\u00e0 di basilica minore.\nIl territorio si estende su 6.210\u00a0km\u00b2; in seguito alla riorganizzazione territoriale eseguita a partire dagli anni Novanta del XX secolo, il numero delle parrocchie \u00e8 stato ridotto, con decreto vescovile del 17 agosto 1998, dalle quasi 450 alle attuali 31; la diocesi inoltre \u00e8 suddivisa in 3 zone pastorali e 10 decanati.\nStoria.\nLa diocesi fu eretta nel III secolo ed \u00e8 storicamente attestata per la prima volta con il vescovo Desiderio, che prese parte al concilio di Sardica nel 343/344. La sua firma inoltre si trova nel documento redatto nel 346 con il quale, nello pseudo-concilio di Colonia, un gruppo di vescovi fece sua la decisione del concilio di Sardica a favore di sant'Atanasio.\nLa \"civitas Lingonum\" faceva parte della provincia romana della Gallia Lugdunense prima; la diocesi era suffraganea dell'arcidiocesi di Lione, sede metropolitana della provincia.\nSotto i Merovingi e i Carolingi molti vescovi di Langres risiedettero a Digione, poich\u00e9 a causa delle invasioni delle trib\u00f9 germaniche la citt\u00e0 di Langres aveva subito distruzioni e saccheggi.\nIl capitolo della cattedrale di San Mamete fu costituito nell'VIII secolo e riformato poco prima dell'834 dal vescovo Alberico, come attesta un diploma di Ludovico il Pio. Nel corso dei secoli successivi si arricch\u00ec di molti beni, cos\u00ec da diventare nel XIII secolo una potente signoria ecclesiastica.\nNel IX secolo la diocesi fu suddivisa in un numero crescente di arcidiaconati: 2 nell'801, 3 nell'870, 5 nell'879 e 6 nel 903. Nell'830 a Langres si era svolto un importante sinodo provinciale, durante il quale il vescovo Alberico accolse l'imperatore Ludovico il Pio, figlio di Carlo Magno, e suo figlio Lotario I.\nAlla fine del X secolo i vescovi di Langres godettero di particolari privilegi da parte dei re, cosa che aument\u00f2 la ricchezza della diocesi. Il dato pi\u00f9 eclatante \u00e8 la tassa dovuta alla Santa Sede, 9.000 fiorini annui, una cifra eccezionale all'epoca. Il vescovo pi\u00f9 rappresentativo di questo periodo fu Brunone di Roucy (980-1015), nipote del re Lotario, che si distinse in ambito religioso, per i primi tentativi di riforma introdotti nella sua Chiesa, e anche in ambito politico, per il ruolo assunto in alcuni questioni del suo tempo.\nNell'XI secolo la diocesi era divisa in 6 arcidiaconati: Langrois, Tonnerois, Lassois, Barrois, Digionese e Bassigny; per un totale di 17 decanati.\nAttorno al 1140 il vescovo Godefroy de la Rochetaill\u00e9e, un cistercense, discepolo di san Bernardo, decise di ricostruire la cattedrale; i lavori durarono pochi decenni e gi\u00e0 nel 1196 veniva compiuta la solenne cerimonia di consacrazione. Durante il suo episcopato furono celebrati due sinodi per la riforma ecclesiastica della diocesi.\nNel 1179 il duca Ugo III di Borgogna don\u00f2 la citt\u00e0 di Langres a suo zio, il vescovo Gauthier de Bourgogne. Da allora i vescovi di Langres detennero il potere temporale con il titolo di conti. Godettero anche del diritto di battere moneta. Una serie di falsi diplomi furono confezionati in questo periodo per retrodatare i diritti comitali dei vescovi di Langres, facendoli risalire fino al IX secolo. Nel 1356 i vescovi ricevettero il titolo di duchi.\nNel corso del XII secolo furono fondate diverse importanti abbazie; tra queste si ricordano l'abbazia San Nicola di Septfontaines e quella di Morimond (1125), l'abbazia di Tart (1125), che fu la prima abbazia cistercense femminile, e l'abbazia di Auberive (1135).\nNel 1404 il cardinale Luigi di Bar celebr\u00f2 un sinodo diocesano durante il quale furono promulgati nuovi statuti diocesani, rinnovati da Claude de Longwy de Givry nel 1537. A questo prelato si deve anche il rinnovamento liturgico della diocesi, con l'introduzione di un nuovo breviario, di un messale e di un rituale; introdusse inoltre l'obbligo della predicazione per combattere le infiltrazioni protestanti nella diocesi.\nI decreti di riforma del concilio di Trento furono introdotti in diocesi abbastanza tardivamente, e solo grazie allo spirito riformatore del vescovo S\u00e9bastien Zamet (1615-1655), che fond\u00f2 anche il seminario vescovile (1616-1619), pubblic\u00f2 un nuovo breviario e redasse nuovi statuti diocesani.\nNel XVII secolo il capitolo della cattedrale era proprietario di oltre 4.000 ettari di terreno, riceveva completamente le tasse da 49 villaggi e in parte da altri 44. La ricchezza del capitolo comportava come conseguenza anche l'alto numero di prebende canonicali: alla fine del Settecento il capitolo era costituito da 44 canonici, di cui 7 dignit\u00e0.\nIl 9 aprile 1731 Langres cedette una porzione del suo territorio a vantaggio dell'erezione della diocesi di Digione, in seguito elevata al rango di arcidiocesi. In quest'occasione Langres perse quasi tutto l'arcidiaconato di Digione, ossia la parte pi\u00f9 ricca della diocesi, pur conservando ancora oltre 400 parrocchie.\nDurante l'Ancien R\u00e9gime i vescovi di Langres ebbero il privilegio di portare lo scettro durante la cerimonia di incoronazione del re di Francia.\nIn seguito al concordato con la bolla \"Qui Christi Domini\" di papa Pio VII del 29 novembre 1801 la diocesi fu soppressa e il suo territorio fu spartito tra le diocesi di Digione e di Troyes. Il vescovo C\u00e9sar-Guillaume de La Luzerne, malgrado le indicazioni della bolla papale, non si dimise.\nUn nuovo concordato, stipulato nel giugno 1817, prevedeva il ristabilimento della diocesi. Il 1\u00ba ottobre 1817 monsignor de La Luzerne, nel frattempo creato cardinale, fu nominato una seconda volta alla sede di Langres. Ma il concordato non entr\u00f2 mai in vigore, in quanto non ratificato dal Parlamento di Parigi, per cui anche la nomina del La Luzerne rimase senza effetto.\nSolo il 6 ottobre 1822 la diocesi fu effettivamente ristabilita con la bolla \"Paternae charitatis\" del medesimo papa Pio VII. Da questo momento i vescovi trasferirono la loro residenza a Chaumont. La nuova diocesi comprendeva il dipartimento francese dell'Alta Marna, ed era costituito da 550 parrocchie e chiese annesse, di cui 360 facevano parte dell'antica diocesi di Langres (le regioni di Langres e di Chaumont), 70 della diocesi di Ch\u00e2lons, 13 della sede di Besan\u00e7on, altre 13 della diocesi di Troyes e 94 dell'antica diocesi di Toul.\nIl primo vescovo della rinata diocesi fu Gilbert-Paul Aragon\u00e8s d'Orcet (1823-1832), che si applic\u00f2 alla formazione e al rinnovamento dei preti della suo diocesi. A tal scopo istitu\u00ec 2 due compagnie di preti, i \"Preti ausiliari\" e i \"Preti del Sacro Cuore\", che si occupavano delle parrocchie povere della diocesi, di quelle senza preti o con sacerdoti anziani, predicando missioni e ritiri spirituali, e instituendo, ove possibile, scuole per la formazione iniziale dei bambini.\nL'opera di riorganizzazione della diocesi fu proseguita da Pierre-Louis Parisis, che indisse un sinodo diocesano ogni anno dal 1841 al 1847, e introdusse la liturgia romana nel 1840.\nL'8 dicembre 2002, in seguito alla riorganizzazione delle circoscrizioni diocesane francesi, \u00e8 entrata a far parte della provincia ecclesiastica dell'arcidiocesi di Reims.\nCronotassi dei vescovi.\nIl catalogo episcopale di Langres, giunto fino a noi in diverse copie, si arresta di prima mano al vescovo Gauthier de Bourgogne e perci\u00f2 nella sua redazione pi\u00f9 antica risale alla seconda met\u00e0 del XII secolo.\nNella presente cronotassi si omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 176.132 persone contava 131.000 battezzati, corrispondenti al 74,4% del totale."}
{"id": "501924", "revid": "1522738", "url": "https://it.wikipedia.org/wiki?curid=501924", "title": "Roy (Peanuts)", "text": ""}
{"id": "501927", "revid": "110157", "url": "https://it.wikipedia.org/wiki?curid=501927", "title": "Diocesi di Lansing", "text": "La diocesi di Lansing (in latino: \"Dioecesis Lansingensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Detroit appartenente alla regione ecclesiastica VI (OH, MI). Nel 2019 contava 191.240 battezzati su 1.813.907 abitanti. \u00c8 retta dal vescovo Earl Alfred Boyea.\nTerritorio.\nLa diocesi comprende 10 contee nella parte sud-orientale dello stato americano del Michigan: Clinton, Eaton, Genesee, Hillsdale, Ingham, Jackson, Lenawee, Livingston, Shiawassee e Washtenaw.\nSede vescovile \u00e8 la citt\u00e0 di Lansing, dove si trova la cattedrale di Santa Maria (\"St Mary Cathedral\").\nIl territorio si estende su 16.098\u00a0km\u00b2 ed \u00e8 suddiviso in 74 parrocchie.\nStoria.\nLa diocesi \u00e8 stata eretta il 22 maggio 1937 con la bolla \"Ecclesiarum in orbe\" di papa Pio XI, ricavandone il territorio dalla diocesi di Detroit (oggi arcidiocesi).\nIl 19 dicembre 1970 ha ceduto una porzione del suo territorio a vantaggio dell'erezione della diocesi di Kalamazoo; contestualmente il proprio territorio \u00e8 stato integrato con le contee di Lenawee e di Washtenaw, gi\u00e0 appartenute all'arcidiocesi di Detroit.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.813.907 persone contava 191.240 battezzati, corrispondenti al 10,5% del totale."}
{"id": "501928", "revid": "92723", "url": "https://it.wikipedia.org/wiki?curid=501928", "title": "Diocesi di Laoag", "text": "La diocesi di Laoag (in latino: \"Dioecesis Laoagensis\") \u00e8 una sede della Chiesa cattolica nelle Filippine suffraganea dell'arcidiocesi di Nueva Segovia. Nel 2019 contava 375.200 battezzati su 627.000 abitanti. \u00c8 retta dal vescovo Renato Pine Mayugba.\nTerritorio.\nLa diocesi comprende la provincia filippina di Ilocos Norte.\nSede vescovile \u00e8 la citt\u00e0 di Laoag, dove si trova la cattedrale di San Guglielmo l'eremita. A Badoc sorge la basilica minore di San Giovanni Battista\nIl territorio \u00e8 suddiviso in 30 parrocchie.\nStoria.\nLa diocesi \u00e8 stata eretta il 5 giugno 1961 con la bolla \"Novae Segobiae\" di papa Giovanni XXIII, ricavandone il territorio dall'arcidiocesi di Nueva Segovia. In precedenza il territorio della diocesi era stato l'epicentro dello scisma nazionalista che avrebbe causato la nascita della \"Chiesa filippina indipendente\", causato dal fatto che i vescovi cattolici dell'epoca, tutti spagnoli, contrastavano la lotta degli indigeni per la liberazione dal colonialismo. Ancora oggi il territorio della diocesi ha una forte presenza di popolazione acattolica.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 627.000 persone contava 375.200 battezzati, corrispondenti al 59,8% del totale."}
{"id": "501930", "revid": "322321", "url": "https://it.wikipedia.org/wiki?curid=501930", "title": "Diocesi di La Paz nella Bassa California del Sud", "text": "La diocesi di La Paz nella Bassa California del Sud (in latino: \"Dioecesis Paciensis in California Inferiori Meridionali\") \u00e8 una sede della Chiesa cattolica in Messico suffraganea dell'arcidiocesi di Tijuana appartenente alla regione ecclesiastica Noroeste. Nel 2019 contava 556.120 battezzati su 634.620 abitanti. \u00c8 retta dal vescovo Miguel \u00c1ngel Alba D\u00edaz.\nTerritorio.\nLa diocesi comprende per intero lo stato messicano della Bassa California del Sud, per un totale di 5 comuni: Comond\u00fa, Muleg\u00e9, La Paz, Los Cabos, Loreto.\nSede vescovile \u00e8 la citt\u00e0 di La Paz, dove si trova la cattedrale di Nostra Signora della Pace.\nIl territorio si estende su una superficie di 73.909\u00a0km\u00b2 ed \u00e8 suddiviso in 58 parrocchie, raggruppate in 6 decanati: San Ignacio, Nuestra Se\u00f1ora de La Paz, San Juan Bautista, Coraz\u00f3n de Mar\u00eda, San Lucas, San Jos\u00e9.\nStoria.\nLa citt\u00e0 di La Paz fu sede del vicariato apostolico della Bassa California dalla met\u00e0 circa dell'Ottocento fino al 1939, quando la sede di questa circoscrizione venne trasferita nel nord dello Stato, dapprima a Ensenada e poi a Tijuana nel 1944.\nLa prefettura apostolica di La Paz nella Bassa California fu eretta il 13 aprile 1957 con la bolla \"Qui arcana\" di papa Pio XII, ricavandone il territorio dal vicariato apostolico della Bassa California, che contestualmente assunse il nome di vicariato apostolico di Tijuana (oggi arcidiocesi di Tijuana).\nIl 1\u00ba marzo 1976 con la bolla \"Cum compertum\" di papa Paolo VI la prefettura apostolica fu elevata a vicariato apostolico con il nome di La Paz nella Bassa California del Sud.\nIl 21 marzo 1988 per effetto della bolla \"Quandoquidem consilium\" di papa Giovanni Paolo II il vicariato apostolico \u00e8 stato ulteriormente elevato a diocesi.\nOriginariamente suffraganea dell'arcidiocesi di Hermosillo, il 25 novembre 2006 \u00e8 entrata a far parte della provincia ecclesiastica della Bassa California, come suffraganea dell'arcidiocesi di Tijuana.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 634.620 persone contava 556.120 battezzati, corrispondenti all'87,6% del totale."}
{"id": "501931", "revid": "322321", "url": "https://it.wikipedia.org/wiki?curid=501931", "title": "Arcidiocesi di La Plata", "text": "Larcidiocesi di La Plata (in latino: \"Archidioecesis Platensis\") \u00e8 una sede metropolitana della Chiesa cattolica in Argentina. Nel 2019 contava 898.880 battezzati su 1.040.280 abitanti. \u00c8 retta dall'arcivescovo V\u00edctor Manuel Fern\u00e1ndez.\nTerritorio.\nL'arcidiocesi comprende cinque distretti della provincia di Buenos Aires: Berisso, Ensenada, La Plata, Magdalena e Punta Indio.\nSede arcivescovile \u00e8 la citt\u00e0 di La Plata, dove si trova la cattedrale dell'Immacolata Concezione. A La Plata sorgono anche due basiliche minori: la basilica di San Ponziano, che fu la prima cattedrale della diocesi, e la basilica del Sacro Cuore di Ges\u00f9.\nIl territorio si estende su 4.652\u00a0km\u00b2 ed \u00e8 suddiviso in 75 parrocchie.\nProvincia ecclesiastica.\nLa provincia ecclesiastica di La Plata, istituita nel 1934, comprende le seguenti suffraganee:\nStoria.\nLa diocesi di La Plata fu eretta il 15 febbraio 1897 con la bolla \"In Petri Cathedra\" di papa Leone XIII, ricavandone il territorio dall'arcidiocesi di Buenos Aires, di cui originariamente era suffraganea.\nNel 1909 ha incorporato parte dei territori del vicariato apostolico della Patagonia settentrionale, contestualmente soppresso.\nIl seminario diocesano, dedicato a san Giuseppe, fu istituito il 10 gennaio 1922.\nIl 20 aprile 1934 ha ceduto porzioni del suo territorio a vantaggio dell'erezione delle diocesi di Azul, di Bah\u00eda Blanca (oggi arcidiocesi) e di Mercedes (oggi arcidiocesi di Mercedes-Luj\u00e1n) e contestualmente \u00e8 stata elevata al rango di arcidiocesi metropolitana con la bolla \"Nobilis Argentinae nationis\" di papa Pio XI.\nIl 10 giugno 1959, con la lettera apostolica \"Salutare sidus\", papa Giovanni XXIII ha proclamato l'Immacolata Concezione patrona principale dell'arcidiocesi. Il 19 novembre 1965, con la lettera apostolica \"Pietatis certum\", papa Paolo VI ha proclamato san Ponziano papa patrono secondario dell'arcidiocesi.\nSuccessivamente, ha ceduto a pi\u00f9 riprese porzioni del suo territorio a vantaggio dell'erezione di nuove diocesi e in particolare:\nInoltre, il 2 marzo 1964, per far coincidere i confini ecclesiastici con quelli dei dipartimenti civili, l'arcidiocesi di La Plata ha ceduto alcune parrocchie alla diocesi di Avellaneda e alla diocesi di Lomas de Zamora.\nIl 5 maggio 1967 in forza della bolla \"Qui divino consilio\" di papa Paolo VI ha ceduto alla provincia ecclesiastica due suffraganee: la diocesi di Avellaneda (oggi diocesi di Avellaneda-Lan\u00fas) e la diocesi di Lomas de Zamora.\nIl 19 giugno 1976 e il 27 marzo 1980 ha ceduto altre porzioni del suo territorio a vantaggio dell'erezione rispettivamente delle diocesi di Quilmes e di Chascom\u00fas.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 1.040.280 persone contava 898.880 battezzati, corrispondenti all'86,4% del totale."}
{"id": "501932", "revid": "1123126", "url": "https://it.wikipedia.org/wiki?curid=501932", "title": "Arcidiocesi di La Paz", "text": "Larcidiocesi di La Paz (in latino: \"Archidioecesis Pacensis in Bolivia\") \u00e8 una sede metropolitana della Chiesa cattolica in Bolivia. Nel 2019 contava 930.516 battezzati su 1.208.316 abitanti. \u00c8 retta dall'arcivescovo Percy Lorenzo Galv\u00e1n Flores.\nTerritorio.\nL'arcidiocesi comprende nove province del dipartimento boliviano di La Paz.\nSede arcivescovile \u00e8 la citt\u00e0 di La Paz, dove si trova la cattedrale di Nostra Signora della Pace. Nella stessa citt\u00e0 sorgono anche due basiliche minori: San Francesco e Santa Maria Ausiliatrice.\nIl territorio \u00e8 suddiviso in 53 parrocchie.\nStoria.\nLa diocesi di La Paz fu eretta il 4 luglio 1605 con la bolla \"Super specula militantis\" di papa Paolo V, ricavandone il territorio dalla diocesi di La Plata o Charcas (oggi arcidiocesi di Sucre).\nOriginariamente suffraganea dell'arcidiocesi di Lima, il 20 luglio 1609 entr\u00f2 a far parte della provincia ecclesiastica dell'arcidiocesi di La Plata o Charcas.\nNel 1610 fu istituito il seminario diocesano, dedicato a san Girolamo. Il seminario visse alterne vicissitudini, nel XIX secolo sar\u00e0 chiuso e riaperto dall'autorit\u00e0 civile per ben quattro volte.\nIl 18 giugno 1943 \u00e8 stata elevata al rango di arcidiocesi metropolitana con la bolla \"Ad Spirituale Bonum\" di papa Pio XII.\nIl 25 dicembre 1949, il 7 novembre 1958 e il 25 giugno 1994 ha ceduto porzioni del suo territorio a vantaggio dell'erezione rispettivamente delle prelature territoriali di Corocoro e di Coroico (oggi diocesi) e della diocesi di El Alto.\nL'arcidiocesi ha ricevuto la visita pastorale dei papi Giovanni Paolo II nel 1988 e di Francesco nel 2015.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 1.208.316 persone contava 930.516 battezzati, corrispondenti al 77,0% del totale."}
{"id": "501933", "revid": "1444345", "url": "https://it.wikipedia.org/wiki?curid=501933", "title": "Classic", "text": ""}
{"id": "501934", "revid": "14002", "url": "https://it.wikipedia.org/wiki?curid=501934", "title": "Arcidiocesi di L'Aquila", "text": ""}
{"id": "501935", "revid": "92723", "url": "https://it.wikipedia.org/wiki?curid=501935", "title": "Diocesi di Larantuka", "text": "La diocesi di Larantuka (in latino: \"Dioecesis Larantukana\") \u00e8 una sede della Chiesa cattolica in Indonesia suffraganea dell'arcidiocesi di Ende. Nel 2019 contava 249.540 battezzati su 303.694 abitanti. \u00c8 retta dal vescovo Franciscus Kopong Kung.\nTerritorio.\nLa diocesi comprende la parte orientale dell'isola di Flores.\nSede vescovile \u00e8 la citt\u00e0 di Larantuka, dove si trova la cattedrale della Regina del Rosario.\nIl territorio \u00e8 suddiviso in 49 parrocchie.\nStoria.\nIl vicariato apostolico di Larantuka \u00e8 stato eretto l'8 marzo 1951 con la bolla \"Omnium Ecclesiarum\" di papa Pio XII, ricavandone il territorio dal vicariato apostolico delle Isole della Piccola Sonda (oggi arcidiocesi di Ende), e dal vicariato apostolico di Atambua (oggi diocesi).\nIl 3 gennaio 1961 il vicariato apostolico \u00e8 stato elevato a diocesi con la bolla \"Quod Christus\" di papa Giovanni XXIII.\nIl 25 gennaio 1982 ha ceduto l'isola di Alor alla diocesi di Kupang (oggi arcidiocesi).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 303.694 persone contava 249.540 battezzati, corrispondenti all'82,2% del totale."}
{"id": "501936", "revid": "92723", "url": "https://it.wikipedia.org/wiki?curid=501936", "title": "Diocesi di Laredo", "text": "La diocesi di Laredo (in latino: \"Dioecesis Laredana\") \u00e8 una sede della Chiesa cattolica negli Stati Uniti d'America suffraganea dell'arcidiocesi di San Antonio appartenente alla regione ecclesiastica X (AR, OK, TX). Nel 2019 contava 348.060 battezzati su 382.484 abitanti. \u00c8 retta dal vescovo James Anthony Tamayo.\nTerritorio.\nLa diocesi comprende 7 contee del Texas meridionale, negli Stati Uniti d'America: Dimmit, Jim Hogg, La Salle, Maverick, Webb, Zapata e Zavala.\nSede vescovile \u00e8 la citt\u00e0 di Laredo, dove si trova la cattedrale di Sant'Agostino (\"San Agust\u00edn\").\nIl territorio si estende su 27.482\u00a0km\u00b2 ed \u00e8 suddiviso in 32 parrocchie.\nStoria.\nLa diocesi \u00e8 stata eretta il 3 luglio 2000 con la bolla \"Solliciti de maiore\" di papa Giovanni Paolo II, ricavandone il territorio dalla diocesi di Corpus Christi e dall'arcidiocesi di San Antonio.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 382.484 persone contava 348.060 battezzati, corrispondenti al 91,0% del totale."}
{"id": "501937", "revid": "287204", "url": "https://it.wikipedia.org/wiki?curid=501937", "title": "Abel Lafleur", "text": "Alta 30 cm e del peso di complessivo di 3,8 kg (di cui 1,8 d'oro) raffigurava la Nike (vittoria alata). Si presume sia andata distrutta nel 1983.\nLafleur nacque a Rodez, comune del sud-ovest della Francia e frequent\u00f2 la \u00c9cole des Beaux-Arts a Parigi.\nDal 1901 Lafleur esib\u00ec regolarmente le sue opere al Salon des artistes francais\", al \"Salon des Independants\" e al \"Salon d'Automne\". Fu decorato con una medaglia d'oro l'8 agosto 1920 e fu nominato Cavaliere della legion d'onore."}
{"id": "501938", "revid": "110157", "url": "https://it.wikipedia.org/wiki?curid=501938", "title": "Diocesi di La Rioja", "text": "La diocesi di La Rioja (in latino: \"Dioecesis Rioiensis\") \u00e8 una sede della Chiesa cattolica in Argentina suffraganea dell'arcidiocesi di San Juan de Cuyo. Nel 2019 contava 322.360 battezzati su 388.386 abitanti. \u00c8 retta dal vescovo Dante Gustavo Braida.\nTerritorio.\nLa diocesi comprende per intero la provincia di La Rioja.\nSede vescovile \u00e8 la citt\u00e0 di La Rioja, dove si trova la cattedrale di San Nicola di Bari.\nIl territorio si estende su 89.680\u00a0km\u00b2 ed \u00e8 suddiviso in 33 parrocchie.\nStoria.\nLa diocesi \u00e8 stata eretta il 20 aprile 1934 con la bolla \"Nobilis Argentinae nationis\" di papa Pio XI, ricavandone il territorio dalla diocesi di C\u00f3rdoba (oggi arcidiocesi).\nIl 6 dicembre 1946, con la lettera apostolica \"Perennem esse\", papa Pio XII ha proclamato San Nicola di Bari patrono principale della diocesi.\nIl 5 agosto 1976 il vescovo Enrique Angelelli fu assassinato durante il cosiddetto processo di riorganizzazione nazionale a causa del suo impegno sociale a favore degli oppressi. \u00c8 stato beatificato da papa Francesco il 27 aprile 2019.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 388.386 persone contava 322.360 battezzati, corrispondenti all'83,0% del totale."}
{"id": "501940", "revid": "1123126", "url": "https://it.wikipedia.org/wiki?curid=501940", "title": "Diocesi di La Rochelle", "text": "La diocesi di La Rochelle (in latino: \"Dioecesis Rupellensis\") \u00e8 una sede della Chiesa cattolica in Francia suffraganea dell'arcidiocesi di Poitiers. Nel 2019 contava 400.000 battezzati su 647.000 abitanti. \u00c8 retta dal vescovo Georges Colomb, M.E.P.\nDal 1852 ai vescovi di La Rochelle \u00e8 concesso di portare il titolo di \"vescovi di Saintes\" (\"Sanctonensis\").\nTerritorio.\nLa diocesi comprende il dipartimento della Charente Marittima e la collettivit\u00e0 d'oltremare di Saint-Pierre e Miquelon.\nSede vescovile \u00e8 la citt\u00e0 di La Rochelle, dove si trova la cattedrale di San Luigi. Nel territorio diocesano sorgono due ex cattedrali: a Saintes la basilica di San Pietro, che fu cattedrale della diocesi di Saintes e ha ora il rango di concattedrale; e a Saint-Pierre (Saint-Pierre e Miquelon) la chiesa di San Pietro, ex cattedrale del vicariato apostolico delle Isole di Saint-Pierre e Miquelon. L'antica cattedrale di San Pietro a Maillezais si trova oggi nel dipartimento della Vandea, nel territorio della diocesi di Lu\u00e7on.\nIn seguito alla riorganizzazione territoriale messa in atto alla fine del XX secolo, il numero delle parrocchie \u00e8 stato ridotto da oltre 470 alle attuali 44, raggruppate in 8 decanati: La Rochelle, Rochefort, Royan, Saintes, piana dell'Aunis, Saint-Jean-d'Ang\u00e9ly, Alto Saintonge e Saint-Pierre e Miquelon.\nStoria.\nLa diocesi di Maillezais fu eretta il 13 agosto 1317 con la bolla \"Salvator noster\" di papa Giovanni XXII, contemporaneamente a quella di Lu\u00e7on, ricavandone il territorio dalla diocesi di Poitiers (oggi arcidiocesi), a causa soprattutto dell'eccessiva estensione territoriale di quest'ultima e dell'incremento del numero di abitanti che aveva raggiunto il milione di unit\u00e0. Originariamente era suffraganea dell'arcidiocesi di Bordeaux.\nLa sede episcopale fu installata nell'abbazia benedettina di San Pietro di Maillezais, fondata verso la fine del X secolo. La nuova diocesi integrava l'arcipretura di Ardin, i decanati di Bressuire, Fontenay-le-Comte, Saint-Laurent-sur-S\u00e8vre e Vihiers, per un totale di 284 parrocchie ripartite su un territorio comprendente la maggior parte del Basso-Poitou (una parte del sud-est dell'attuale Vandea, la parte settentrionale del dipartimento dei Deux-S\u00e8vres e quella sudoccidentale del dipartimento di Maine e Loira).\nPer alcuni anni Fran\u00e7ois Rabelais fu canonico della cattedrale di Maillezais.\nDurante le guerre di religione la chiesa cattedrale venne distrutta, ci\u00f2 che rese impossibile la residenza dei vescovi e del capitolo; per questo motivo la sede fu trasferita momentaneamente a Fontenay-le-Comte. Nel 1629 papa Urbano VIII raccomand\u00f2 a Henri de B\u00e9thune la ricostruzione degli edifici distrutti, ma il tentativo non and\u00f2 a buon fine.\nCos\u00ec il 4 maggio 1648 in forza della bolla \"In supereminenti\" di papa Innocenzo X, alla diocesi di Maillezais furono accorpati i territori, sottratti alla parte settentrionale della diocesi di Saintes, dell'isola di R\u00e9, dell'Aunis e de La Rochelle, per un totale di 92 parrocchie. Contestualmente, alla Rochelle fu trasferita la sede episcopale e la diocesi assunse il nome attuale. Con queste decisioni si intese fermare l'influenza protestante nella citt\u00e0 di La Rochelle.\nNel 1742 il vescovo Augustin-Roch de Menou pose la prima pietra della nuova cattedrale, che venne ultimata nel 1784 e consacrata da Fran\u00e7ois-Joseph-Emmanuel de Crussol d'Uz\u00e8s il 27 giugno. Questo edificio sostituiva la precedente chiesa di San Bartolomeo, che funse da procattedrale per diversi anni e che venne distrutta da un incendio nel 1687.\nIn seguito al concordato con la bolla \"Qui Christi Domini\" di papa Pio VII del 29 novembre 1801 i confini della diocesi furono adattati a quelli dei dipartimenti. La diocesi si estendeva sui dipartimenti della Charente Marittima e della Vandea, comprendendo cos\u00ec le diocesi di Lu\u00e7on e la maggior parte di quella di Saintes, che furono soppresse. Dovette in compenso cedere buona parte del territorio dell'antica sede di Maillezais alle diocesi di Poitiers e di Nantes.\nIl 6 ottobre 1822 la diocesi di Lu\u00e7on fu ripristinata, ricavandone il territorio dalla diocesi di La Rochelle. Con quest'ultima modifica, la diocesi si ritrov\u00f2 notevolmente modificata rispetto alla situazione precedente la rivoluzione francese: tutto il territorio della diocesi di Maillezais prima del 1648 non faceva pi\u00f9 parte del nuovo assetto diocesano; se prima del 1789 La Rochelle, citt\u00e0 episcopale, si trovava all'estremo sud della diocesi, ora era collocata invece all'estremo nord.\nIl 22 gennaio 1852 i vescovi di La Rochelle ottennero il privilegio di aggiungere al proprio titolo quello della diocesi soppressa di Saintes, la cui antica cattedrale si trova nel territorio diocesano.\nL'8 dicembre 2002, in seguito alla riorganizzazione delle circoscrizioni ecclesiastiche francesi, \u00e8 entrata a far parte della provincia ecclesiastica dell'arcidiocesi di Poitiers.\nNel 2009 \u00e8 stata istituita la sede vescovile titolare corrispondente all'antica sede di Maillezais, che attualmente si trova fuori dai confini della diocesi, nella diocesi di Lu\u00e7on.\nIl 1\u00ba marzo 2018 in forza del decreto \"La situation eccl\u00e9siale\" della Congregazione per l'evangelizzazione dei popoli \u00e8 stato accorpato nel territorio diocesano il vicariato apostolico delle Isole di Saint-Pierre e Miquelon, contestualmente soppresso, comprendente 2 parrocchie nella collettivit\u00e0 d'oltremare di Saint-Pierre e Miquelon.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 647.000 persone contava 400.000 battezzati, corrispondenti al 61,8% del totale."}
{"id": "501941", "revid": "92723", "url": "https://it.wikipedia.org/wiki?curid=501941", "title": "Diocesi di Las Cruces", "text": "La diocesi di Las Cruces (in latino: \"Dioecesis Cruciensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Santa Fe appartenente alla regione ecclesiastica XIII (AZ, CO, NM, UT, WY). Nel 2019 contava 241.900 battezzati su 574.260 abitanti. \u00c8 retta dal vescovo Peter Baldacchino.\nTerritorio.\nLa diocesi comprende la parte meridionale del Nuovo Messico con le contee di Hidalgo, Grant, Luna, Sierra, Do\u00f1a Ana, Otero, Lincoln, Chaves, Eddy e Lea.\nSede vescovile \u00e8 la citt\u00e0 di Las Cruces, dove si trova la cattedrale del Cuore Immacolato di Maria (\"Immaculate Heart of Mary\"). A Mesilla sorge la basilica minore di Sant'Albino.\nIl territorio si estende su 115.166\u00a0km\u00b2 ed \u00e8 suddiviso in 47 parrocchie, raggruppate in 6 vicariati: Copper, Las Cruces, Mesilla Valley, Tularosa Basin, Roswell e Carlsbad/Hobbs.\nStoria.\nLa diocesi \u00e8 stata eretta il 17 agosto 1982 con la bolla \"Postulat munus\" di papa Giovanni Paolo II, ricavandone il territorio dall'arcidiocesi di Santa Fe e dalla diocesi di El Paso.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 574.260 persone contava 241.900 battezzati, corrispondenti al 42,1% del totale."}
{"id": "501942", "revid": "110157", "url": "https://it.wikipedia.org/wiki?curid=501942", "title": "Arcidiocesi di La Serena", "text": "Larcidiocesi di La Serena (in latino: \"Archidioecesis Serenensis\") \u00e8 una sede metropolitana della Chiesa cattolica in Cile. Nel 2019 contava 409.700 battezzati su 672.300 abitanti. \u00c8 retta dall'arcivescovo Ren\u00e9 Osvaldo Rebolledo Salinas.\nTerritorio.\nL'arcidiocesi comprende le province cilene di Elqui e di Limar\u00ed, nella regione di Coquimbo.\nSede arcivescovile \u00e8 la citt\u00e0 di La Serena, dove si trova la cattedrale di Nostra Signora della Mercede. Ad Andacollo sorge la basilica minore di Nostra Signora del Rosario.\nIl territorio si estende su 40.579\u00a0km\u00b2 ed \u00e8 suddiviso in 33 parrocchie, raggruppate in 4 vicariati: La Serena, Coquimbo, Elqui e Limar\u00ed.\nProvincia ecclesiastica.\nLa provincia ecclesiastica di La Serena, istituita nel 1939, comprende 2 suffraganee:\nStoria.\nLa diocesi fu eretta il 1\u00ba luglio 1840 con la bolla \"Ad apostolicae potestatis\" di papa Gregorio XVI, ricavandone il territorio dall'arcidiocesi di Santiago del Cile, di cui era originariamente suffraganea.\nIl 29 maggio 1939 \u00e8 stata elevata al rango di arcidiocesi metropolitana con la bolla \"Quo provinciarum\" di papa Pio XII.\nIl 9 novembre 1946 e il 30 aprile 1960 ha ceduto porzioni del suo territorio a vantaggio dell'erezione rispettivamente dell'amministrazione apostolica di Copiap\u00f3 (oggi diocesi) e della prelatura territoriale di Illapel.\nIl 22 marzo 1988, con la lettera apostolica \"Populum quidem\", papa Giovanni Paolo II ha confermato la Beata Maria Vergine, venerata con il titolo di \"Nuestra Senora del Rosario de Andacollo\", patrona dell'arcidiocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 672.300 persone contava 409.700 battezzati, corrispondenti al 60,9% del totale."}
{"id": "501943", "revid": "110157", "url": "https://it.wikipedia.org/wiki?curid=501943", "title": "Diocesi di Lashio", "text": "La diocesi di Lashio (in latino: \"Dioecesis Lashioensis\") \u00e8 una sede della Chiesa cattolica in Birmania suffraganea dell'arcidiocesi di Mandalay. Nel 2019 contava 25.848 battezzati su 2.619.600 abitanti. \u00c8 retta dal vescovo Lucas Dau Ze Jeimphaung, S.D.B.\nTerritorio.\nLa diocesi \u00e8 situata nella zona centrale della Birmania nello Stato Shan.\nSede vescovile \u00e8 la citt\u00e0 di Lashio, dove si trova la cattedrale del Sacro Cuore di Ges\u00f9.\nIl territorio si estende su 61.268\u00a0km\u00b2 ed \u00e8 suddiviso in 21 parrocchie.\nStoria.\nLa prefettura apostolica di Lashio fu eretta il 20 novembre 1975 con la bolla \"Catholicae fidei\" di papa Paolo VI, ricavandone il territorio dalla diocesi di Kengtung.\nIl 7 luglio 1990 la prefettura apostolica \u00e8 stata elevata a diocesi con la bolla \"Missionariorum ob sollertem\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.619.600 persone contava 25.848 battezzati, corrispondenti all'1,0% del totale."}
{"id": "501944", "revid": "110157", "url": "https://it.wikipedia.org/wiki?curid=501944", "title": "Diocesi di Las Vegas", "text": "La diocesi di Las Vegas (in latino: \"Dioecesis Campensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di San Francisco appartenente alla regione ecclesiastica XI (CA, HI, NV). Nel 2019 contava 574.000 battezzati su 1.960.000 abitanti. \u00c8 retta dal vescovo George Leo Thomas.\nTerritorio.\nLa diocesi si trova nella parte meridionale dello stato americano del Nevada e comprende le contee di Clark, Esmeralda, Lincoln, Nye, White Pine.\nSede vescovile \u00e8 la citt\u00e0 di Las Vegas, dove si trova la cattedrale dell'Angelo Custode (\"Guardian Angel Cathedral\").\nIl territorio si estende su 103.189\u00a0km\u00b2 ed \u00e8 suddiviso in 30 parrocchie.\nStoria.\nLa diocesi \u00e8 stata eretta il 21 marzo 1995 con la bolla \"Cum ob amplum\" di Giovanni Paolo II, in seguito alla divisione della diocesi di Reno-Las Vegas, che ha dato origine anche alla diocesi di Reno.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.960.000 persone contava 574.000 battezzati, corrispondenti al 29,3% del totale."}
{"id": "501945", "revid": "92723", "url": "https://it.wikipedia.org/wiki?curid=501945", "title": "Diocesi di Latacunga", "text": "La diocesi di Latacunga (in latino: \"Dioecesis Latacungensis\") \u00e8 una sede della Chiesa cattolica in Ecuador suffraganea dell'arcidiocesi di Quito. Nel 2019 contava 346.000 battezzati su 394.700 abitanti. \u00c8 retta dal vescovo Geovanni Mauricio Paz Hurtado.\nTerritorio.\nLa diocesi comprende la provincia del Cotopaxi.\nSede vescovile \u00e8 la citt\u00e0 di Latacunga, dove si trova la cattedrale di San Vincenzo.\nIl territorio \u00e8 suddiviso in 42 parrocchie.\nStoria.\nLa diocesi \u00e8 stata eretta il 5 dicembre 1963 con la bolla \"Novam dioecesim\" di papa Paolo VI, ricavandone il territorio dall'arcidiocesi di Quito.\nIl 27 ottobre 1964 con il breve \"Rebus in secundis\" dello stesso papa la Beata Vergine Maria della Mercede detta di \"Volc\u00e1n\" \u00e8 stata dichiarata patrona principale della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 394.700 persone contava 346.000 battezzati, corrispondenti all'87,7% del totale."}
{"id": "501947", "revid": "267975", "url": "https://it.wikipedia.org/wiki?curid=501947", "title": "Diocesi di Lamezia Terme", "text": "La diocesi di Lamezia Terme (in latino: \"Dioecesis Neocastrensis\") \u00e8 una sede della Chiesa cattolica in Italia suffraganea dell'arcidiocesi di Catanzaro-Squillace, appartenente alla regione ecclesiastica Calabria. Nel 2019 contava 129.000 battezzati su 134.246 abitanti. \u00c8 retta dal vescovo Giuseppe Schillaci.\nTerritorio.\nLa diocesi comprende 25 comuni in provincia di Catanzaro: Amato, Conflenti, Cortale, Curinga, Decollatura, Falerna, Feroleto Antico, Gizzeria, Jacurso, Lamezia Terme, Maida, Marcellinara, Martirano, Martirano Lombardo, Miglierina, Motta Santa Lucia, Nocera Terinese, Pianopoli, Platania, San Mango d'Aquino, San Pietro a Maida, San Pietro Apostolo, Serrastretta, Soveria Mannelli, Tiriolo.\nSede vescovile \u00e8 la citt\u00e0 di Lamezia Terme, dove si trova la cattedrale dei Santi Pietro e Paolo. In diocesi sorgono anche l'ex cattedrale della diocesi di Martirano, nell'omonimo paese, dedicata a Santa Maria Assunta, e la basilica santuario di Maria Santissima della Quercia di Visora a Conflenti.\nIl territorio si estende per 830\u00a0km\u00b2 ed \u00e8 suddiviso in 63 parrocchie, raggruppate in 8 vicariati: Santi Pietro e Paolo, San Giovanni Calabria, San Pancrazio, Pianopoli, Maida, Nocera Terinese, Soveria Mannelli e Tiriolo.\nStoria.\nNon \u00e8 facile ricostruire la storia della \"dioecesis Neocastrensis\" (diocesi di Nicastro) prima del XVII secolo, soprattutto perch\u00e9 l'archivio diocesano fu completamente distrutto, assieme alla cattedrale, in occasione del terremoto del 1638, ed incerta \u00e8 pure l'origine della diocesi.\nBench\u00e9 i primi vescovi, documentati storicamente, risalgano solo alla seconda met\u00e0 dell'XI secolo, la diocesi sembra essere pi\u00f9 antica. Infatti \u00e8 attestata per la prima volta nella \"Notitia Episcopatuum\" del patriarcato di Costantinopoli attribuita all'imperatore Leone VI e databile all'inizio X secolo. L'assenza di Nicastro nelle \"Notitiae\" precedenti e l'ultimo posto occupato, nella \"Notitia\" di Leone VI, fra le suffraganee dell'arcidiocesi di Reggio sono indizi di una sua recente istituzione; lo storico Francesco Russo infatti ne fa risalire l'origine alla fine del IX secolo.\nLo stesso Russo ipotizza che Nicastro, diocesi di rito greco fondata dai Bizantini, sia erede di un'antica diocesi di rito latino, la \"Turritana ecclesia\" menzionata nell'epistolario di papa Gregorio Magno, ed identificabile con la \"statio ad Turres\", localizzata tra Nicastro e Maida, esistente prima della fondazione di Nicastro e distrutta prima del IX secolo. L'identificazione della \"Turritana ecclesia\" gregoriana con la localit\u00e0 \"ad Turres\" del territorio lametino \u00e8 invece esclusa da altri autori, tra cui Capialbi, Minasi e Taccone-Gallucci. A sostegno della sua tesi, Russo elenca una serie di vescovi turritani del VI e VII secolo, i medesimi per\u00f2 che tradizionalmente vengono attribuiti alla diocesi di Thurio. Louis Duchesne invece sostiene l'ipotesi che sul territorio delle diocesi di Nicastro e Amantea esisteva la diocesi di Tempsa, anch'essa menzionata ai tempi di Gregorio Magno, i cui vescovi fuggirono in seguito alle incursioni longobarde o Arabe; quando il territorio venne riconquistato dai Bizantini, furono costituite le due suddette diocesi, che risulterebbero dunque eredi dell'antica Tempsa.\nSecondo la \"Chronica Trium Tabernarum\", sulla cui attendibilit\u00e0 storica tuttavia esistono molti dubbi, primo vescovo noto di Nicastro, ed anche l'ultimo di rito greco, sarebbe stato Andrea, alla cui morte successe Riccardo, primo vescovo di rito latino, imposto dai Normanni. Questi primi due vescovi risalirebbero alla seconda met\u00e0 dell'XI secolo, e precederebbero Enrico, vescovo sulla cui storicit\u00e0 non esistono dubbi, documentato in diversi diplomi dal 1094 al 1123. Proprio all'epoca del vescovo Enrico, Amburga d'Altavilla, figlia di Drogone e sorella di Riccardo di Salerno, rifabbric\u00f2 l'antica cattedrale di Nicastro, dedicata ai santi Pietro e Paolo. Una nuova ricostruzione della cattedrale avverr\u00e0, ad opera del vescovo Giovan Tommaso Perrone, dopo il terremoto del 1638.\nGi\u00e0 durante la dominazione bizantina, nel territorio lametino esistevano diversi monasteri basiliani di rito greco, tra cui quelli di San Costantino, dei Santi Quaranta Martiri e di Sant'Eufemia, attestati da un catalogo bizantino della prima met\u00e0 dell'XI secolo. Dopo l'arrivo dei Normanni alcuni di questi monasteri adottarono il rito latino diventando di pertinenza dei benedettini; tra questi il monastero di San'Eufemia, che fu rifondato dall'abate benedettino Robert de Grantmesnil (1062), diventando il vero polo di latinizzazione del territorio. Altra importante abbazia prima basiliana e poi benedettina fu quella di Santa Maria del Carr\u00e0. Durante la dominazione sveva, nel territorio diocesano si installarono i francescani e i domenicani; i primi fondarono un monastero a Nicastro nella prima met\u00e0 del XIII secolo; con gli Svevi inizi\u00f2 anche il declino, lento ma inesorabile, dei monasteri basiliani.\nCon la fine del potere degli Svevi, la diocesi conobbe un periodo di instabilit\u00e0 e di tensioni. Infatti, come riflesso della lotta fra papato e impero o fra potere civile o religioso, nel 1278 il vescovo Roberto fu deposto da Niccol\u00f2 III perch\u00e9 ritenuto simoniaco, mentre il suo successore Tancredi fu scomunicato nel 1285 da Onorio IV per avere incoronato re di Sicilia Giacomo II d'Aragona e poi deposto nel 1290, continuando tuttavia a mantenere la sua sede fino alla morte.\nNel Cinquecento la diocesi ebbe il privilegio di essere governata da due futuri pontefici: Marcello Cervini (1539-1540), divenuto papa Marcello II; e Giovanni Antonio Facchinetti (1560-1575), eletto papa col nome di Innocenzo IX. Quest'ultimo fu uno dei protagonisti al concilio di Trento e, ritornato in diocesi, fond\u00f2 il seminario vescovile, istitu\u00ec diverse confraternite laicali e chiam\u00f2 in diocesi i conventuali, i carmelitani e gli agostiniani.\nTra Cinquecento e Seicento, la diocesi fu coinvolta in un'aspra e annosa lotta contro il potere civile per la tutela e la salvaguardia dei beni della mensa vescovile e dei privilegi acquisiti. Il terremoto del 1638, che, oltre alle migliaia di vittime, distrusse quasi completamente il patrimonio edilizio della diocesi, le numerose abbazie, le residenze dei vescovi e dei baroni, pose drasticamente fine alla disputa. La ricostruzione fu lunga e impegn\u00f2 le energie di tutti; il giovane vescovo Giovan Tommaso Perrone (1639-1677) pag\u00f2 a sue spese la ricostruzione della cattedrale e concesse i vasti terreni della mensa episcopale per accogliere gli sfollati.\nIn applicazione del concordato tra il Regno delle Due Sicilie e la Santa Sede, con la bolla \"De utiliori\" del 27 giugno 1818, alla diocesi di Nicastro venne annesso il territorio della soppressa diocesi di Martirano. Prima dell'annessione di Martirano, la diocesi di Nicastro comprendeva i seguenti comuni: Nicastro, Sambiase, Gizzeria (con il villaggio di Sant'Eufemia), Platania, Maida, San Pietro a Maida, Curinga, Cortale, Jacurso, Tiriolo, Marcellinara, Miglierina, Amato, Feroleto Antico, Feroleto Piano (dal 1872 Pianopoli), Serrastretta, San Pietro Apostolo e la frazione di Montesoro.\nNel XIX secolo il clero nicastrese partecip\u00f2 attivamente alla vita politica. Gi\u00e0 durante il periodo napoleonico, il clero aveva aderito in massa alla rivoluzione napoletana del 1799. Nel 1821, dopo l'emanazione della bolla \"Ecclesiam a Jesu\" con la quale papa Pio VII condannava la Carboneria, ben cinquanta sacerdoti della Diocesi di Nicastro (su un totale di 316) dichiararono la loro iscrizione alla Carboneria. Furono tutti \"assoluti\" Numerosi religiosi parteciparono attivamente ai moti risorgimentali; si ricordano, fra i tanti, Ferdinando Bianchi, Raffaele Piccoli e Pietro Ardito. Il vescovo Barberi fu uno dei pochi presuli a non essere mandati al confino dal governo italiano, dopo l'annessione del 1860. La maggior parte del clero partecip\u00f2 al plebiscito d'annessione e, nonostante il \"non expedit\", prese parte alle varie elezioni politiche, che si tennero dal 1860 in poi.\nI vescovi dell'Ottocento si impegnarono soprattutto nella rifondazione e nella rivalutazione del seminario diocesano, a cui il vescovo Giovanni Regine, nel 1907, dedic\u00f2 una speciale lettera pastorale; lo stesso prelato collabor\u00f2 attivamente alla fondazione del seminario regionale di Catanzaro (1910-1912).\nNella seconda met\u00e0 del Novecento sono intervenute alcune modifiche territoriali, per adattare, secondo il criterio della provincialit\u00e0 civile, i territori delle diocesi con quelli delle province:\nNel 1968 il vescovo Renato Luisi decise di dare le dimissioni per svolgere attivit\u00e0 missionaria in Brasile. Il suo successore, Ferdinando Palatucci, riorganizz\u00f2 l'archivio e potenzi\u00f2 la biblioteca diocesana. Si deve infine al vescovo Vincenzo Rimedio (1982-2004) la fondazione del museo diocesano d'arte sacra.\nIl 30 settembre 1986 con il decreto \"Cum procedere\" della Congregazione per i Vescovi la diocesi ha assunto il nome italiano attuale, pur continuando a mantenere, per rispetto alla sua storia, il nome latino \"Neocastrensis\" - Nicastro.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 134.246 persone contava 129.000 battezzati, corrispondenti al 96,1% del totale."}
{"id": "501948", "revid": "92723", "url": "https://it.wikipedia.org/wiki?curid=501948", "title": "Diocesi di Lausanne, Gen\u00e8ve et Fribourg", "text": ""}
{"id": "501949", "revid": "963244", "url": "https://it.wikipedia.org/wiki?curid=501949", "title": "Diocesi di Laval", "text": "La diocesi di Laval () \u00e8 una sede della Chiesa cattolica in Francia suffraganea dell'arcidiocesi di Rennes. Nel 2019 contava 283.000 battezzati su 307.940 abitanti. \u00c8 retta dal vescovo Thierry Scherrer.\nTerritorio.\nLa diocesi comprende il dipartimento francese della Mayenne.\nSede vescovile \u00e8 la citt\u00e0 di Laval, dove si trova la cattedrale della Santissima Trinit\u00e0. Nel territorio diocesano sorgono 4 basiliche minori: la basilica di Nostra Signora della Speranza a Pontmain; la basilica di Notre-Dame d'Avesni\u00e8res; la basilica di Nostra Signora della Spina a \u00c9vron; la basilica di Nostra Signora dei Miracoli a Mayenne.\nIl territorio si estende su 5.175\u00a0km\u00b2 ed \u00e8 suddiviso in 31 parrocchie, raggruppate in 8 decanati.\nStoria.\nL'attuale territorio diocesano apparteneva nell\"'Ancien r\u00e9gime\" alle diocesi di Le Mans e di Angers. In epoca rivoluzionaria, a seguito della costituzione civile del clero, il 17 febbraio 1790 era stata eretta una diocesi costituzionale, comprensiva del dipartimento della Mayenne, che non venne riconosciuta dalla bolla \"Qui Christi Domini\" di papa Pio VII del 29 novembre 1801. Il suo territorio entr\u00f2 a far parte interamente della diocesi di Le Mans.\nIl concordato del 1817 prevedeva la creazione della diocesi di Laval, ma il progetto non and\u00f2 in porto.\nLa diocesi \u00e8 stata eretta il 30 giugno 1855 con la bolla \"Proprium fuit semper\" di papa Pio IX, ricavandone il territorio dalla diocesi di Le Mans. Originariamente era suffraganea dell'arcidiocesi di Tours. Fu eretta a cattedrale la chiesa della Trinit\u00e0; una benefattrice, Madame Berset de Vaufleury, aveva donato allo Stato, a condizione che fosse istituita la diocesi, un palazzo di sua propriet\u00e0 perch\u00e9 divenisse il palazzo episcopale e un vasto terreno per la costruzione del seminario.\nPrimo vescovo fu Casimir Wicart, trasferito da Fr\u00e9jus il 28 settembre 1855, che fece il suo ingresso solenne in diocesi il 20 novembre successivo. Al Wicart si deve l'organizzazione della nuova diocesi, la costruzione del seminario, l'istituzione del capitolo della cattedrale, delle missioni parrocchiali.\nIl 17 gennaio 1871 la Vergine sarebbe apparsa a quattro fanciulli, promettendo loro che Laval sarebbe stata risparmiata dalla guerra che in quel momento vedeva di fronte Francia e Prussia. Il vescovo Wicart si affrett\u00f2 a riconoscere l'autenticit\u00e0 delle apparizioni e dette avvi\u00f2 alla costruzione della basilica di Pontmain, meta di pellegrinaggio.\nI successori di Wicart non ebbero molta fortuna: Le Hardy du Marais aveva una salute cagionevole e non pot\u00e9 fare molto per la diocesi; Mar\u00e9chal mor\u00ec improvvisamente un mese dopo il suo ingresso in diocesi; Bougaud mor\u00ec d'infarto qualche mese dopo la sua installazione; Cl\u00e9ret fu colpito da paralisi quattro anni dopo la sua nomina e due anni dopo mor\u00ec.\nNel 1896 fu nominato vescovo Pierre-Joseph Geay, uomo energico e di tendenze liberali, che si scontr\u00f2 aspramente con l'anima pi\u00f9 conservatrice della sua diocesi. La distanza tra le due anime della diocesi si fece sempre pi\u00f9 acuta nel corso dell'episcopato di Geay e dalla discussione sui principi e sulle idee si pass\u00f2 agli attacchi personali contro il vescovo, il quale, esasperato per una situazione divenuta per lui sempre pi\u00f9 insopportabile, dette le dimissioni nel 1904.\nDopo un anno e mezzo di sede vacante, fu nominato vescovo nel 1906 Eug\u00e8ne-Jacques Grellier, che riusc\u00ec a riportare la calma nella sua diocesi, e in trent'anni di episcopato riorganizz\u00f2 la diocesi, che rimaneva essenzialmente di carattere rurale.\nNegli anni sessanta del XX secolo la diocesi visse un periodo di crisi, come molte altre diocesi francesi di quel periodo, in cui circa trenta sacerdoti abbandonarono il ministero.\nCon le ordinanze episcopali del maggio del 1997 e dell'agosto del 1998, l'organizzazione territoriale \u00e8 stata completamente rivista, con la soppressione di numerose parrocchie e la loro riduzione dalle quasi 300 del 1990 alle attuali 31.\nL'8 dicembre 2002, con la riorganizzazione delle circoscrizioni diocesane francesi, \u00e8 entrata a far parte della provincia ecclesiastica di Rennes.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 307.940 persone contava 283.000 battezzati, corrispondenti al 91,9% del totale.\nIstituti religiosi presenti in diocesi.\nNel 2013 contavano case in diocesi i seguenti istituti religiosi:"}
{"id": "501950", "revid": "92723", "url": "https://it.wikipedia.org/wiki?curid=501950", "title": "Diocesi di La Vega", "text": "La diocesi di La Vega (in latino: \"Dioecesis Vegensis\") \u00e8 una sede della Chiesa cattolica nella Repubblica Dominicana suffraganea dell'arcidiocesi di Santiago de los Caballeros. Nel 2019 contava 811.000 battezzati su 822.500 abitanti. \u00c8 retta dal vescovo H\u00e9ctor Rafael Rodr\u00edguez Rodr\u00edguez, M.S.C.\nTerritorio.\nLa diocesi comprende le province dominicane di La Vega, Monse\u00f1or Nouel, Hermanas Mirabal e S\u00e1nchez Ram\u00edrez.\nSede vescovile \u00e8 la citt\u00e0 di La Vega, dove si trova la cattedrale dell'Immacolata Concezione di Maria Vergine.\nIl territorio \u00e8 suddiviso in 58 parrocchie.\nStoria.\nConcepci\u00f3n de la Vega fu sede di una delle prime tre diocesi erette dagli spagnoli nel \"Nuovo Mondo\". L'8 agosto 1511 papa Giulio II, con la bolla \"Romanus pontifex\", eresse tre sedi, le diocesi di Santo Domingo e di Concepci\u00f3n, sull'isola di Hispaniola, e la diocesi di San Juan sull'isola di Porto Rico, tutte suffraganee dell'arcidiocesi di Siviglia.\nFu nominato vescovo Pedro Su\u00e1rez Deza, che fu il primo a raggiungere l'isola di Hispaniola, probabilmente nel 1514; tra i suoi primi atti ci fu la benedizione della posa della prima pietra della cattedrale di Santo Domingo. Su\u00e1rez Deza fu anche l'unico vescovo della diocesi di Concepci\u00f3n, che fu soppressa nel 1527 ed unita alla diocesi di Santo Domingo.\nLa diocesi \u00e8 stata nuovamente eretta il 25 settembre 1953 con la bolla \"Si magna et excelsa\" di papa Pio XII, ricavandone il territorio dall'arcidiocesi di Santo Domingo, di cui era originariamente suffraganea.\nIl 16 gennaio 1978 ha ceduto una porzione del suo territorio a vantaggio dell'erezione della diocesi di San Francisco de Macor\u00eds e contemporaneamente ha acquisito il territorio della provincia di Salcedo, fino ad allora sottoposta alla giurisdizione della diocesi di Santiago de los Caballeros.\nIl 14 febbraio 1994 \u00e8 entrata a far parte della provincia ecclesiastica dell'arcidiocesi di Santiago de los Caballeros.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 822.500 persone contava 811.000 battezzati, corrispondenti al 98,6% del totale."}
{"id": "501951", "revid": "92723", "url": "https://it.wikipedia.org/wiki?curid=501951", "title": "Diocesi di Lichinga", "text": "La diocesi di Lichinga (in latino: \"Dioecesis Lichingaensis\") \u00e8 una sede della Chiesa cattolica in Mozambico suffraganea dell'arcidiocesi di Nampula. Nel 2019 contava 272.600 battezzati su 1.387.100 abitanti. \u00c8 retta dal vescovo Atanasio Amisse Canira.\nTerritorio.\nLa diocesi comprende l'intera provincia di Niassa in Mozambico.\nSede vescovile \u00e8 la citt\u00e0 di Lichinga, dove si trova la cattedrale di San Giuseppe.\nIl territorio \u00e8 suddiviso in 21 parrocchie.\nStoria.\nLa diocesi di Villa Cabral fu eretta il 21 luglio 1963 con la bolla \"Nampulensis\" di papa Paolo VI, ricavandone il territorio dalla diocesi di Nampula (oggi arcidiocesi). Originariamente era suffraganea dell'arcidiocesi di Louren\u00e7o Marques (oggi arcidiocesi di Maputo).\nIl 29 luglio 1976 per effetto del decreto \"Cum Excellentissimus\" della Congregazione per l'evangelizzazione dei popoli ha assunto il nome attuale.\nIl 4 giugno 1984 \u00e8 entrata a far parte della provincia ecclesiastica dell'arcidiocesi di Nampula.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.387.100 persone contava 272.600 battezzati, corrispondenti al 19,7% del totale."}
{"id": "501952", "revid": "92723", "url": "https://it.wikipedia.org/wiki?curid=501952", "title": "Diocesi di Livramento de Nossa Senhora", "text": "La diocesi di Livramento de Nossa Senhora (in latino: \"Dioecesis Liberationis Marianae\") \u00e8 una sede della Chiesa cattolica in Brasile suffraganea dell'arcidiocesi di Vit\u00f3ria da Conquista appartenente alla regione ecclesiastica Nordeste 3. Nel 2019 contava 265.226 battezzati su 306.202 abitanti. \u00c8 retta dal vescovo Armando Bucciol.\nTerritorio.\nLa diocesi comprende 20 comuni nella parte centrale dello stato brasiliano di Bahia: Livramento de Nossa Senhora, Aba\u00edra, Barra da Estiva, Boninal, Contendas do Sincor\u00e1, Dom Bas\u00edlio, \u00c9rico Cardoso, Ibicoara, Ibipitanga, Ibitiara, Iramaia, Itua\u00e7u, Jussiape, Mucug\u00ea, Novo Horizonte, Paramirim, Piat\u00e3, Rio de Contas, Rio do Pires e Tanha\u00e7u.\nSede vescovile \u00e8 la citt\u00e0 di Livramento de Nossa Senhora, dove si trova la cattedrale di Nostra Signora della Liberazione (\"Nossa Senhora do Livramento\").\nIl territorio si estende su 23.836\u00a0km\u00b2 ed \u00e8 suddiviso in 21 parrocchie.\nStoria.\nLa diocesi \u00e8 stata eretta il 27 febbraio 1967 con la bolla \"Qui divina liberalitate\" di papa Paolo VI, ricavandone il territorio dalla diocesi di Caetit\u00e9.\nOriginariamente suffraganea dell'arcidiocesi di San Salvador di Bahia, il 16 gennaio 2002 \u00e8 entrata a far parte della provincia ecclesiastica dell'arcidiocesi di Vit\u00f3ria da Conquista.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 306.202 persone contava 265.226 battezzati, corrispondenti all'86,6% del totale."}
{"id": "501953", "revid": "92723", "url": "https://it.wikipedia.org/wiki?curid=501953", "title": "Arcidiocesi di Lecce", "text": "Larcidiocesi di Lecce () \u00e8 una sede metropolitana della Chiesa cattolica in Italia appartenente alla regione ecclesiastica Puglia. Nel 2019 contava 289.770 battezzati su 291.300 abitanti. \u00c8 retta dall'arcivescovo Michele Seccia.\nTerritorio.\nL'arcidiocesi comprende 18 comuni:\nSede arcivescovile \u00e8 la citt\u00e0 di Lecce, dove si trova la cattedrale di Maria Santissima Assunta.\nTre chiese leccesi hanno ricevuto la dignit\u00e0 di basilica minore:\nParrocchie e vicarie.\nIl territorio si estende su 750\u00a0km\u00b2 ed \u00e8 suddiviso in 77 parrocchie, raggruppate in 4 vicarie:\nProvincia ecclesiastica.\nLa provincia ecclesiastica dell'arcidiocesi di Lecce, istituita nel 1980, comprende 4 suffraganee:\nStoria.\nLe origini.\nLa tradizione, non anteriore alla seconda met\u00e0 del Cinquecento, fa risalire la fondazione della diocesi di Lecce ai tempi apostolici: nel I secolo Giusto di Corinto avrebbe predicato la fede cristiana nella citt\u00e0 salentina convertendo Oronzo, che sarebbe poi stato consacrato vescovo a Corinto dall'apostolo Paolo, che gli avrebbe affiancato come coadiutore e successore il nipote Fortunato.\nA partire dal Seicento, storici locali come Giulio Cesare Infantino e Francesco Nicola Fatal\u00f2 ampliarono la cronotassi leccese dei primi secoli, in parte fatta propria da Ferdinando Ughelli nella sua \"Italia sacra\", e, secondo i gusti dell'epoca, \u00abcon l'ausilio della fantasia\u00bb recepirono \u00abacritiche tradizioni circa le origini della sede vescovile e la successione episcopale\u00bb. Divennero cos\u00ec vescovi di Lecce, prelati che storicamente occuparono altre sedi episcopali, come Leucio di Brindisi, Dionisio di Roma, Biagio di Sebaste o Niceta di Remesiana.\nSecondo De Leo, le leggende agiografiche all'origine della cronotassi episcopale leccese sottintendono tuttavia un \u00abnucleo di verit\u00e0\u00bb, e cio\u00e8 che \u00ab\u00e8 estremamente verosimile che la diffusione del Cristianesimo in Terra d'Otranto sia avvenuta verso il IV-V secolo per opera del protovescovo di Brindisi Leucio\u00bb. Una prima presenza cristiana a Lecce \u00e8 inoltre ricordata in uno dei carmi del vescovo Paolino di Nola nel IV secolo.\nLa diocesi \u00e8 storicamente documentata a partire dalla seconda met\u00e0 del VI secolo: nel 553 il vescovo Venanzio \"Lippiensis\" sottoscriveva a Costantinopoli il \"Constitutum\" con cui papa Vigilio vietava la condanna dei Tre Capitoli; nel 595, a causa della morte del vescovo, papa Gregorio Magno nominava Pietro di Otranto visitatore apostolico della diocesi e lo incaricava di vegliare sull'elezione del nuovo vescovo. Della diocesi leccese non si hanno pi\u00f9 notizie fino all'XI secolo.\nIl medioevo.\nLa diocesi di Lecce fa la sua ricomparsa nella seconda met\u00e0 dell'XI secolo, in concomitanza con le conquiste normanne, che fecero di Lecce un importante centro commerciale, fino a diventare capoluogo del Salento. In questo periodo troviamo il vescovo Teodoro, documentato in diplomi del 1057, del 1092 e del 1101, testi sulla cui autenticit\u00e0 tuttavia gli storici non sono unanimi.\nAll'inizio del XII secolo \u00e8 noto il vescovo Formoso, il cui nome appare nell'epigrafe dedicatoria della cattedrale, che egli fece costruire nel 1114 con l'aiuto del conte di Lecce Goffredo d'Altavilla, fratello di Roberto il Guiscardo; venne ristrutturata dopo il 1230, su disposizione del vescovo Roberto. \u00c8 documentata dal medioevo l'appartenenza di Lecce alla provincia ecclesiastica dell'arcidiocesi di Otranto.\nRisale al 1133, per opera del conte Accardo II, la fondazione del monastero benedettino femminile di San Giovanni Evangelista, che l'anno successivo divenne immediatamente soggetto alla Santa Sede per disposizione dell'antipapa Anacleto II. Divenne prima abbadessa Agnese, sorella del conte. Nel 1180 venne fondato il monastero benedettino dei Santi Niccol\u00f2 e Cataldo.\nNel XII secolo, \u00abla Chiesa di Lecce ebbe in donazione alcuni feudi, tra i quali quello di San Pietro Vernotico\u2026 Il vescovo di Lecce vantava diritti feudali su San Pietro Vernotico, Novoli, Carmiano, Magliano, Monteroni, San Pietro in Lama e Lequile, aveva giurisdizione civile e criminale su Lequile, Cavallino, Lizzanello, Vanze, Merine, Campi, Strud\u00e0, Melendugno, San Cassiano e Squinzano\u00bb.\nTra XIII e XIV secolo arrivarono a Lecce alcuni importanti ordini religiosi: nel 1219 arrivarono i francescani, inviati dallo stesso san Francesco d'Assisi, che fondarono il primo convento nel 1273; in seguito giunsero i Celestini di Santa Croce e nel 1388 i domenicani.\nPer l'importanza assunta dalla citt\u00e0 nel XV secolo, il vescovo Tommaso Morganti nel 1410 ottenne dal papa l'esenzione dalla giurisdizione metropolitica degli arcivescovi di Otranto; ma tale privilegio dur\u00f2 per poco tempo, in quanto venne revocato al successore Curello Ciccaro.\nCinquecento e Seicento.\nDal 17 maggio 1518 fino al 3 giugno 1521, durante l'episcopato di Giovanni Antonio Acquaviva d'Aragona, la diocesi di Lecce fu unita \"in persona episcopi\" alla diocesi di Alessano.\nDurante l'episcopato di Braccio Martelli, a met\u00e0 XVI secolo, ci fu un forte impulso all'edilizia religiosa; in questo periodo aprirono nuovi cantieri, tra i pi\u00f9 importanti quello della basilica di Santa Croce. Lo stesso vescovo fu il primo prelato leccese a partecipare al concilio di Trento.\nNella seconda met\u00e0 del Cinquecento, la Chiesa leccese fu segnata dal lungo episcopato di Annibale Saraceno (1560-1591), fratello del cardinale Giovanni Michele Saraceni, che lo aveva preceduto, come amministratore apostolico, sulla cattedra salentina. Entrato in conflitto con il capitolo della cattedrale, fu accusato della morte del tesoriere capitolare e sottoposto a giudizio a Roma, dove venne condannato e sospeso per sette anni (1571-1578). Durante questo periodo, nel quale la diocesi venne governata da vicari provenienti da altre diocesi, fu celebrato il primo sinodo diocesano per l'applicazione delle normative tridentine (1563). In questi anni arrivarono a Lecce i gesuiti (1574), guidati da san Bernardino Realino, e i teatini (1591), preceduti dai carmelitani nel 1546.\nVita difficile ebbe anche il successore Scipione Spina (1591-1639), che entr\u00f2 in conflitto pure lui con il capitolo della cattedrale, composto da rampolli delle migliori famiglie aristocratiche della citt\u00e0 in continua competizione fra loro, e soprattutto con le autorit\u00e0 cittadine, che lo accusarono di appropriazione indebita di fondi dell'ospedale dello Spirito Santo. Trasferitosi a Roma per essere sottoposto a processo, fu rinchiuso nelle prigioni di Castel Sant'Angelo nel 1596 fino alla chiusura del processo, da cui usc\u00ec vittorioso, ma raggiunse Lecce solo nel 1600.\nVero iniziatore della riforma tridentina a Lecce fu il vescovo Luigi Pappacoda (1639-1670), \u00abuomo energico, ma conciliante, celebr\u00f2 sinodi, visit\u00f2 le parrocchie e ottenne importanti risultati a vantaggio della Riforma\u00bb. Lustro alla Chiesa leccese fu data dall'elezione al soglio pontificio, con il nome di Innocenzo XII, di Antonio Pignatelli, che era stato vescovo a Lecce dal 1671 al 1682.\nChiesa e arte barocca.\nNella seconda met\u00e0 del XVI secolo, la Chiesa leccese inizi\u00f2 una rivoluzione architettonica che sarebbe durata circa due secoli. Con gli stimoli pervenuti dal barocco romano e del plateresco spagnolo, i vescovi di Lecce, e gli ordini religiosi presenti in citt\u00e0, avviarono una serie di modifiche e di nuove strutture, che poco dopo influenzarono anche le residenze signorili, segnando cos\u00ec l'inizio del \"barocco leccese\", che trov\u00f2 nella Chiesa la sua pi\u00f9 grande promotrice. Si venne a creare in alcuni casi una specie di simbiosi vescovo-architetto, come nei casi di Luigi Pappacoda, con Giuseppe Zimbalo, e di Antonio e Michele Pignatelli con Giuseppe Cino.\nNel 1661 Luigi Pappacoda commission\u00f2 la ricostruzione del duomo all'architetto Giuseppe Zimbalo, che concluse i lavori nel 1682; nel 1751 Alfonso Sozy Carafa vi fece aggiungere l'artistico portone in rovere.\nNel XVII secolo Lecce divenne un vero e proprio cantiere a cielo aperto. Risalgono a questo periodo i lavori per la costruzione della basilica di San Giovanni Battista o del Rosario e delle chiese di Sant'Irene, Santa Teresa, Sant'Anna, Santa Chiara, Sant'Angelo o Santa Maria di Costantinopoli, San Matteo, della chiesa della Madre di Dio o delle Scalze e di altre. Si comprende, quindi, come l'attivit\u00e0 della Chiesa leccese, sia stata fondamentale per lo sviluppo dell'intera citt\u00e0.\nNel XVIII secolo la Chiesa leccese continu\u00f2, anche se con meno frenesia, ad erigere chiese barocche, i principali esempi sono chiesa delle Alcantarine o di Santa Maria della Provvidenza e la chiesa del Carmine.\nIl Settecento.\nIl seminario, completato nel 1709 e inaugurato il 1\u00ba settembre, venne fatto edificare dal vescovo Michele Pignatelli, che ne affid\u00f2 progettazione e realizzazione a Giuseppe Cino.\nPoco dopo la citt\u00e0 e la diocesi leccese vissero uno dei momenti pi\u00f9 cupi e tristi della loro storia, punto culminante dei contrasti secolari tra autorit\u00e0 civile e autorit\u00e0 religiosa. \u00abFabrizio Pignatelli, rappresentante della resistenza papale contro gli exequatur e le gabelle avverse ai chierici, non accettava le restrizioni in materia volute dall'amministrazione civica, la quale lamentava l'impossibilit\u00e0 di sopravvivenza, visto il numero di coloro che si ponevano sotto la tonaca per non pagare le tasse\u00bb. \u00abIl contrasto profondo tra autorit\u00e0 ecclesiastica e civile, che caus\u00f2 prima la repentina cattura e deportazione del vescovo Pignatelli fuori del Regno, e poi l'espulsione da Lecce del vicario generale Scipione Martirani, nonch\u00e9 l'incarcerazione dei parenti dell'uno e dell'altro\u00bb, \u00e8 all'origine dell'interdetto lanciato contro la citt\u00e0 dal vescovo Fabrizio Pignatelli, confermato con un breve apostolico da papa Clemente XI il 24 dicembre 1711. A Lecce fu cos\u00ec vietata ogni tipo di attivit\u00e0 religiosa, sacramentale e pastorale, fino alla risoluzione delle gravi tensioni tra Stato e Chiesa nel 1719.\nTra i prelati del Settecento si distinsero in particolare Scipione Sersale (1744-1751), che si prodig\u00f2 per l'organizzazione del seminario e l'adeguata preparazione dei candidati al sacerdozio; e Alfonso Sozy Carafa (1751-1783), che si adoper\u00f2 per riportare un clima di serenit\u00e0 nella Chiesa e nella citt\u00e0 di Lecce.\nEpoca contemporanea.\nNell'Ottocento, il vescovo Nicola Caputo (1818-1862) fu l'unico vescovo salentino ad appoggiare apertamente il processo unitario. Nel 1848 procedette alla benedizione del vessillo tricolore durante i moti rivoluzionari, cosa che gli caus\u00f2 alcuni anni d'esilio a Capua; nel 1860 invi\u00f2 un messaggio benaugurale a Garibaldi. Con l'unit\u00e0 d'Italia, molti beni della chiesa leccese furono confiscati, tra cui anche il seminario, divenuto una caserma, e restituito alla diocesi grazie alle istanze del vescovo Salvatore Luigi Zola (1877-1898).\nL'inizio del Novecento vide l'azione pastorale del vescovo Gennaro Trama (1902-1927), che \u00abcombatt\u00e9 gli errori del modernismo, celebr\u00f2 il congresso eucaristico del 1925, promosse l'associazionismo laicale con la nascita dell'Azione Cattolica, dei terziari francescani, delle dame di Carit\u00e0, delle diverse confraternite; promosse anche la nascita del Piccolo Credito Salentino, prima banca cattolica nel Salento\u00bb.\nNel secondo dopoguerra oper\u00f2 il vescovo Francesco Minerva (1950-1981), che cerc\u00f2 di applicare le normative del concilio Vaticano II, e che nel 1956, dal 29 aprile al 6 maggio, ospit\u00f2 a Lecce il XV Congresso eucaristico nazionale, a cui intervenne come legato pontificio il cardinale Marcello Mimmi.. Fu presente anche l'allora cardinale Angelo Giuseppe Roncalli, futuro papa Giovanni XXIII. Durante il suo episcopato venne fondato il settimanale l\"'Ora del Salento\" (1963) e fu eretto l'Istituto di Scienze Religiose (1959), per la formazione dei laici.\nIl 28 settembre 1960 la diocesi perse la sua secolare suffraganeit\u00e0 all'arcidiocesi di Otranto, diventando immediatamente soggetta alla Santa Sede in virt\u00f9 della bolla \"Cum a nobis\" di Giovanni XXIII.\nIl 20 ottobre 1980 Lecce \u00e8 stata elevata al rango di sede metropolitana con la costituzione apostolica \"Conferentia Episcopalis Apuliae\" di papa Giovanni Paolo II. Con questa bolla, contestualmente alla soppressione delle sedi metropolitane di Brindisi e Otranto, viene istituita la provincia ecclesiastica leccese costituita da 6 diocesi suffraganee: Otranto, Ugento-Santa Maria di Leuca, Nard\u00f2, Gallipoli, Brindisi e Ostuni. Il 30 settembre 1986, con il decreto \"Instantibus votis\" della Congregazione per i Vescovi, sia Brindisi e Ostuni che Nard\u00f2 e Gallipoli, furono unite in \"plena unione\"; il numero delle suffraganee si ridimension\u00f2 cos\u00ec a 4 diocesi. Francesco Minerva fu l'ultimo vescovo ed il primo arcivescovo metropolita di Lecce.\nNel 1988 viene annessa all'arcidiocesi la parrocchia della frazione di Borgagne nel comune di Melendugno precedentemente appartenuta all'arcidiocesi di Otranto.\nIl 17 e 18 settembre 1994 l'arcidiocesi di Lecce ricevette la visita apostolica di papa Giovanni Paolo II che in tale occasione inaugur\u00f2 il Sinodo diocesano e il nuovo Seminario arcivescovile e defin\u00ec la citt\u00e0 di Lecce \"una vera e propria citt\u00e0 chiesa\".\nNel 2006, nel 50\u00ba anniversario del XV Congresso eucaristico nazionale, si \u00e8 tenuto un \"Congresso eucaristico diocesano\", presieduto da Cosmo Francesco Ruppi, a cui hanno partecipato i vescovi e arcivescovi suffraganei e, delegati da papa Benedetto XVI, i cardinali Salvatore De Giorgi e Angelo Sodano.\nNegli anni 2016-2017 si \u00e8 svolto il sinodo diocesano dei giovani, come momento di particolare ascolto delle nuove generazioni, indetto, preparato e celebrato dall'arcivescovo Domenico D'Ambrosio.\nIl 26 agosto 2021, solennit\u00e0 dei Santi Patroni, viene inaugurato dall'arcivescovo Michele Seccia il giubileo in occasione dei duemila anni dalla nascita di Sant'Oronzo. Con decreto della Penitenzieria Apostolica viene concessa l'indulgenza plenaria per il giubileo.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nI vescovi che precedono Venanzio (VI secolo) non sono storicamente attestati, ma deriverebbero da una ricostruzione della storiografia leccese secentesca.\nStatistiche.\nL'arcidiocesi nel 2019 su una popolazione di 291.300 persone contava 289.770 battezzati, corrispondenti al 99,5% del totale."}
{"id": "501954", "revid": "110157", "url": "https://it.wikipedia.org/wiki?curid=501954", "title": "Diocesi di Leeds", "text": "La diocesi di Leeds (in latino: \"Dioecesis Loidensis\") \u00e8 una sede della Chiesa cattolica in Inghilterra suffraganea dell'arcidiocesi di Liverpool. Nel 2019 contava 168.000 battezzati su 2.115.000 abitanti. \u00c8 retta dal vescovo Marcus Stock.\nTerritorio.\nLa diocesi comprende parte dello Yorkshire e Humber in Inghilterra.\nSede vescovile \u00e8 la citt\u00e0 di Leeds, dove si trova la cattedrale di Sant'Anna.\nIl territorio \u00e8 suddiviso in 82 parrocchie.\nStoria.\nLa diocesi \u00e8 stata eretta da papa Leone XIII il 20 dicembre 1878 con il breve \"Quae ex hac\", in seguito alla divisione della diocesi di Beverley, che copriva l'intero territorio dello Yorkshire: a sud del fiume Ouse la presente diocesi, e a nord del medesimo fiume la diocesi di Middlesbrough. La citt\u00e0 di York si trov\u00f2 divisa tra le due nuove diocesi, e solo nel 1982 tutte le parrocchie cittadine sono state riunite sotto la giurisdizione di Middlesbrough. Originariamente era suffraganea dell'arcidiocesi di Westminster.\nDal 1900 al 1904 fu costruita la cattedrale di Sant'Anna.\nIl 28 ottobre 1911 \u00e8 entrata a far parte della provincia ecclesiastica di Liverpool.\nIl 30 maggio 1980 la diocesi ha ceduto una porzione del suo territorio a vantaggio dell'erezione della diocesi di Hallam.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.115.000 persone contava 168.000 battezzati, corrispondenti al 7,9% del totale."}
{"id": "501955", "revid": "92723", "url": "https://it.wikipedia.org/wiki?curid=501955", "title": "Diocesi di Legazpi", "text": "La diocesi di Legazpi (in latino: \"Dioecesis Legazpiensis\") \u00e8 una sede della Chiesa cattolica nelle Filippine suffraganea dell'arcidiocesi di C\u00e1ceres. Nel 2019 contava 1.429.500 battezzati su 1.534.440 abitanti. \u00c8 retta dal vescovo Joel Zamudio Baylon.\nTerritorio.\nLa diocesi comprende la provincia filippina di Albay nella parte meridionale dell'isola di Luzon.\nSede vescovile \u00e8 la citt\u00e0 di Legazpi, dove si trova la cattedrale di San Gregorio Magno.\nIl territorio si estende su 2.553 km\u00b2 ed \u00e8 suddiviso in 47 parrocchie.\nStoria.\nLa diocesi \u00e8 stata eretta il 29 giugno 1951 con la bolla \"Quo in Philippina\" di papa Pio XII, ricavandone il territorio dall'arcidiocesi di C\u00e1ceres.\nIl 27 maggio 1974 ha ceduto una porzione del suo territorio a vantaggio dell'erezione della diocesi di Virac.\nIl 7 febbraio 1977, con la lettera apostolica \"Quam altas\", papa Paolo VI ha proclamato la Beata Maria Vergine, con il titolo di Nostra Signora della Salute, patrona principale della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.534.440 persone contava 1.429.500 battezzati, corrispondenti al 93,2% del totale."}
{"id": "501956", "revid": "72396", "url": "https://it.wikipedia.org/wiki?curid=501956", "title": "Diocesi di Legnica", "text": "La diocesi di Legnica () \u00e8 una sede della Chiesa cattolica in Polonia suffraganea dell'arcidiocesi di Breslavia. Nel 2019 contava 816.100 battezzati su 839.700 abitanti. \u00c8 retta dal vescovo Andrzej Siemieniewski.\nHa come patroni i santi apostoli Pietro e Paolo, san Giuseppe e sant'Edvige di Andechs.\nTerritorio.\nLa diocesi comprende la parte occidentale del voivodato della Bassa Slesia.\nSede vescovile \u00e8 la citt\u00e0 di Legnica, dove si trova la cattedrale dei Santi Pietro e Paolo. Nella diocesi sorgono anche 4 basiliche minori: la basilica dei Santi Erasmo e Pancrazio a Jelenia G\u00f3ra; la basilica di Sant'Edvige a Legnickie Pole; la basilica dell'Assunzione della Beata Vergine Maria a Krzesz\u00f3w (voivodato della Bassa Slesia); e la basilica dell'Assunzione della Beata Vergine Maria e San Nicola a Boles\u0142awiec.\nIl territorio \u00e8 suddiviso in 29 decanati e in 238 parrocchie.\nStoria.\nLa diocesi \u00e8 stata eretta il 25 marzo 1992 da papa Giovanni Paolo II con la bolla \"Totus tuus Poloniae populus\", ricavandone il territorio dall'arcidiocesi di Breslavia.\nIl 25 marzo 1993 \u00e8 stato istituito il seminario maggiore diocesano.\nIl 7 ottobre 1993, con la lettera apostolica \"Christifideles dioecesis\", papa Giovanni Paolo II ha confermato i Santi Pietro e Paolo patroni principali della diocesi, e San Giuseppe, invocato con il titolo di \u00abCustode del Redentore\u00bb (\"Redemptoris custos\"), patrono secondario.\nNel mese di giugno del 1997 ha ricevuto la visita pastorale di papa Giovanni Paolo II.\nIl 24 febbraio 2004 ha ceduto una porzione del suo territorio a vantaggio dell'erezione della diocesi di \u015awidnica.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 839.700 persone contava 816.100 battezzati, corrispondenti al 97,2% del totale."}
{"id": "501957", "revid": "92723", "url": "https://it.wikipedia.org/wiki?curid=501957", "title": "Diocesi di Le Havre", "text": "La diocesi di Le Havre (in latino: \"Dioecesis Portus Gratiae\") \u00e8 una sede della Chiesa cattolica in Francia suffraganea dell'arcidiocesi di Rouen. Nel 2019 contava 327.700 battezzati su 398.180 abitanti. \u00c8 retta dal vescovo Jean-Luc Brunin.\nTerritorio.\nLa diocesi comprende parte dell'arrondissement di Le Havre, situato nel dipartimento francese della Senna Marittima e nella regione dell'Alta Normandia.\nSede vescovile \u00e8 la citt\u00e0 di Le Havre, dove si trova la cattedrale di \"Notre-Dame\".\nIl territorio si estende su 1.253\u00a0km\u00b2 ed \u00e8 suddiviso in 21 parrocchie, raggruppate in 7 zone pastorali.\nStoria.\nLa diocesi \u00e8 stata eretta il 6 luglio 1974 con la bolla \"Quae Sacrosanctum\" di papa Paolo VI, ricavandone il territorio dall'arcidiocesi di Rouen.\nTra il 1992 e il 1995 la diocesi ha vissuto il suo primo sinodo, aperto liturgicamente l'11 ottobre 1992 e chiuso con le solenni sessioni del 3-5 giugno 1995. In seguito ai lavori sinodali, \u00e8 stata presa la decisione di aggiornare e rivedere l'organizzazione parrocchiale diocesana; con un'ordinanza del giugno del 1998, il vescovo Saudreau ha soppresso tutte le parrocchie esistenti fino a quel momento e contestualmente ne ha erette 21 nuove.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 398.180 persone contava 327.700 battezzati, corrispondenti all'82,3% del totale."}
{"id": "501958", "revid": "1935652", "url": "https://it.wikipedia.org/wiki?curid=501958", "title": "Diocesi di Leiria-F\u00e1tima", "text": "La diocesi di Leiria-F\u00e1tima (in latino: \"Dioecesis Leiriensis-Fatimensis\") \u00e8 una sede della Chiesa cattolica in Portogallo suffraganea del patriarcato di Lisbona. Nel 2019 contava 270.334 battezzati su 302.120 abitanti. La sede \u00e8 vacante, in attesa che il vescovo eletto Jos\u00e9 Ornelas Carvalho, S.C.I., ne prenda possesso.\nTerritorio.\nLa diocesi si estende su due distretti portoghesi. Comprende:\nSede vescovile \u00e8 la citt\u00e0 di Leiria, dove si trova la cattedrale dell'Immacolata Concezione. A F\u00e1tima sorge l'omonimo santuario, uno dei pi\u00f9 importanti santuari mariani del mondo, con la basilica dedicata alla Vergine del Rosario.\nIl territorio si estende su 1.700\u00a0km\u00b2 ed \u00e8 suddiviso in 74 parrocchie, raggruppate in 9 vicariati: Monte Real, Marinha Grande, Milagres, Colmeisas, Leiria, Batalha, Porto de M\u00f3s, F\u00e1tima e Our\u00e9m.\nStoria.\nLa diocesi di Leiria fu eretta il 22 maggio 1545 con la bolla \"Pro excellenti\" di papa Paolo III, ricavandone il territorio dalla diocesi di Coimbra e dal priorato esente di Santa Maria di Leiria. Fu nominato come primo vescovo Br\u00e1s de Barros, ultimo priore di Santa Maria.\nInizialmente fu eretta a cattedrale la chiesa di \"Nossa Senhora da Pena\", chiesa matrice della citt\u00e0 episcopale, che tuttavia era troppo piccola per le esigenze di culto; l'odierna cattedrale fu costruita tra il 1550 ed il 1574.\nNel 1585 la diocesi si ampli\u00f2 incorporando le parrocchie di S\u00e3o Vicente de Aljubarrota, Alvados, Arrimal, Sei\u00e7a, F\u00e1tima, Freixianda, Juncal, Mendiga, Minde, Olival, Our\u00e9m, Porto de M\u00f3s e Serro Ventoso. Un successivo ampliamento ebbe luogo il 9 ottobre 1614 quando si aggiunsero alla diocesi le parrocchie di Nossa Senhora dos Prazeres de Aljubarrota e di Alpedriz, secondo quanto previsto dalla bolla \"Decet Romanum Pontificem\" di papa Paolo V. Questi territori annessi a Leiria furono in entrambi i casi sottratti al patriarcato di Lisbona.\nNel 1640 il vescovo Pedro Barbosa de E\u00e7a fu obbligato a fuggire dalla diocesi in seguito alla rivoluzione indipendentista portoghese: trov\u00f2 riparo in Castiglia, morendo nello stesso anno. Negli anni successivi i vescovi Diogo de Sousa nominato da Giovanni IV e Jer\u00f3nimo de Mascarenhas nominato da Filippo IV non ottennero il riconoscimento pontificio e la diocesi rimase vacante.\nBr\u00e1s de Barros celebr\u00f2 il primo sinodo diocesano nel 1549. Altri sinodi furono organizzati da Pedro de Castilho nel 1598, da Jos\u00e9 Alves Correia da Silva nel 1943, e da Serafim de Sousa Ferreira e Silva nel 1995-2002.\nNel 1672 il vescovo Pedro Vieira da Silva istitu\u00ec il seminario diocesano.\nL'invasione francese del 1807 ebbe tragiche conseguenze sulla vita della diocesi, perch\u00e9 fu accompagnata dalla distruzione della maggior parte degli edifici religiosi (palazzo vescovile, monasteri, chiese) e dal saccheggio delle rendite ecclesiastiche.\nUn altro trauma per la diocesi fu la soppressione degli ordini religiosi decretata dal ministro Joaquim Ant\u00f3nio de Aguiar nel 1834. Nello stesso anno fu chiuso il seminario, che fu nuovamente ristabilito nel 1850.\nIl 30 settembre 1881 fu soppressa nell'ambito della riorganizzazione territoriale delle diocesi del Portogallo con la bolla \"Gravissimum Christi\" di papa Leone XIII: il suo territorio fu spartito tra la diocesi di Coimbra e il patriarcato di Lisbona.\nNei primi lustri del XX secolo si organizz\u00f2 nella diocesi un movimento restaurazionista, anche come reazione alla politica anticlericale della prima repubblica. Questo movimento fu incoraggiato anche dalle apparizioni di Fatima fra il 13 maggio e il 13 ottobre 1917. Il 17 gennaio 1918 la diocesi fu ristabilita con la bolla \"Quo vehementius\" di papa Benedetto XV. Nel 1921 fu concessa la celebrazione della messa sul luogo delle apparizioni, primo passo dell'erezione del santuario di F\u00e1tima, che si svilupper\u00e0 nel decennio successivo, fino all'approvazione canonica del culto di Nostra Signora di Fatima il 13 ottobre 1930.\nIl 25 marzo 1957 la diocesi ha incorporato la parrocchia di Formigais, che dal 1881 era stata assoggettata al patriarcato di Lisbona.\nIl 3 dicembre 1962, con il breve \"Miris modis auctus\", papa Giovanni XXIII dichiar\u00f2 Nostra Signora di Fatima patrona principale della diocesi, assieme a sant'Agostino d'Ippona, vescovo e dottore della Chiesa.\nDal 13 maggio 1984 ha assunto il nome attuale in forza della bolla \"Qua pietate\" di papa Giovanni Paolo II.\nLa presenza del santuario di F\u00e1tima \u00e8 stata motivo di diverse visite dei papi alla diocesi: Paolo VI nel 1967, Giovanni Paolo II nel 1982, nel 1991 e nel 2000; Benedetto XVI nel 2010 e infine Francesco nel 2017.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 302.120 persone contava 270.334 battezzati, corrispondenti all'89,5% del totale."}
{"id": "501959", "revid": "110157", "url": "https://it.wikipedia.org/wiki?curid=501959", "title": "Diocesi di Le Mans", "text": "La diocesi di Le Mans (in latino: \"Dioecesis Cenomanensis\") \u00e8 una sede della Chiesa cattolica in Francia suffraganea dell'arcidiocesi di Rennes. Nel 2019 contava 364.300 battezzati su 567.561 abitanti. \u00c8 retta dal vescovo Yves Le Saux, Comm. l'Emm.\nTerritorio.\nLa diocesi comprende il dipartimento francese della Sarthe.\nSede vescovile \u00e8 la citt\u00e0 di Le Mans, dove si trova la cattedrale di San Giuliano.\nIl territorio si estende su 6.206\u00a0km\u00b2 ed \u00e8 suddiviso in 94 parrocchie, raggruppate in 13 decanati.\nStoria.\nLa diocesi \u00e8 stata eretta in epoca antica. La tradizione e gli antichi cataloghi episcopali tramandano i nomi di alcuni santi vescovi, risalenti alla met\u00e0 circa del IV secolo, le cui tombe furono scoperte nell'antica cattedrale dal vescovo Aldrico verso la met\u00e0 del IX secolo; tra queste quella del protovescovo san Giuliano. Il primo vescovo storicamente documentato \u00e8 san Vittorio (\"Victurius\"), che nel 453 partecip\u00f2 al concilio di Angers e nel 461 a quello di Tours.\n\"Vindunum\", capitale del popolo celtico dei Cenomani, era una \"civitas\" della provincia romana della Gallia Lugdunense terza, come testimoniato dalla \"Notitia Galliarum\" dell'inizio del V secolo. Dal punto di vista religioso, come di quello civile, Le Mans dipendeva dalla provincia ecclesiastica dell'arcidiocesi di Tours, sede metropolitana provinciale.\nVerso la fine del VI secolo emerse la figura del vescovo Bertrando; sembra che fosse talmente ricco da regalare un cavallo ad ognuno dei suoi chierici; fece costruire la basilica dei santi Pietro e Paolo, oggi nota come \"chiesa della Couture\", nella cui cripta riposano i resti del vescovo.\nGli eremiti svolsero un ruolo importante nell'evangelizzazione delle campagne nel VI secolo; tra questi si distinsero i santi eremiti Fraimbault, Calais, C\u00e9ner\u00e9, Siviard e L\u00e9onard.\nDurante l'Alto Medioevo Le Mans fu centro del culto di santa Scolastica, il cui corpo fu portato in citt\u00e0 nel 660. Verso la met\u00e0 del IX secolo i Normanni distrussero il monastero che ospitava le reliquie. Nell'874 una parte delle reliquie fu smembrata per una donazione al monastero di Juvigny les Dames. La parte restante fu custodita nella chiesa collegiata di San Pietro, all'interno della cittadella di Le Mans. Un violento incendio colp\u00ec la citt\u00e0 il 3 settembre 1134 e delle reliquie rimasero solo alcune ossa calcinate. Tuttavia, il culto sopravvisse: l'11 luglio 1464 sar\u00e0 eretta una confraternita in onore di santa Scolastica, che il 23 novembre 1876 sar\u00e0 dichiarata patrona della diocesi.\nAgli inizi dell'XI secolo venne fondata una delle abbazie pi\u00f9 rinomate di Francia, quella di Solesmes. Nel XII e XIII secolo si ebbe un'ulteriore importante fioritura monastica, soprattutto ad opera dei monaci cistercensi.\nTra il XIII e il XV secolo venne edificata la cattedrale in stile gotico.\nNel 1603 fu fondato il famoso collegio di La Fl\u00e8che, gestito dai gesuiti. Ebbe fra i suoi allievi Cartesio, il principe Eugenio e Marin Mersenne.\nDurante l'episcopato di Montenard de Tressan (\u2020 1712) fu istituito il seminario diocesano.\nIn seguito al concordato con la bolla \"Qui Christi Domini\" di papa Pio VII del 29 novembre 1801 la diocesi si trov\u00f2 a coincidere con i dipartimenti della Sarthe e della Mayenne; per questo motivo cedette porzioni del suo territorio alle diocesi di S\u00e9ez, di Orl\u00e9ans, di Tours e di diocesi di Chartres, incorporando parte del territorio della diocesi di Angers.\nIl 30 giugno 1855 ha ceduto un'altra porzione del suo territorio, corrispondente a quello del dipartimento della Mayenne, a vantaggio dell'erezione della diocesi di Laval.\nL'8 dicembre 2002, con la riorganizzazione delle circoscrizioni ecclesiastiche francesi, la diocesi \u00e8 entrata a far parte della provincia ecclesiastica dell'arcidiocesi di Rennes.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nFondamentale per lo studio della storia della diocesi e dei suoi vescovi nel primo millennio \u00e8 il cosiddetto \"Corpus Cenomanensis\", redatto verso la met\u00e0 del IX secolo, costituito da una serie di \"Vitae\" di santi, di vescovi e di eremiti, e soprattutto da due testi, sui quali successivamente furono compilati diversi cataloghi episcopali: le \"Gesta domni Aldrici cenomannicae urbis episcopi\" (circa 840) e l\"'Actus Pontificum Cenomannis in urbe degentium\" (prima dell'856). L'insieme di questi testi va assunto con le dovute cautele, per la presenza al suo interno di numerose falsificazioni, asserzioni fraudolente e anacronismi.\nStatistiche.\nLa diocesi nel 2019 su una popolazione di 567.561 persone contava 364.300 battezzati, corrispondenti al 64,2% del totale."}
{"id": "501960", "revid": "125019220", "url": "https://it.wikipedia.org/wiki?curid=501960", "title": "Diocesi di Le\u00f3n en Nicaragua", "text": "La diocesi di Le\u00f3n en Nicaragua (in latino: \"Dioecesis Leonensis in Nicaragua\") \u00e8 una sede della Chiesa cattolica in Nicaragua suffraganea dell'arcidiocesi di Managua. Nel 2019 contava 848.000 battezzati su 933.620 abitanti. \u00c8 retta dal vescovo Ren\u00e9 S\u00f3crates S\u00e1ndigo Jir\u00f3n.\nTerritorio.\nLa diocesi comprende i due dipartimenti nicaraguensi di Chinandega e Le\u00f3n.\nSede vescovile \u00e8 la citt\u00e0 di Le\u00f3n, dove si trova la cattedrale di Santa Maria di Gracia. A El Viejo sorge la basilica dell'Immacolata Concezione, il principale santuario del Nicaragua.\nIl territorio \u00e8 suddiviso in 57 parrocchie.\nStoria.\nLa diocesi del Nicaragua fu eretta il 26 febbraio 1531 da papa Clemente VII. L'erezione fu confermata il 3 novembre 1534 con la bolla \"Aequum reputamus\" dello stesso papa Clemente VII, ricavandone il territorio dalla diocesi di Panam\u00e1 (oggi arcidiocesi). Nei decenni successivi all'erezione il territorio della diocesi si ampli\u00f2 con la giurisdizione sull'intera Costa Rica.\nOriginariamente suffraganea dell'arcidiocesi di Siviglia, l'11 febbraio 1547 divenne suffraganea dell'arcidiocesi di Lima e tale rimase fino al 16 dicembre 1743, quando entr\u00f2 a far parte della provincia ecclesiastica di Santiago di Guatemala.\nIl 28 febbraio 1850 cedette una porzione del suo territorio a vantaggio dell'erezione della diocesi di San Jos\u00e9 de Costa Rica (oggi arcidiocesi).\nIl 2 dicembre 1913, in forza della bolla \"Quum iuxta apostolicum effatum\" di papa Pio X, ha ceduto altre porzioni di territorio a vantaggio dell'erezione della diocesi di Granada, del vicariato apostolico di Bluefields (oggi diocesi) e dell'arcidiocesi di Managua, di cui divenne contestualmente suffraganea. Con la stessa bolla la diocesi ha assunto il nome attuale.\nIl 17 dicembre 1962 ha ceduto un'ulteriore porzione territoriale a vantaggio dell'erezione della diocesi di Estel\u00ed.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 933.620 persone contava 848.000 battezzati, corrispondenti al 90,8% del totale."}
{"id": "501961", "revid": "78273", "url": "https://it.wikipedia.org/wiki?curid=501961", "title": "Diocesi di Le\u00f3n (Messico)", "text": ""}
{"id": "501962", "revid": "92723", "url": "https://it.wikipedia.org/wiki?curid=501962", "title": "Diocesi di Leopoldina", "text": "La diocesi di Leopoldina (in latino: \"Dioecesis Leopoldinensis\") \u00e8 una sede della Chiesa cattolica in Brasile suffraganea dell'arcidiocesi di Juiz de Fora appartenente alla regione ecclesiastica Leste 2. Nel 2019 contava 433.600 battezzati su 615.500 abitanti. \u00c8 retta dal vescovo Edson Jos\u00e9 Oriolo dos Santos.\nTerritorio.\nLa diocesi comprende 32 comuni nella parte meridionale dello Stato brasiliano di Minas Gerais: Leopoldina, Al\u00e9m Para\u00edba, Argirita, Astolfo Dutra, Bar\u00e3o de Monte Alto, Cataguases, Dona Eus\u00e9bia, Estrela Dalva, Eugen\u00f3polis, Guarani, Guidoval, Guiricema, Itamarati de Minas, Laranjal, Miradouro, Mira\u00ed, Muria\u00e9, Palma, Patroc\u00ednio do Muria\u00e9, Pirapetinga, Pira\u00faba, Rodeiro, Ros\u00e1rio da Limeira, Santana de Cataguases, Santo Ant\u00f4nio do Aventureiro, S\u00e3o Geraldo, S\u00e3o Sebasti\u00e3o da Vargem Alegre, Tocantins, Ub\u00e1, Vieiras, Visconde do Rio Branco e Volta Grande.\nSede vescovile \u00e8 la citt\u00e0 di Leopoldina, dove si trova la cattedrale di San Sebastiano.\nIl territorio si estende su una superficie di 8.491\u00a0km\u00b2 ed \u00e8 suddiviso in 61 parrocchie, raggruppate in 6 foranie: Al\u00e9m Para\u00edba, Cataguases, Ub\u00e1, Visconde do Rio Branco, Leopoldina, Muria\u00e9.\nStoria.\nLa diocesi \u00e8 stata eretta il 28 marzo 1942 con la bolla \"Quae ad maius\" di papa Pio XII, ricavandone il territorio dall'arcidiocesi di Mariana e dalla diocesi di Juiz de Fora (oggi arcidiocesi).\nIl 1\u00ba giugno 1950, con la lettera apostolica \"Paterna caritas\", papa Pio XII ha proclamato la Beata Maria Vergine dal Cuore Immacolato patrona principale della diocesi, e i Santi Antonio Maria Claret e Teresa di Lisieux patroni secondari.\nOriginariamente suffraganea dell'arcidiocesi di Mariana, il 14 aprile 1962 \u00e8 entrata a far parte della provincia ecclesiastica dell'arcidiocesi di Juiz de Fora.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 615.500 persone contava 433.600 battezzati, corrispondenti al 70,4% del totale."}
{"id": "501963", "revid": "322321", "url": "https://it.wikipedia.org/wiki?curid=501963", "title": "Diocesi di Le Puy-en-Velay", "text": "La diocesi di Le Puy-en-Velay (in latino: \"Dioecesis Aniciensis\") \u00e8 una sede della Chiesa cattolica in Francia suffraganea dell'arcidiocesi di Clermont. Nel 2019 contava 183.850 battezzati su 234.000 abitanti. La sede \u00e8 vacante, in attesa che il vescovo eletto Yves Baumgarten ne prenda possesso.\nTerritorio.\nLa diocesi corrisponde al dipartimento francese dell'Alta Loira nella regione dell'Alvernia.\nSede vescovile \u00e8 la citt\u00e0 di Le Puy-en-Velay, dove si trova la basilica cattedrale di Notre-Dame du Puy. A Brioude sorge la basilica di San Giuliano.\nIl territorio si estende su 4.977\u00a0km\u00b2 ed \u00e8 suddiviso in 284 parrocchie.\nStoria.\nLa diocesi dei Vellavi, antico popolo della Gallia celtica, \u00e8 attestata a partire dal IV secolo. Tradizionalmente si ritiene che la prima sede della diocesi fosse la citt\u00e0 di \"Ruessium\", oggi Saint-Paulien, e che in seguito con sant'Evodio (chiamato in francese \"Vosy\") sia stata trasferita a \"Anicium\", l'odierna Le Puy-en-Velay. Fondatore della comunit\u00e0 cristiana sarebbe stato san Giorgio, cui sarebbero seguiti san Macario, san Marcellino, san Ronzio, Eusebio e san Pauliano. Gli scavi archeologici e gli studi successivi condotti nel Novecento hanno messo in crisi il dato tradizionale: nel 1957 l'archeologo Gounot scriveva che \u00abl'archeologia oggi non pu\u00f2 segnalare alcuna traccia certa dell'esistenza di questi personaggi (san Giorgio e i suoi successori) e nemmeno di una civilizzazione paleocristiana o merovingia a Saint-Paulien\u00bb. Secondo Cubizolles, \"Anicium\" \u00e8 stata la prima \u00e8 unica sede episcopale dei Vellavi e sant'Evodio il suo primo vescovo.\nLa \"civitas Vallevorum\", documentata dalla \"Notitia Galliarum\" del V secolo, dipendeva dal punto di vista amministrativo da Bourges, capitale della provincia romana dell'Aquitania prima; di conseguenza la diocesi appartenne fin dall'inizio alla provincia ecclesiastica dell'arcidiocesi di Bourges.\nUna chiesa cattedrale fu costruita verso la fine del V secolo, mentre un secolo dopo, alla fine del VI secolo, si contano gi\u00e0 altre chiese vicino alla cattedrale.\nInfatti verso la fine del VI secolo il cristianesimo pot\u00e9 diffondersi e consolidarsi grazie all'opera dei monaci missionari irlandesi, tra i quali l'abate san Colombano fondatore dell'abbazia di Luxeuil nel 590, una delle pi\u00f9 importanti e conosciute della Francia e matrice di centinaia di monasteri nel regno Franco grazie ai suoi monaci e alla sua regola seguita nei monasteri di Chamali\u00e8res, Royat, Mauriac, Brageac, Manglieu (collegati all'Abbazia di Solignac e all'abbazia di Mozac).\nNell'VIII secolo esisteva gi\u00e0 il pellegrinaggio alla Madonna di Puy, che fu la pi\u00f9 importante meta di pellegrinaggio francese durante il Medioevo. Nel X secolo che l'antica citt\u00e0 di \"Anicium\" cambia nome, per assumere quello di Puy-Sainte Marie. La devozione mariana era collegata anche al pellegrinaggio verso Santiago di Compostela: Puy era infatti una tappa nel cammino che dalla Francia raggiungeva Santiago.\nVerso il 1000, papa Silvestro II rese la diocesi di Le Puy immediatamente soggetta alla Santa Sede. Papa Leone IX conferm\u00f2 il privilegio dell'esenzione dalla giurisdizione metropolitica, aggiungendovi quello dell'uso del pallio.\nNel 955 l'imperatore Lotario IV conferm\u00f2 al vescovo Godescalc il privilegio, concesso a Adalard nel 923, di amministrare la giustizia, di battere moneta e di gestire il mercato. Nel 1134 il potere temporale dei vescovi fu esteso da Luigi il Grosso su tutta la citt\u00e0 di Puy. Il 20 luglio 1165 papa Alessandro III conferm\u00f2 la sovranit\u00e0 dei vescovi sulla citt\u00e0 episcopale e su tutta una serie di castelli, chiese e monasteri nel Velay, nel Vivarais e in Alvernia.\nNel 1265 Guy Le Gross Foulquois, che era stato vescovo di Le Puy dal 1257 al 1259, fu eletto papa con il nome di Clemente IV.\nIl 25 marzo 1407, anno in cui la festa dell'Annunciazione coincideva con il Venerd\u00ec Santo, suscitando timori per la fine del mondo, segn\u00f2 l'inizio della festa annuale della Vergine di Puy, che da allora si ripete ogni 25 marzo.\nNella prima met\u00e0 del XVII secolo il territorio diocesano divenne luogo dell'azione missionaria e catechetica di san Giovanni Francesco R\u00e9gis.\nNel 1652 il vescovo Henri Cauchon de Maupas du Tour fond\u00f2 il seminario diocesano affidando la direzione e l'insegnamento ai padri sulpiziani.\nAlla vigilia della rivoluzione, la diocesi contava 137 parrocchie, suddivise in tre arcipreture: Monistrol, Saint-Paulien e Solignac.\nIn seguito al concordato, con la bolla \"Qui Christi Domini\" di papa Pio VII del 29 novembre 1801 la diocesi fu soppressa e il suo territorio fu incorporato a quello della diocesi di Saint-Flour.\nNel giugno 1817 fra Santa Sede e governo francese fu stipulato un nuovo concordato, cui fece seguito il 27 luglio la bolla \"Commissa divinitus\", con la quale il papa restaurava la sede di Le Puy; fu nominato vescovo Jean-Pierre de Gallien de Chabons. Tuttavia, poich\u00e9 il concordato non entr\u00f2 in vigore in quanto non ratificato dal Parlamento di Parigi, la nomina di Chabons non ebbe effetto.\nIl 6 ottobre 1822 in forza della bolla \"Paternae charitatis\" del medesimo papa Pio VII la diocesi fu ristabilita sull'antico territorio, a cui fu aggiunto il distretto di Brioude che prima della Rivoluzione faceva parte della diocesi di Saint-Flour. Ritorn\u00f2 allora ad essere suffraganea dell'arcidiocesi di Bourges.\nNel 1861 il gesuita padre Henri Rami\u00e8re fond\u00f2 la rivista \"Messaggero del Sacro Cuore\" attraverso il quale promosse la diffusione dell'Apostolato della Preghiera, ideato dal suo confratello Fran\u00e7ois-Xavier Gautrelet.\nL'8 dicembre 2002, con la riorganizzazione delle circoscrizioni diocesane francesi, \u00e8 entrata a far parte della provincia ecclesiastica dell'arcidiocesi di Clermont.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nIl pi\u00f9 antico catalogo dei vescovi di Puy \u00e8 contenuto in un sacramentario del X secolo e menziona solo cinque vescovi, nell'ordine: Evodio, Aurelio, Suacro, Scutario e Ermentario. Sono molto pochi i vescovi storicamente documentati per i primi nove secoli della storia della diocesi; la tradizione liturgica ne riporta molti altri, per i quali tuttavia non esistono prove storiche.\nStatistiche.\nLa diocesi nel 2019 su una popolazione di 234.000 persone contava 183.850 battezzati, corrispondenti al 78,6% del totale."}
{"id": "501964", "revid": "92723", "url": "https://it.wikipedia.org/wiki?curid=501964", "title": "Diocesi di Leribe", "text": "La diocesi di Leribe (in latino: \"Dioecesis Leribensis\") \u00e8 una sede della Chiesa cattolica in Lesotho suffraganea dell'arcidiocesi di Maseru. Nel 2019 contava 252.440 battezzati su 440.206 abitanti. \u00c8 retta dal vescovo Augustinus Tumaole Bane, O.M.I.\nTerritorio.\nLa diocesi comprende i distretti di Butha-Buthe e Leribe in Lesotho.\nSede vescovile \u00e8 la citt\u00e0 di Leribe, detta anche Hlotse, dove si trovano la cattedrale di Santa Monica e la concattedrale di San Giuseppe.\nIl territorio \u00e8 suddiviso in 19 parrocchie.\nStoria.\nLa diocesi \u00e8 stata eretta l'11 dicembre 1952 con la bolla \"Quod solet\" di papa Pio XII, ricavandone il territorio dalla diocesi di Maseru (oggi arcidiocesi).\nOriginariamente suffraganea dell'arcidiocesi di Bloemfontein, il 3 gennaio 1961 \u00e8 entrata a far parte della provincia ecclesiastica dell'arcidiocesi di Maseru.\nIl 19 marzo 1975 per effetto del decreto \"Excellentissimus\" della Congregazione per l'evangelizzazione dei popoli la chiesa di San Giuseppe \u00e8 stata elevata al grado di concattedrale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 440.206 persone contava 252.440 battezzati, corrispondenti al 57,3% del totale."}
{"id": "501965", "revid": "92723", "url": "https://it.wikipedia.org/wiki?curid=501965", "title": "Diocesi di Les Cayes", "text": "La diocesi di Les Cayes (in latino: \"Dioecesis Caiesensis\") \u00e8 una sede della Chiesa cattolica ad Haiti suffraganea dell'arcidiocesi di Port-au-Prince. Nel 2019 contava battezzati su abitanti. \u00c8 retta dal vescovo cardinale Chibly Langlois.\nTerritorio.\nLa diocesi comprende la citt\u00e0 di Les Cayes, dove si trova la cattedrale di Nostra Signora dell'Assunzione.\nIl territorio \u00e8 suddiviso in 64 parrocchie.\nStoria.\nLa diocesi \u00e8 stata eretta il 3 ottobre 1861 con la bolla \"Christianae religionis\" di papa Pio IX, ricavandone il territorio dall'arcidiocesi di Santo Domingo.\nIl 20 aprile 1972 ha ceduto una porzione del suo territorio a vantaggio dell'erezione della diocesi di J\u00e9r\u00e9mie.\nIl 13 luglio 2008 ha ceduto un'altra porzione di territorio a vantaggio dell'erezione della diocesi di Anse-\u00e0-Veau-Mirago\u00e2ne.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 723.205 persone contava 433.960 battezzati, corrispondenti al 60,0% del totale."}
{"id": "501966", "revid": "92723", "url": "https://it.wikipedia.org/wiki?curid=501966", "title": "Diocesi di Les Gona\u00efves", "text": "La diocesi di Les Gona\u00efves (in latino: \"Dioecesis Gonayvesensis\") \u00e8 una sede della Chiesa cattolica ad Haiti suffraganea dell'arcidiocesi di Cap-Ha\u00eftien. Nel 2019 contava 972.000 battezzati su 1.728.000 abitanti. \u00c8 retta dal vescovo Yves-Marie P\u00e9an, C.S.C.\nTerritorio.\nLa diocesi comprende la citt\u00e0 di Les Gona\u00efves, dove si trova la cattedrale di San Carlo Borromeo.\nIl territorio \u00e8 suddiviso in 57 parrocchie.\nStoria.\nLa diocesi \u00e8 stata eretta il 3 ottobre 1861 con la bolla \"Gravissimum sollicitudinis\" di papa Pio IX, ricavandone il territorio dall'arcidiocesi di Santo Domingo. Originariamente era suffraganea dell'arcidiocesi di Port-au-Prince.\nIl 20 aprile 1972 ha ceduto una porzione del suo territorio a vantaggio dell'erezione della diocesi di Hinche.\nIl 7 aprile 1988 \u00e8 entrata a far parte della provincia ecclesiastica dell'arcidiocesi di Cap-Ha\u00eftien.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.728.000 persone contava 972.000 battezzati, corrispondenti al 56,3% del totale."}
{"id": "501968", "revid": "92723", "url": "https://it.wikipedia.org/wiki?curid=501968", "title": "Diocesi di Lexington", "text": "La diocesi di Lexington (in latino: \"Dioecesis Lexingtonensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Louisville appartenente alla regione ecclesiastica V (AL, KY, LA, MS, TN). Nel 2019 contava 43.400 battezzati su 1.671.400 abitanti. \u00c8 retta dal vescovo John Eric Stowe, O.F.M.Conv.\nTerritorio.\nLa diocesi comprende le seguenti contee nella parte orientale del Kentucky, negli Stati Uniti d'America: Anderson, Bath, Bell, Bourbon, Boyd, Boyle, Breathitt, Carter, Clark, Clay, Cumberland, Elliott, Estill, Fayette, Floyd, Franklin, Garrard, Greenup, Harlan, Jackson, Jessamine, Johnson, Knott, Knox, Laurel, Lawrence, Lee, Leslie, Letcher, Lincoln, Madison, Magoffin, Martin, McCreary, Menifee, Mercer, Montgomery, Morgan, Nicholas, Owsley, Perry, Pike, Powell, Pulaski, Rockcastle, Rowan, Scott, Wayne, Whitley, Wolfe e Woodford.\nSede vescovile \u00e8 la citt\u00e0 di Lexington, dove si trova la cattedrale di Cristo Re (\"Chist the King\").\nIl territorio si estende su 42.520\u00a0km\u00b2 ed \u00e8 suddiviso in 59 parrocchie.\nStoria.\nLa diocesi \u00e8 stata eretta il 14 gennaio 1988 con la bolla \"Kentukianae ecclesiae\" di papa Giovanni Paolo II, ricavandone il territorio dalla diocesi di Covington e dall'arcidiocesi di Louisville.\nIl 16 febbraio 1989, con la lettera apostolica \"Unum qui laeti\", papa Giovanni Paolo II ha confermato la Beata Maria Vergine, venerata con il titolo di \"Regina Caeli\", patrona della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.671.400 persone contava 43.400 battezzati, corrispondenti al 2,6% del totale."}
{"id": "501970", "revid": "92723", "url": "https://it.wikipedia.org/wiki?curid=501970", "title": "Diocesi di Alessio", "text": "La diocesi di Alessio (in latino: \"Dioecesis Alexiensis\") \u00e8 una sede della Chiesa cattolica in Albania suffraganea dell'arcidiocesi di Scutari-Pult. Nel 2019 contava 89.900 battezzati su 129.864 abitanti. \u00c8 retta dal vescovo Ottavio Vitale, R.C.I.\nTerritorio.\nLa diocesi si estende nella parte settentrionale dell'Albania.\nSede vescovile \u00e8 la citt\u00e0 di Alessio (\"Lezh\u00eb\" in albanese), dove si trova la cattedrale di San Nicola.\nIl territorio si estende su 300\u00a0km\u00b2 ed \u00e8 suddiviso in 12 parrocchie.\nStoria.\nIncerte sono le origini della diocesi di Alessio. Tradizionalmente viene attribuito a questa sede il vescovo Valente, che partecip\u00f2 al concilio di Sardica attorno al 344; Farlati tuttavia assegna questo vescovo alla sede di Esco nella Dacia Ripense. \u00c8 pi\u00f9 probabile che appartenesse alla diocesi di Alessio il vescovo Giovanni, \"episcopus Lissiensis\", che, scacciato dalla sua sede per le incursioni degli Slavi, fu nominato da papa Gregorio I a Squillace. Dopo Giovanni non sono pi\u00f9 conosciuti vescovi in questa fase della storia della diocesi.\nGli scavi archeologici hanno portato alla luce costruzioni paleocristiane sia dentro sia fuori le mura: ambienti delle antiche terme trasformate in basilica cristiana nella prima met\u00e0 del V secolo; resti della chiesa di San Giorgio della seconda met\u00e0 dello stesso secolo; scavi sotto la chiesa di San Nicola con i resti di una basilica protobizantina. Inoltre un'iscrizione latina ricorda San Mena martire, documentato anche da un'ampolla del VI secolo.\nIn epoca bizantina, la diocesi di Alessio \u00e8 attestata nelle \"Notitiae Episcopatuum\" del patriarcato di Costantinopoli, dall'inizio del IX secolo fino al XII secolo; nelle \"Notitiae\" la diocesi di \"\u0388\u03bb\u03b9\u03c3\u03c3\u03cc\u03c2\" (Elissos) \u00e8 annoverata tra le suffraganee dell'arcidiocesi di Durazzo, assieme alle diocesi di Stefaniaco, Cunavia e Croia. Del periodo bizantino tuttavia non si conosce nessun vescovo.\nDopo lo scisma del 1054 e la separazione delle Chiese dipendenti da Roma da quelle sottomesse al patriarcato di Costantinopoli, papa Clemente III, nel 1089, sottopose le diocesi dell'Albania settentrionale, e cio\u00e8 Dulcigno, Suacia, Scutari, Drivasto e Pult, alla sede metropolitana di Doclea, gi\u00e0 in precedenza trasferita ad Antivari. In questo atto non si fa menzione della diocesi di Alessio.\nSolo nel XIV secolo, con la fine della presenza bizantina e l'inizio di quella veneziana, fu restaurata la sede di Alessio, che ebbe nuovamente una successione regolare di vescovi latini, il primo dei quali \u00e8 Giacomo, documentato nel 1357. Nelle \"Provinciales\" del XIV e XV secolo, la diocesi \u00e8 compresa sia nella provincia ecclesiastica dell'arcidiocesi di Durazzo che in quella di Antivari. Nel 1453 fu iniziata la costruzione della cattedrale di San Nicola, dove volle essere sepolto l'eroe nazionale albanese, Giorgio Castriota Scanderbeg.\nA partire dagli inizi del XVI secolo, la regione fu occupata dagli Ottomani, che convertirono tre delle cinque chiese di Alessio in moschee, ma abbandonarono la cattedrale perch\u00e9 tre dervisci vi commisero suicidio gettandosi da una torre. Inoltre, un accordo con i Veneziani nel 1506, garant\u00ec il mantenimento della diocesi. Contestualmente all'occupazione turca, furono soppresse diverse diocesi latine della regione, tra cui quella di Croia, il cui territorio, in parte, fu annesso a quello di Alessio. L'occupazione port\u00f2 anche gravi conseguenze per la gerarchia ecclesiastica: nel 1478 il vescovo dovette abbandonare Alessio e porre la sua residenza a Kallmet; spesso i vescovi non potevano nemmeno risiedere in diocesi, la quale, nelle fonti curiali romane, \u00e8 denominata \"titularis ecclesia in partibus infidelium\"; indizio di questa situazione precaria \u00e8 la nomina di ben 18 vescovi per il solo XVI secolo; proprio Roma dovette spesso richiamare i vescovi sull'obbligo di risiedere in diocesi, dove ancora numerosi erano il clero e i fedeli cattolici.\nConsistente era la presenza dei Francescani. A loro appartenevano diversi monasteri, l'ultimo dei quali, ancora attivo all'inizio del XX secolo, era quello dedicato a Sant'Antonio di Padova, che fu meta di un importante pellegrinaggio compiuto nel giorno della sua festa (13 giugno) e che, secondo la tradizione, era stato fondato dallo stesso santo. Proprio dai Francescani, all'inizio del XVII secolo, il vescovo Benedetto Orsini (1621-1654) pot\u00e9 comprare un palazzo come residenza vescovile, poich\u00e9 il precedente era stato occupato dai Turchi.\nSi deve allo stesso vescovo Benedetto Orsini una dettagliata relazione sullo stato della diocesi nella prima met\u00e0 del XVII secolo, con un elenco delle chiese e dei villaggi che vi facevano parte. Sempre all'epoca di questo vescovo furono risolti alcuni contenziosi circa la delimitazione dei confini con le vicine diocesi di Arbano e di Sap\u00eb.\nNel 1692 sono segnalati circa 15.000 fedeli distribuiti in circa 30 parrocchie; nel 1785 il numero dei fedeli censiti \u00e8 di 19.404.\nLa diocesi fu suffraganea dell'arcidiocesi di Antivari fino al 1886, quando entr\u00f2 a far parte della provincia ecclesiastica di Scutari. Nell'Ottocento il vescovo risiedeva abitualmente a Kallmet. Il 25 dicembre 1888 cedette una porzione di territorio a vantaggio dell'erezione dell'abbazia nullius di Sant'Alessandro dei Mirditi di Orosh.\nDurante l'epoca dell'ateismo di stato, la diocesi di Alessio fu sede vacante dal 1948 al 2005: nel 1948 il vescovo Frano Gjini fu condannato a morte per la sua fedelt\u00e0 al cristianesimo; \u00e8 stato beatificato il 5 novembre 2016. Dal 2000 era stato nominato un amministratore apostolico per ripristinare la diocesi.\nAlmeno dal 1621 \u00e8 segnalata come cattedrale la chiesa dedicata alla Vergine Maria, in sostituzione di quella di San Nicola. Il 28 ottobre 2007 il cardinale Giovanni Battista Re ha consacrato la nuova cattedrale, che ha ripreso il nome antico.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nPer i secoli XIII e XIV, Eubel attesta una duplice serie di vescovi legati a questa diocesi: la sede \"Alexiensis\" e quella \"Lissaniensis, Lisiensis o Lixiensis\". La seguente cronotassi, per i secoli indicati, riporta la prima serie di vescovi.\nStatistiche.\nLa diocesi nel 2019 su una popolazione di 129.864 persone contava 89.900 battezzati, corrispondenti al 69,2% del totale."}
{"id": "501972", "revid": "322321", "url": "https://it.wikipedia.org/wiki?curid=501972", "title": "Arcidiocesi di Lingayen-Dagupan", "text": "Larcidiocesi di Lingayen-Dagupan (in latino: \"Archidioecesis Lingayensis-Dagupanensis\") \u00e8 una sede metropolitana della Chiesa cattolica nelle Filippine. Nel 2019 contava 1.213.500 battezzati su 1.462.400 abitanti. \u00c8 retta dall'arcivescovo Socrates Buenaventura Villegas.\nTerritorio.\nL'arcidiocesi comprende 2 citt\u00e0 e 15 municipalit\u00e0 nella parte centrale della provincia filippina di Pangasinan sull'isola di Luzon: Bautista, Basista, Bayambang, Calasiao, Binmaley, Dagupan, Laoac, Malasiqui, Lingayen, Mangaldan, Manaoag, Mapandan, San Carlos, San Jacinto, San Fabian, Santa Barbara e Urbiztondo.\nSede arcivescovile \u00e8 la citt\u00e0 di Dagupan, dove si trova la cattedrale di San Giovanni. A Lingayen si trova la concattedrale dei Re Magi. A Manaoag sorge la basilica minore di Nostra Signora del Rosario.\nIl territorio si estende su 1.565\u00a0km\u00b2 ed \u00e8 suddiviso in 51 parrocchie.\nProvincia ecclesiastica.\nLa provincia ecclesiastica di Lingayen-Dagupan, istituita nel 1963, comprende le seguenti suffraganee:\nLa provincia ecclesiastica si estende sulle province civili filippine di Pangasinan, Nueva Ecija e La Union sull'isola di Luzon.\nStoria.\nLa diocesi di Lingayen fu eretta il 19 maggio 1928 con la bolla \"Continuam omnium\" di papa Pio XI, ricavandone il territorio dalla diocesi di Nueva Segovia (oggi arcidiocesi) e dall'arcidiocesi di Manila. Originariamente era suffraganea della stessa arcidiocesi di Manila.\nL'11 febbraio 1954 per effetto della bolla \"Exitiosum bellum\" di papa Pio XII la sede vescovile fu traslata da Lingayen a Dagupan e contestualmente la diocesi assunse il nome di diocesi di Lingayen-Dagupan.\nIl 12 giugno 1955 cedette una porzione del suo territorio a vantaggio dell'erezione della prelatura territoriale di Iba (oggi diocesi).\nIl 16 febbraio 1963 ha ceduto altre porzioni di territorio a vantaggio dell'erezione delle diocesi di Cabanatuan e di Tarlac e contestualmente \u00e8 stata elevata al rango di arcidiocesi metropolitana.\nIl 12 gennaio 1985 ha ceduto ulteriori porzioni di territorio a vantaggio dell'erezione delle diocesi di Alaminos e di Urdaneta.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 1.462.400 persone contava 1.213.500 battezzati, corrispondenti all'83,0% del totale."}
{"id": "501973", "revid": "92723", "url": "https://it.wikipedia.org/wiki?curid=501973", "title": "Diocesi di Limoeiro do Norte", "text": "La diocesi di Limoeiro do Norte (in latino: \"Dioecesis Limo\u00ebirensis\") \u00e8 una sede della Chiesa cattolica in Brasile suffraganea dell'arcidiocesi di Fortaleza appartenente alla regione ecclesiastica Nordeste 1. Nel 2019 contava 452.300 battezzati su 563.285 abitanti. \u00c8 retta dal vescovo Andr\u00e9 Vital F\u00e9lix da Silva, S.C.I.\nTerritorio.\nLa diocesi comprende per intero la mesoregione del Jaguaribe nella parte nord-orientale dello Stato del Cear\u00e1 in Brasile, per un totale di 20 comuni: Alto Santo, Ibicuitinga, Jaguaruana, Limoeiro do Norte, Morada Nova, Palhano, Quixer\u00e9, Russas, S\u00e3o Jo\u00e3o do Jaguaribe, Tabuleiro do Norte, Aracati, Fortim, Icapu\u00ed, Itai\u00e7aba, Jaguaretama, Jaguaribara, Erer\u00ea, Iracema, Pereiro e Potiretama.\nSede vescovile \u00e8 la citt\u00e0 di Limoeiro do Norte, dove si trova la cattedrale dell'Immacolata Concezione.\nIl territorio si estende su 18.440\u00a0km\u00b2 ed \u00e8 suddiviso in 27 parrocchie, raggruppate in 6 zone pastorali: Bananui\u00f9, Castanh\u00e3o, Figueiredo, da Praia, do Vale, da V\u00e1rzea.\nStoria.\nLa diocesi \u00e8 stata eretta il 7 maggio 1938 con la bolla \"Ad dominicum cuiusvis\" di papa Pio XI, ricavandone il territorio dall'arcidiocesi di Fortaleza.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 563.285 persone contava 452.300 battezzati, corrispondenti all'80,3% del totale."}
{"id": "501974", "revid": "267975", "url": "https://it.wikipedia.org/wiki?curid=501974", "title": "Diocesi di Liegi", "text": "La diocesi di Liegi (in latino: \"Dioecesis Leodiensis\") \u00e8 una sede della Chiesa cattolica in Belgio suffraganea dell'arcidiocesi di Malines-Bruxelles. Nel 2019 contava 731.600 battezzati su 1.093.377 abitanti. \u00c8 retta dal vescovo Jean-Pierre Delville.\nTerritorio.\nLa diocesi comprende la provincia di Liegi.\nSede vescovile \u00e8 la citt\u00e0 di Liegi, dove si trova la cattedrale di San Paolo. A Malmedy sorge l'ex cattedrale dedicata ai Santi Pietro, Paolo e Quirino.\nIl territorio si estende su 3.862\u00a0km\u00b2 ed \u00e8 suddiviso in 552 parrocchie. Le parrocchie sono raggruppate in 17 decanati, a loro volta suddivisi in diverse unit\u00e0 pastorali: Liegi-riva sinistra, Liegi-riva destra, Mosa inferiore, Fl\u00e9ron, Mosa superiore, Ans, Verviers, \"Plateau de Herve\", Malmedy, Spa, Stavelot, Ourthe-Ambl\u00e8ve-Condroz, Huy, Hesbaye, B\u00fcllingen, Eupen-La Calamine e Saint-Vith.\nLa maggioranza della popolazione (Valloni) \u00e8 di lingua francese; la minoranza appartiene alla comunit\u00e0 germanofona del Belgio.\nStoria.\nLa diocesi di Liegi \u00e8 la pi\u00f9 antica del Belgio, attestata nella prima met\u00e0 del IV secolo, ed anche la pi\u00f9 estesa. Al giorno d'oggi, sono undici le diocesi che hanno acquisito parte dei loro territori da quello di Liegi, distribuite in cinque Stati differenti: in Belgio le diocesi di Hasselt, Malines-Bruxelles, Namur e Anversa; nei Paesi Bassi le diocesi di Roermond, 's-Hertogenbosch, Breda e Rotterdam; in Germania la diocesi di Aquisgrana; in Lussemburgo l'arcidiocesi di Lussemburgo; in Francia l'arcidiocesi di Reims.\nI vescovi, che avevano in origine la loro sede nella citt\u00e0 di Tongres, trasferirono attorno alla met\u00e0 del VI secolo la sede a Maastricht ed infine, verso l'inizio dell'VIII secolo, a Liegi. A partire dal X secolo fu un principato vescovile.\nLe origini.\nAll'epoca dell'impero romano, il territorio a nord delle Ardenne, lungo le valli attraversate dalla Mosa e dai suoi affluenti, era abitato dal popolo dei Tungri, il cui principale insediamento era chiamato dai Romani \"Atuatuca Tungrorum\", l'odierna Tongeren (in francese: Tongres). La \"civitas Tungrorum\" apparteneva alla provincia romana della Germania seconda, come attestato dalla \"Notitia Galliarum\" dell'inizio del V secolo.\nI pi\u00f9 antichi cataloghi episcopali di Tongres riconoscono come primo vescovo san Materno di Colonia, che fu certamente vescovo di Treviri e poi arcivescovo di Colonia e che probabilmente oper\u00f2 come vescovo missionario nel territorio di Tongres, prima che questa venisse eretta in diocesi indipendente. \nPrimo vescovo storicamente documentato della \"civitas Tungrorum\" \u00e8 san Servazio. Il suo nome appare negli atti dello pseudo concilio di Colonia del 346; nel 350 fu inviato in Oriente assieme ad una delegazione per incontrare l'imperatore Costanzo; nel 359 prese parte al concilio di Rimini; tradizionalmente la sua morte, avvenuta a Maastricht, \u00e8 collocata nel 384. Dopo Servazio, gli antichi cataloghi menzionano una serie di vescovi (Agricolo, Ursiano, Designato, Renato, Sulpizio, Quirilio e Eucherio), che sono ignoti alla storia e di cui non si conosce assolutamente nulla. Le leggende di San Servazio parlano della distruzione di Tongres ad opera degli Unni, o di altre trib\u00f9 germaniche; ma questo dato non \u00e8 provato n\u00e9 dal punto di vista storico n\u00e9 dalle evidenze archeologiche.\nA partire dal V secolo il territorio di Tongres fu occupato e poi sottomesso dai Franchi, ancora pagani. Ai vescovi di Tongres spett\u00f2 il compito di evangelizzare questi popoli: la loro conversione inizi\u00f2 sotto Falco (prima met\u00e0 del VI secolo) e continu\u00f2 con i suoi successori; il vescovo Monulfo, secondo quanto riferisce Gregorio di Tours, costru\u00ec una chiesa sopra la tomba di san Servazio a Maastricht, dove, secondo la stessa autorevole fonte, avrebbe per primo trasferito la residenza episcopale. Nella seconda met\u00e0 del VII secolo, la sede della \"civitas Tungrorum\" fu onorata dalla presenza di santi vescovi, che portarono a termine l'evangelizzazione del territorio. San Remaclo fu il fondatore dei monasteri di Malmedy e di Stavelot, di cui tenne anche la carica di abate. San Lamberto complet\u00f2 la conversione dei pagani e venne ucciso a Liegi, forse agli inizi dell'VIII secolo. Il suo successore, sant'Uberto, costru\u00ec una basilica per raccogliere le sue reliquie, la quale divenne il primo vero nucleo della citt\u00e0 di Liegi, dove il nuovo vescovo trasfer\u00ec la residenza episcopale.\nL'organizzazione.\nA partire dall'epoca carolingia, la diocesi assunse quella fisionomia che mantenne inalterata fino alla met\u00e0 del XVI secolo e contestualmente, con l'affermarsi dell'organizzazione ecclesiastica, entr\u00f2 a far parte della provincia ecclesiastica dell'arcidiocesi di Colonia.\nSecondo alcuni storici belgi, non ci fu mai un trasferimento formale della sede episcopale, ma solo dei cambiamenti di residenza, alcune delle quali, divenendo col tempo residenze abituali, hanno ottenuto il prestigio di sede ufficiale. Anche quando la sede venne trasferita prima a Maastricht e poi a Liegi, Tongres, la sede primitiva, \u00e8 rimasta per secoli la sede formale e ufficiale della diocesi. Fino all'XI secolo infatti, i vescovi di Liegi conserveranno l'abitudine di intitolarsi \"Episcopus Tungrorum\"; in un diploma dell'ottobre 907, il palazzo episcopale di Tongres, esistito fino al XII secolo, \u00e8 riconosciuto come la principale e pi\u00f9 importante residenza della diocesi (\"episcopii domus principalis\").\nIl territorio della diocesi era tra i pi\u00f9 estesi di tutte le Gallie. Confinava a nord con la diocesi di Utrecht, a est con l'arcidiocesi di Colonia, a sud con le arcidiocesi di Treviri e di Reims, ad ovest con la diocesi di Cambrai.\nTra i principali vescovi dell'epoca carolingia, si ricordano: Agilfredo (\u2020 787) e Gerbaldo (\u2020 810), entrambi destinati alla sede di Liegi da Carlo Magno; Artgario (\u2020 855), che costru\u00ec il primo palazzo episcopale; Franco (\u2020 901), noto soprattutto per aver sconfitto i Normanni e celebrato dal poeta irlandese Sedulio Scoto; Stefano (\u2020 920), scrittore e compositore, che indebit\u00f2 la chiesa per le feste, in particolare per quelle dedicata alla Santa Trinit\u00e0; Raterio, che fece del vescovato un notevole centro di cultura; Eraclio (\u2020 971), che costru\u00ec quattro nuove chiese, un monastero e due chiese collegiate e inaugur\u00f2 un periodo di ricchezza e di cultura nella diocesi, dovuto anche all'introduzione dell'arte orafa, che ha reso celebre Liegi in tutto il mondo.\nIl Principato vescovile.\nFin dall'epoca merovingia i vescovi di Liegi avevano acquisito, grazie a privilegi e immunit\u00e0 concessi dai re, il possesso su diversi beni disseminati un po' ovunque nella \"civitas Tungrorum\". I re carolingi favorirono ancora di pi\u00f9 i vescovi con ulteriori concessioni e privilegi.; infine la generosit\u00e0 dei tre imperatori Ottone nel X secolo port\u00f2 alla nascita del principato vescovile. Durante l'episcopato di Notgero (972-1008), il vescovato acquis\u00ec sui suoi possedimenti quei diritti che ne fecero un \"comitatus\". A tal proposito \u00e8 significativo un diploma di Ottone II del 980, con il quale l'imperatore, confermando i beni della Chiesa di Liegi, decide che questi beni saranno di esclusiva propriet\u00e0 del vescovo e che il potere pubblico e i suoi funzionari non potranno mai vantare alcun diritto, ad eccezione di quelli preposti a tale ufficio dal vescovo stesso. Gli stessi concetti furono espressi da Ottone III in occasione della concessione al vescovo dei diritti feudali su Huy e su Gembloux nel 985, con la possibilit\u00e0 per il vescovo di infeudare i suoi diritti a dei vassalli.\nDa questo momento i vescovi di Liegi sono a tutti gli effetti conti e pi\u00f9 tardi saranno chiamati principi, status che venne mantenuto sino alla rivoluzione francese (1790). Il principato vescovile di Liegi, posto tra Francia e Sacro Romano Impero, con una giurisdizione temporale meno estesa di quella spirituale, riusc\u00ec a mantenere la propria indipendenza grazie all'abilit\u00e0 dei vescovi, che seppero giocare ruoli importanti nella politica internazionale tra i due stati.\nIl primo principe-vescovo fu dunque Notgero, che svolse un ruolo importante nello sviluppo religioso della citt\u00e0 episcopale. Ricostru\u00ec la cattedrale di San Lamberto e il palazzo vescovile, terminando la chiesa collegiata di San Paolo, iniziata da Eraclio, contribuendo alla costruzione delle chiese collegiate della santa Croce e di san Dionigi, ed erigendo una chiesa a san Giovanni Evangelista. Notgero rafforz\u00f2 inoltre la suddivisione parrocchiale della citt\u00e0 e fu uno dei primi a diffondere l'osservanza del precetto della festivit\u00e0 di Tutti i Santi. Ma una delle caratteristiche fondamentali del governo di Notgero, in continuit\u00e0 con quello di Eraclio, fu l'attenzione che riserv\u00f2 all'educazione: grazie a questi due vescovi ed a Wazone (\u2020 1048), Liegi riusc\u00ec a ricoprire un ruolo fondamentale non solo politicamente, ma anche per quanto riguarda la cultura generale e la letteratura, nello specifico. Le scuole riuscirono a formare valenti studenti, e diedero alla Chiesa cattolica papi come Stefano IX e Niccol\u00f2 II.\nTra i successivi vescovi, in epoca medievale, si ricordano: Fr\u00e9d\u00e9ric de Namur, la cui morte violenta (1048) gli fece guadagnare la venerazione come martire; Raoul de Z\u00e4hringen (\u2020 1191), il cui episcopato fu contraddistinto dalla presenza del riformatore Lambert le B\u00e8ge, che \u00e8 ritenuto il fondatore delle prime comunit\u00e0 semi-monastiche; Robert de Thourotte (\u2020 1246), che approv\u00f2 in diocesi la festa della Santissima Trinit\u00e0, sostenuta da san Giuliano, monaco di Cornillon, e dal legato papale e priore dei domenicani di Liegi, Ugo di Saint-Cher. Tra gli arcidiaconi di Liegi si ricorda Giovanni di Troyes, che venne eletto papa con il nome di Urbano IV; egli stabil\u00ec la sede della festa della Santissima Trinit\u00e0 nella chiesa di san Tommaso, ed estese l'osservanza della festa del Corpus Domini all'intera Chiesa cattolica. Un altro arcidiacono di Liegi divenne papa con il nome di Gregorio X, e depose nel 1274 l'indegno vescovo Henri de Geldern.\nNel XVI secolo, per meglio contrastare la riforma protestante, nonch\u00e9 per risolvere annose questioni di carattere politico e linguistico, i Paesi Bassi e i Paesi Bassi del Sud subirono una sostanziale modifica della geografia ecclesiastica, che era rimasta immutata fin dall'epoca carolingia. Con la bolla \"Super universas\" del 12 maggio 1559), papa Paolo IV riorganizz\u00f2 le circoscrizioni ecclesiastiche della regione a spese della diocesi di Liegi; molte delle sue parrocchie furono infatti cedute a vantaggio dell'erezione delle nuove diocesi di Roermond, di 's-Hertogenbosch, di Namur, di Anversa e della nuova arcidiocesi di Malines.\nLo scoppio della rivoluzione francese, accompagnata dalla rivoluzione di Liegi, segnarono l'inizio della fine del principato vescovile, che fu sancita ufficialmente con la \"Reichsdeputationshauptschluss\" del 1803 e la conseguente secolarizzazione del principato.\nLa moderna diocesi.\nLa rivoluzione francese e i trattati successivi inglobarono il Belgio nella repubblica francese. In seguito al concordato, con la bolla \"Qui Christi Domini\" di papa Pio VII del 29 novembre 1801 i territori della diocesi furono fatti coincidere con i dipartimenti francesi, oggi non pi\u00f9 esistenti, dell'Ourte e della Mosa Inferiore; la diocesi comprendeva anche alcune parrocchie del dipartimento di For\u00eats; inoltre Liegi fu sottomessa alla provincia ecclesiastica dell'arcidiocesi di Malines. Queste nuove disposizioni portarono inoltre alla soppressione della diocesi di Roermond, il cui territorio fu parzialmente inglobato in quello della diocesi di Liegi.\nL'ultimo principe-vescovo, Fran\u00e7ois-Antoine de M\u00e9an, dette le dimissioni dalla sua diocesi, come impostogli dalla \"Qui Christi Domini\", e si ritir\u00f2 a Erfurt, da dove, il 23 marzo 1802, indirizz\u00f2 una lettera al clero di Liegi invitandoli a sottomettersi alle decisioni papali. Contestualmente, la Santa Sede provvide a nominare un nuovo vescovo, di origini francesi, Jean-\u00c9vang\u00e9liste Z\u00e4pfel.\nCon la fine dell'impero francese e dopo la morte di Z\u00e4pfel, la diocesi rimase vacante per diversi anni, fino alla nomina di van Bommel, con il quale la diocesi pot\u00e9 essere riorganizzata.\nIn seguito alla fissazione delle frontiere tra Belgio e Paesi Bassi (1839), la diocesi perse la parte olandese, con la quale, il 2 giugno 1840, papa Gregorio XVI eresse il vicariato apostolico del Limburgo (divenuto diocesi di Roermond nel 1853).\nIl 30 luglio 1921, in virt\u00f9 della bolla \"Ecclesiae universae\" di papa Benedetto XV, fu eretta la diocesi di Eupen e Malmedy con i territori dell'arcidiocesi di Colonia che il trattato di Versailles del 1919 aveva assegnato al Belgio, e contestualmente la nuova sede fu unita \"aeque principaliter\" a Liegi. Nel 1925 la diocesi fu definitivamente soppressa e il suo territorio incorporato in quello della diocesi di Liegi.\nDal 15 gennaio al 2 marzo 1933 la Vergine apparve ad una bambina undicenne di Banneux. Negli anni seguenti questo villaggio diventer\u00e0 meta di pellegrinaggi e dopo la seconda guerra mondiale il santuario mariano pi\u00f9 importante del Belgio.\nIl 31 maggio 1967 Liegi cedette le parrocchie di lingua olandese a vantaggio dell'erezione della diocesi di Hasselt.\nNegli anni successivi sono state istituite le sedi vescovili titolari corrispondenti alle antiche sedi di Tongeren e di Maastricht, rispettivamente nel 1969 e nel 1970. Attualmente entrambe le citt\u00e0 si trovano fuori dai confini della diocesi: Tongeren nella diocesi di Hasselt e Maastricht in quella di Roermond.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nIl pi\u00f9 antico catalogo episcopale di Liegi \u00e8 contenuto nelle \"Gesta episcoporum Leodensium\", la cui versione pi\u00f9 antica fu redatta attorno al 980 da Erigerio, monaco di Lobbes, ed arrivava fino a san Remaclo (seconda met\u00e0 del VII secolo). Il catalogo presenta una serie di 26 nomi prima di Remaclo, molti dei quali sono assolutamente sconosciuti alla storia e noti solo per la loro presenza nelle \"Gesta\".\nStatistiche.\nLa diocesi nel 2019 su una popolazione di 1.093.377 persone contava 731.600 battezzati, corrispondenti al 66,9% del totale."}
{"id": "501975", "revid": "1123126", "url": "https://it.wikipedia.org/wiki?curid=501975", "title": "Diocesi di Liep\u0101ja", "text": "La diocesi di Liep\u0101ja (in latino: \"Dioecesis Liepaiensis\") \u00e8 una sede della Chiesa cattolica in Lettonia suffraganea dell'arcidiocesi di Riga. Nel 2019 contava 26.950 battezzati su 270.180 abitanti. \u00c8 retta dal vescovo Viktors Stulpins.\nTerritorio.\nLa diocesi comprende la parte occidentale della Lettonia, corrispondente alla storica regione della Curlandia.\nSede vescovile \u00e8 la citt\u00e0 di Liep\u0101ja, dove si trova la cattedrale di San Giuseppe.\nIl territorio \u00e8 suddiviso in 32 parrocchie.\nStoria.\nLa diocesi \u00e8 stata eretta l'8 maggio 1937 con la bolla \"Aeterna animarum salus\" di papa Pio XI, ricavandone il territorio dall'arcidiocesi di Riga.\nIl 2 dicembre 1995 ha ceduto una porzione del suo territorio a vantaggio dell'erezione della diocesi di Jelgava.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 270.180 persone contava 26.950 battezzati, corrispondenti al 10,0% del totale."}
{"id": "501976", "revid": "110157", "url": "https://it.wikipedia.org/wiki?curid=501976", "title": "Diocesi di L\u00edbano-Honda", "text": "La diocesi di L\u00edbano-Honda (in latino: \"Dioecesis Libana-Hondana\") \u00e8 una sede della Chiesa cattolica in Colombia suffraganea dell'arcidiocesi di Ibagu\u00e9. Nel 2019 contava 245.483 battezzati su 278.048 abitanti. \u00c8 retta dal vescovo Jos\u00e9 Luis Henao Cadavid.\nTerritorio.\nLa diocesi comprende 13 comuni nella parte settentrionale del dipartimento colombiano di Tolima: Fresno, Falan, San Sebasti\u00e1n de Mariquita, Palocabildo, Casabianca, Herveo, Villahermosa, L\u00edbano, Murillo, L\u00e9rida, Armero Guayabal, Ambalema, Honda.\nSede vescovile \u00e8 la citt\u00e0 di L\u00edbano, dove si trova la cattedrale di Nostra Signora del Carmine. A Honda sorge la concattedrale di Nostra Signora del Rosario.\nIl territorio si estende su una superficie di 3.477\u00a0km\u00b2 ed \u00e8 suddiviso in 30 parrocchie.\nStoria.\nLa diocesi \u00e8 stata eretta l'8 luglio 1989 con la bolla \"Ita iam hosce\" di papa Giovanni Paolo II, ricavandone il territorio dall'arcidiocesi di Ibagu\u00e9.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 278.048 persone contava 245.483 battezzati, corrispondenti all'88,3% del totale."}
{"id": "501977", "revid": "92723", "url": "https://it.wikipedia.org/wiki?curid=501977", "title": "Arcidiocesi di Lilla", "text": "Larcidiocesi di Lilla (in latino: \"Archidioecesis Insulensis\") \u00e8 una sede metropolitana della Chiesa cattolica in Francia. Nel 2019 contava 1.135.000 battezzati su 1.647.519 abitanti. \u00c8 retta dall'arcivescovo Laurent Ulrich.\nTerritorio.\nL'arcidiocesi comprende gli \"arrondissement\" dipartimentali di Lilla e di Dunkerque nella parte settentrionale del dipartimento francese del Nord.\nSede arcivescovile \u00e8 la citt\u00e0 di Lilla, dove si trova la basilica cattedrale di \"Notre-Dame-de-la-Treille\".\nIl territorio si estende su 2.288\u00a0km\u00b2 ed \u00e8 suddiviso in 108 parrocchie, raggruppate in 14 decanati: litorale ovest di Dunkerque, litorale est di Dunkerque, Moulins de Flandre, Coeur de Flandre, Lys e De\u00fble, Hauts de Lys, Tourcoing - Neuville, Roubaix, Le Baroeul, Rives de la De\u00fble, Lilla, Haubourdin - Weppes, M\u00e9lantois, P\u00e9v\u00e8le - Carembault.\nProvincia ecclesiastica.\nLa provincia ecclesiastica di Lilla, istituita nel 2008 e comprensiva della regione del Nord-Passo di Calais, comprende 2 suffraganee:\nStoria.\nLa diocesi \u00e8 stata eretta il 25 ottobre 1913 con la bolla \"Consistoriali decreto\" di papa Pio X, ricavandone il territorio dall'arcidiocesi di Cambrai. Questo territorio, fino al 1801, era appartenuto a quattro diverse diocesi: Tournai, Arras, Saint-Omer e Ypres. Originariamente era suffraganea dell'arcidiocesi di Cambrai.\nIl 29 marzo 2008 \u00e8 stata elevata al rango di arcidiocesi metropolitana con la bolla \"In Gallia\" di papa Benedetto XVI.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 1.647.519 persone contava 1.135.000 battezzati, corrispondenti al 68,9% del totale."}
{"id": "501978", "revid": "322321", "url": "https://it.wikipedia.org/wiki?curid=501978", "title": "Arcidiocesi di Lilongwe", "text": "Larcidiocesi di Lilongwe (in latino: \"Archidioecesis Lilongvensis\") \u00e8 una sede metropolitana della Chiesa cattolica in Malawi. Nel 2019 contava 1.925.600 battezzati su 6.294.700 abitanti. \u00c8 retta dall'arcivescovo George Desmond Tambala, O.C.D.\nTerritorio.\nL'arcidiocesi comprende la maggior parte della regione centrale del paese, e precisamente i distretti di Lilongwe, Mchinji, Kasungu, Ntchisi, Dowa, Salima e Nkhotakota.\nSede arcivescovile \u00e8 la citt\u00e0 di Lilongwe, capitale del Malawi, dove si trova la cattedrale di Santa Maria regina dell'Africa, nota come cattedrale di Maula. La citt\u00e0 \u00e8 stata fondata nel 1947, le religioni principali sono il cristianesimo (55% protestanti, 20% cattolici) e l'islam (20%), anche se molti gruppi praticano tuttora culti tradizionali.\nIl territorio \u00e8 suddiviso in 40 parrocchie.\nProvincia ecclesiastica.\nLa provincia ecclesiastica di Lilongwe, istituita nel 2011, comprende le seguenti suffraganee:\nStoria.\nLa prefettura apostolica di Nyassa fu eretta il 31 luglio 1889, ricavandone il territorio dal vicariato apostolico del Tanganica (oggi diocesi di Kigoma).\nIl 12 febbraio 1897 la prefettura apostolica fu elevata a vicariato apostolico.\nSuccessivamente cedette porzioni del suo territorio a vantaggio dell'erezione di nuove circoscrizioni ecclesiastiche e precisamente:\nIl 12 luglio 1951 assunse il nome di vicariato apostolico di Likuni in forza del decreto \"Cum in regione\" della Congregazione di Propaganda Fide.\nIl 29 aprile 1956 cedette un'altra porzione di territorio a vantaggio dell'erezione del vicariato apostolico di Dedza (oggi diocesi).\nIl 20 giugno 1958 cambi\u00f2 nuovamente nome in favore di vicariato apostolico di Lilongwe in forza del decreto \"Cum in regione\" della Congregazione di Propaganda Fide.\nIl 25 aprile 1959 il vicariato apostolico fu elevato a diocesi con la bolla \"Cum christiana fides\" di papa Giovanni XXIII. Originariamente era suffraganea dell'arcidiocesi di Blantyre.\nIl 9 febbraio 2011 la diocesi \u00e8 stata elevata al rango di arcidiocesi metropolitana in virt\u00f9 della bolla \"Quotiescumque Evangelii\" di papa Benedetto XVI.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 6.294.700 persone contava 1.925.600 battezzati, corrispondenti al 30,6% del totale."}
{"id": "501980", "revid": "92723", "url": "https://it.wikipedia.org/wiki?curid=501980", "title": "Arcidiocesi di Lima", "text": "Larcidiocesi di Lima (in latino: \"Archidioecesis Limana\") \u00e8 una sede metropolitana della Chiesa cattolica in Per\u00f9. Nel 2019 contava 2.528.616 battezzati su 3.004.534 abitanti. \u00c8 retta dall'arcivescovo Carlos Castillo Mattasoglio.\nTerritorio.\nL'arcidiocesi comprende i distretti della zona centrale della provincia di Lima.\nSede arcivescovile \u00e8 la citt\u00e0 di Lima, dove si trova la basilica cattedrale di San Giovanni Apostolo ed Evangelista.\nIl territorio \u00e8 suddiviso in 124 parrocchie, raggruppate in 9 vicariati.\nStoria.\nLa diocesi di Lima (\"Ciudad de los Reyes\") fu eretta il 14 maggio 1541 con la bolla \"Illius fulciti praesidio\" di papa Paolo III, ricavandone il territorio dalla diocesi di Cusco (oggi arcidiocesi). Originariamente era suffraganea dell'arcidiocesi di Siviglia.\nL'8 gennaio 1546 cedette una porzione del suo territorio a vantaggio dell'erezione della diocesi di Quito (oggi arcidiocesi).\nIl 12 febbraio 1546 fu elevata al rango di arcidiocesi metropolitana.\nIl 27 giugno 1561 cedette un'altra porzione di territorio a vantaggio dell'erezione della diocesi di Santiago del Cile (oggi arcidiocesi).\nNel 1572 papa Pio V concesse agli arcivescovi di Lima il titolo di primati del Per\u00f9, che sar\u00e0 poi confermato da papa Gregorio XVI nel 1834 e da papa Pio XII nel 1943.\nIl 15 aprile 1577 cedette ulteriori porzioni di territorio a vantaggio dell'erezione delle diocesi di Arequipa e di Trujillo (oggi entrambe arcidiocesi).\nIl 7 dicembre 1590 il santo vescovo Turibio de Mogrovejo istitu\u00ec a Lima il primo seminario del continente americano, che oggi porta il suo nome.\nIl 19 ottobre 1625 fu consacrata l'attuale cattedrale.\nIl terremoto del 28 ottobre 1746 caus\u00f2 gravi danni alla cattedrale, che fu ristrutturata e nuovamente inaugurata il 29 maggio 1755.\nSuccessivamente, cedette a pi\u00f9 riprese porzioni del suo territorio a vantaggio dell'erezione di nuove circoscrizioni ecclesiastiche e precisamente:\nIntanto, il 31 maggio 1943 agli arcivescovi di Lima papa Pio XII concesse il titolo di primati del Per\u00f9 con il decreto \"Cum ecclesiastica\" della Sacra Congregazione Concistoriale.\nIl 24 marzo 1962 cedette la provincia civile di Ca\u00f1ete alla prelatura territoriale di Yauyos.\nIl 29 aprile 1967 cedette ulteriori porzioni del suo territorio a vantaggio dell'erezione della diocesi di Callao.\nIl 10 marzo 1970 ha ceduto alla diocesi di Callao il distretto di Ventanilla.\nIl 6 ottobre 1990, con la lettera apostolica \"Antiquissimus sane\", papa Giovanni Paolo II ha confermato la Beata Maria Vergine, venerata con il titolo di \"Nuestra Se\u00f1ora de la Evangelizaci\u00f3n\", patrona dell'arcidiocesi.\nInfine, il 14 dicembre 1996 ha ceduto ancora porzioni del suo territorio a vantaggio dell'erezione delle diocesi di Carabayllo, di Chosica e di Lur\u00edn.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 3.004.534 persone contava 2.528.616 battezzati, corrispondenti all'84,2% del totale."}
{"id": "501982", "revid": "92723", "url": "https://it.wikipedia.org/wiki?curid=501982", "title": "Diocesi di Limeira", "text": "La diocesi di Limeira (in latino: \"Dioecesis Limeirensis\") \u00e8 una sede della Chiesa cattolica in Brasile suffraganea dell'arcidiocesi di Campinas appartenente alla regione ecclesiastica Sul 1. Nel 2019 contava 674.770 battezzati su 1.230.761 abitanti. \u00c8 retta dal vescovo Jos\u00e9 Roberto Fortes Palau.\nTerritorio.\nLa diocesi comprende 16 comuni nella parte centro-orientale dello stato brasiliano di San Paolo: Anal\u00e2ndia, Descalvado, Pirassununga, Porto Ferreira, Araras, Leme, Santa Cruz da Concei\u00e7\u00e3o, Cordeir\u00f3polis, Limeira, Iracem\u00e1polis, Americana, Nova Odessa, Artur Nogueira, Cosm\u00f3polis, Conchal e Engenheiro Coelho.\nSede vescovile \u00e8 la citt\u00e0 di Limeira, dove si trova la cattedrale della Vergine dei Sette Dolori (\"Nossa Senhora das Dores\"). Ad Araras e ad Americana sorgono due basiliche minori, Nostra Signora del Patrocinio e Sant'Antonio da Padova.\nIl territorio si estende su una superficie di 4.915\u00a0km\u00b2 ed \u00e8 suddiviso in 97 parrocchie, raggruppate in 5 regioni pastorali: Norte, Centro-Norte, Centro, Sul e Leste.\nStoria.\nLa diocesi \u00e8 stata eretta il 29 aprile 1976 con la bolla \"De superna animarum\" di papa Paolo VI, ricavandone il territorio dall'arcidiocesi di Campinas e dalla diocesi di Piracicaba.\nIl 13 gennaio 1987, con la lettera apostolica \"Constat Beatam\", papa Giovanni Paolo II ha confermato la Beata Maria Vergine, nota con il titolo di \"Nossa Senhora das Dores\", patrona della diocesi.\nIl 23 dicembre 1997 ha ceduto una porzione del suo territorio a vantaggio dell'erezione della diocesi di Amparo.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.230.761 persone contava 674.770 battezzati, corrispondenti al 54,8% del totale."}
{"id": "501983", "revid": "1086375", "url": "https://it.wikipedia.org/wiki?curid=501983", "title": "Diocesi di Limoges", "text": "La diocesi di Limoges (in latino: \"Dioecesis Lemovicensis\") \u00e8 una sede della Chiesa cattolica in Francia suffraganea dell'arcidiocesi di Poitiers. Nel 2019 contava 407.780 battezzati su 496.985 abitanti. \u00c8 retta dal vescovo Pierre-Antoine Bozo.\nTerritorio.\nLa diocesi comprende i dipartimenti francesi dell'Alta Vienne e della Creuse.\nSede vescovile \u00e8 la citt\u00e0 di Limoges, dove si trova la cattedrale di Santo Stefano.\nIl territorio \u00e8 suddiviso in 30 parrocchie.\nStoria.\nLa diocesi dei Lemovici, popolo della Gallia celtica abitante il Limosino, \u00e8 attestata a partire dal III secolo circa. Secondo la tradizione, protovescovo della diocesi \u00e8 san Marziale, uno dei sette vescovi mandati da Roma per evangelizzare la Gallia.\n\"Lemovicum\" era una delle citt\u00e0 della provincia romana dell'Aquitania prima; la diocesi dunque dipendeva come suffraganea dalla sede metropolitana di Bourges.\nAll'inizio del VI secolo Ruricio I costru\u00ec il monastero e la chiesa di sant'Agostino a Limoges. A met\u00e0 dello stesso secolo san Ruricio II eresse la chiesa di San Pietro \"du Queyroix\" e la basilica di San Giuniano a Limoges.\nNei primi secoli di vita, la diocesi vide il diffondersi della vita eremitica. A partire dal V secolo si ricordano i nomi dei santi eremiti Amand, Junien, L\u00e9onard, Sylvain, L\u00e9obon, Goussaud, Vaulry e Pardoux. Sul finire del secolo e all'inizio del secolo successivo fanno la loro comparsa i primi monasteri. Tra i pi\u00f9 noti vi sono quelli fondati da \"Aredius\" (sant'Yrieix), da sant'Eloi a Solignac e quello di San Marziale a Limoges.\nNell'848 fu costruita una chiesa dedicata al Santissimo Salvatore sopra la cripta di san Marziale. L'edificio fu demolito nel 1021, per essere sostituito nel 1028 con una costruzione pi\u00f9 ampia, che fu consacrata nel 1095 da papa Urbano II, in occasione del suo viaggio in Francia per indire la prima crociata.\nNel 1031 Limoges ospit\u00f2 un importante concilio provinciale, sotto la guida del vescovo Jourdain de Laront e dell'abate di San Marziale Odolrico, che imposero la \"pax Dei\" ai signori feudali della regione e comminando la scomunica a tutti coloro che avrebbero minacciato i beni della Chiesa. Da questo momento i vescovi di Limoges acquisirono un ruolo di predominanza su Limoges ed il suo territorio, esercitando sia il potere spirituale che quello temporale.\nNel Medioevo l'abbazia di san Marziale possedeva la seconda pi\u00f9 importante biblioteca di Francia, dopo quella dell'abbazia di Cluny. Duecento dei 450 volumi originari saranno acquistati nel 1730 da re Luigi XV e tuttora costituiscono una delle collezioni pi\u00f9 pregiate della \"Biblioth\u00e8que nationale de France\".\nSant'Antonio di Padova fu a Limoges tra il 1226 e il 1227 per fondarvi un monastero francescano. \u00c8 a Limoges che a sant'Antonio sarebbe apparso il Bambino Ges\u00f9.\nIl 13 agosto 1318 il territorio diocesano fu dimezzato per la cessione di una porzione del suo territorio a vantaggio dell'erezione della diocesi di Tulle.\nTra le personalit\u00e0 ecclesiastiche originarie del Limosino, ci sono due papi, che si susseguirono sulla cattedra di Pietro: Clemente VI (1342-1352) e Innocenzo VI (1352-1362).\nDurante le guerre di religione del XVI secolo, il Limosino conobbe un periodo cupo, fatto di devastazioni e di morte. La ricostruzione cattolica fu opera soprattutto dei vescovi Henri e Raymond de la Martonie e soprattutto Fran\u00e7ois de Lafayette e Louis d'Urf\u00e9.\nIl 5 gennaio 1657 re Luigi XIV con lettere patenti autorizz\u00f2 su istanza del vescovo Fran\u00e7ois de Lafayette l'istituzione del seminario diocesano. A quasi un secolo dalla fine del Concilio di Trento era il quarto o quinto seminario che si apriva in Francia, dove i decreti del Concilio erano rimasti senza attuazione.\nIn seguito al concordato con la bolla \"Qui Christi Domini\" di papa Pio VII del 29 novembre 1801 la diocesi di Limoges acquis\u00ec una nuova fisionomia territoriale, venendo a coincidere con i tre dipartimenti del Limosino, ossia Corr\u00e8ze, Alta Vienne e Creuse; incorpor\u00f2 le parrocchie della soppressa diocesi di Tulle, ma contestualmente cedette parrocchie alle diocesi vicine, in particolare a quelle di Angoul\u00eame e di P\u00e9rigueux.\nIl 6 ottobre 1822 fu ristabilita la diocesi di Tulle ricavandone nuovamente il territorio dalla diocesi di Limoges.\nL'8 dicembre 2002, in seguito alla riorganizzazione delle circoscrizioni ecclesiastiche francesi, \u00e8 entrata a far parte della provincia ecclesiastica dell'arcidiocesi di Poitiers.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nIl pi\u00f9 antico catalogo episcopale di Limoges \u00e8 conservato in un manoscritto di Ad\u00e9mar de Chabannes, monaco dell'abbazia di San Marziale, redatto tra il 1021 e il 1034; questo manoscritto venne integrato ed ampliato nel XIII secolo da Bernard Itier, altro monaco di San Marziale, e successivamente da Bernardo Gui (circa 1320) autore delle \"Gesta Lemovicensium episcoporum\". Questi autori ritengono che san Marziale sia vissuto nel I secolo e dunque hanno moltiplicato i nomi dei vescovi con lo scopo di colmare il vuoto dal I secolo, data della presunta morte di san Marziale, al V secolo, quando sono documentati storicamente i primi vescovi limosini.\nStatistiche.\nLa diocesi nel 2019 su una popolazione di 496.985 persone contava 407.780 battezzati, corrispondenti all'82,1% del totale."}
{"id": "501984", "revid": "110157", "url": "https://it.wikipedia.org/wiki?curid=501984", "title": "Diocesi di Lim\u00f3n", "text": "La diocesi di Lim\u00f3n (in latino: \"Dioecesis Limonensis\") \u00e8 una sede della Chiesa cattolica in Costa Rica suffraganea dell'arcidiocesi di San Jos\u00e9 de Costa Rica. Nel 2019 contava 322.316 battezzati su 322.316 abitanti. \u00c8 retta dal vescovo Javier Gerardo Rom\u00e1n Arias.\nTerritorio.\nLa diocesi comprende la provincia costaricana di Lim\u00f3n.\nSede vescovile \u00e8 la citt\u00e0 di Lim\u00f3n, dove si trova la cattedrale del Sacro Cuore di Ges\u00f9.\nIl territorio \u00e8 suddiviso in 16 parrocchie.\nStoria.\nIl vicariato apostolico di Lim\u00f3n fu eretta il 16 febbraio 1921 con la bolla \"Praedecessorum Nostrorum\" di papa Benedetto XV, ricavandone il territorio dalla diocesi di San Jos\u00e9 de Costa Rica, che contestualmente fu elevata al rango di arcidiocesi metropolitana.\nNel 1951 fu inaugurata la cattedrale.\nIl 21 agosto 1961 si ampli\u00f2 incorporando il cantone di Turrialba nella provincia di Cartago, che prima apparteneva all'arcidiocesi di San Jos\u00e9 de Costa Rica.\nNel 1991 la cattedrale \u00e8 stata seriamente danneggiata in seguito a un terremoto. Visti i proibitivi costi di ricostruzione, si \u00e8 intrapresa la costruzione di una nuova cattedrale.\nIl 30 dicembre 1994 in forza della bolla \"Cum Vicariatus Apostolicus\" di papa Giovanni Paolo II il vicariato apostolico \u00e8 stato elevato a diocesi.\nIl 24 maggio 2005 ha ceduto il cantone di Turrialba a vantaggio dell'erezione della diocesi di Cartago.\nIl 17 gennaio 2017 san Vincenzo de Paoli \u00e8 stato confermato patrono della citt\u00e0 e della diocesi di Lim\u00f3n.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 449.781 persone contava 322.316 battezzati, corrispondenti al 71,7% del totale."}
{"id": "501985", "revid": "92723", "url": "https://it.wikipedia.org/wiki?curid=501985", "title": "Diocesi di Limerick", "text": "La diocesi di Limerick (in latino: \"Dioecesis Limericiensis\") \u00e8 una sede della Chiesa cattolica in Irlanda suffraganea dell'arcidiocesi di Cashel e Emly. Nel 2019 contava 154.836 battezzati su 191.809 abitanti. \u00c8 retta dal vescovo Brendan Leahy.\nTerritorio.\nLa diocesi comprende parte delle contee irlandesi di Limerick, Clare e Kerry.\nSede vescovile \u00e8 la citt\u00e0 di Limerick, dove si trova la cattedrale di San Giovanni.\nIl territorio \u00e8 suddiviso in 60 parrocchie.\nStoria.\nLa diocesi deriva da un antico insediamento monastico, fondato da san Munchin nel VII secolo.\nLe notizie certe di un vescovo si hanno solo con l'inizio del XII secolo. I vescovi della seconda met\u00e0 di questo secolo furono di origine danese, fino a Donat O'Brien che costru\u00ec la cattedrale di Santa Maria e istitu\u00ec il capitolo. Poco dopo il 1188 la diocesi incorpor\u00f2 la maggior parte della soppressa diocesi di Inniscathy.\nNel XIII secolo gli anglo-normanni dominarono Limerick e per due secoli i vescovi furono di origine inglese.\nAll'epoca della Riforma protestante, Edoardo VI nomin\u00f2 un vescovo protestante. In seguito alla Riforma la diocesi sub\u00ec un periodo di sofferenza: a met\u00e0 del XVII secolo il vescovo Edmund O'Dwyer fu condannato a morte, ma riusc\u00ec a scappare all'estero e mor\u00ec esule a Bruxelles.\nMentre la sede episcopale fu a lungo vacante, la legislazione che reprimeva il culto cattolico fu messa in atto: ai cattolici era proibito risiedere in citt\u00e0 e dentro le mura non vi fu nessuna chiesa cattolica fino al 1744. Ad ogni modo il Cattolicesimo a poco a poco recuper\u00f2 posizione, i cattolici sfidando la legge presero a stabilirsi in citt\u00e0, dove presto sorpassarono in numero i protestanti e poterono costruire per s\u00e9 nuove chiese. Nel 1805 il vescovo John Young stabil\u00ec un \"college\" cattolico. Il suo successore John Ryan intraprese la costruzione di numerose chiese, fra cui la cattedrale di San Giovanni, la cui prima pietra fu posta nel 1856. Fu consacrata nel giugno del 1894.\nCon decreto della Congregazione Concistoriale del 7 gennaio 1912, siccome l'antica cattedrale da due secoli era stata adibita al culto anglicano, fu eretta a cattedrale la chiesa di San Giovanni Battista di Limerick e contestualmente fu istituito il capitolo dei canonici.\nIl vescovo Patrick O'Neill (1945-1958) stabil\u00ec la residenza vescovile a Kilmoyle.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 191.809 persone contava 154.836 battezzati, corrispondenti all'80,7% del totale."}
{"id": "501987", "revid": "322321", "url": "https://it.wikipedia.org/wiki?curid=501987", "title": "Diocesi di Linares (Messico)", "text": "La diocesi di Linares (in latino: \"Dioecesis Linarina\") \u00e8 una sede della Chiesa cattolica in Messico suffraganea dell'arcidiocesi di Monterrey appartenente alla regione ecclesiastica Noreste. Nel 2019 contava 226.675 battezzati su 292.246 abitanti. \u00c8 retta dal vescovo C\u00e9sar Alfonso Ortega D\u00edaz.\nTerritorio.\nLa diocesi comprende 15 comuni nella parte centro-meridionale dello stato messicano di Nuevo Le\u00f3n: Los Aldamas, Doctor Coss, General Bravo, China, General Ter\u00e1n, Montemorelos, Linares, Hualahuises, Rayones, Galeana, Iturbide, Aramberri, Doctor Arroyo, General Zaragoza e Mier y Noriega.\nSede vescovile \u00e8 la citt\u00e0 di Linares, dove si trova la cattedrale di San Filippo.\nIl territorio si estende su una superficie di 33.453\u00a0km\u00b2 ed \u00e8 suddiviso in 24 parrocchie.\nStoria.\nLa prima diocesi di Linares fu eretta il 15 dicembre 1777 con la bolla \"Relata semper\" di papa Pio VI; bench\u00e9 la sede fosse la citt\u00e0 di Monterrey, la diocesi mantenne questo nome fino al 1922, quando assunse il nome attuale di arcidiocesi di Monterrey.\nLa presente diocesi di Linares \u00e8 stata eretta il 30 aprile 1962 con la bolla \"Proficientibus cotidie\" di papa Giovanni XXIII, ricavandone il territorio dall'arcidiocesi di Monterrey.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 292.246 persone contava 226.675 battezzati, corrispondenti al 77,6% del totale."}
{"id": "501988", "revid": "92723", "url": "https://it.wikipedia.org/wiki?curid=501988", "title": "Diocesi di Lincoln", "text": "La diocesi di Lincoln (in latino: \"Dioecesis Lincolnensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Omaha appartenente alla regione ecclesiastica IX (IA, KS, MO, NE). Nel 2019 contava 97.090 battezzati su 617.658 abitanti. \u00c8 retta dal vescovo James Douglas Conley.\nTerritorio.\nLa diocesi comprende la parte dello stato americano del Nebraska a sud del fiume Platte.\nSede vescovile \u00e8 la citt\u00e0 di Lincoln, dove si trova la cattedrale di Cristo Risorto (\"Cathedral of the Risen Christ\").\nIl territorio si estende su 61.756\u00a0km\u00b2 ed \u00e8 suddiviso in 134 parrocchie.\nStoria.\nLa diocesi \u00e8 stata eretta il 2 agosto 1887 con il breve \"Quae catholico nomini\" di papa Leone XIII, ricavandone il territorio dalla diocesi di Omaha (oggi arcidiocesi).\nOriginariamente suffraganea di Dubuque, il 4 agosto 1945 \u00e8 entrata a far parte della provincia ecclesiastica di Omaha.\nLa diocesi di Lincoln \u00e8 l'unica diocesi statunitense che ha scelto di riservare ai maschi il compito di ministrante, allo scopo di incoraggiare le vocazioni sacerdotali, che nella diocesi sono piuttosto numerose.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 617.658 persone contava 97.090 battezzati, corrispondenti al 15,7% del totale."}
{"id": "501989", "revid": "92723", "url": "https://it.wikipedia.org/wiki?curid=501989", "title": "Diocesi di Lindi", "text": "La diocesi di Lindi (in latino: \"Dioecesis Lindiensis\") \u00e8 una sede della Chiesa cattolica in Tanzania suffraganea dell'arcidiocesi di Songea. Nel 2019 contava 135.410 battezzati su 820.736 abitanti. \u00c8 retta dal vescovo Bruno Pius Ngonyani.\nTerritorio.\nLa diocesi comprende parte della regione di Lindi in Tanzania.\nSede vescovile \u00e8 la citt\u00e0 di Lindi, dove si trova la cattedrale di Sant'Andrea Kaggwa.\nIl territorio \u00e8 suddiviso in 29 parrocchie.\nStoria.\nLa diocesi di Nachingwea superiore fu eretta il 5 agosto 1963 con la bolla \"Quotiens datur\" di papa Paolo VI, ricavandone il territorio dall'abbazia territoriale di Ndanda (oggi diocesi di Mtwara). Originariamente era suffraganea dell'arcidiocesi di Dar-es-Salaam.\nIl 9 luglio 1964 in forza del decreto \"Cum in territorio\" della Congregazione di Propaganda Fide acquis\u00ec il distretto di Liwale dall'arcidiocesi di Dar-es-Salaam.\nIl 17 ottobre 1986 ha ceduto una porzione del suo territorio a vantaggio dell'erezione della diocesi di Tunduru-Masasi e contestualmente ha assunto il nome attuale. Non va confusa con una precedente diocesi di Lindi, che \u00e8 all'origine dell'odierna arcidiocesi di Songea.\nIl 18 novembre 1987 \u00e8 entrata a far parte della provincia ecclesiastica dell'arcidiocesi di Songea.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 820.736 persone contava 135.410 battezzati, corrispondenti al 16,5% del totale."}
{"id": "501990", "revid": "110157", "url": "https://it.wikipedia.org/wiki?curid=501990", "title": "Diocesi di Lins", "text": "La diocesi di Lins (in latino: \"Dioecesis Linensis\") \u00e8 una sede della Chiesa cattolica in Brasile suffraganea dell'arcidiocesi di Botucatu appartenente alla regione ecclesiastica Sul 1. Nel 2019 contava 234.500 battezzati su 321.400 abitanti. \u00c8 retta dal vescovo Francisco Carlos da Silva.\nTerritorio.\nLa diocesi comprende 23 comuni nella parte nord-occidentale dello stato brasiliano di San Paolo: Lins, Alto Alegre, Avanhandava, Balbinos, Barbosa, Bra\u00fana, Cafel\u00e2ndia, Clementina, Getulina, Glic\u00e9rio, Guai\u00e7ara, Guaimb\u00ea, Guarant\u00e3, J\u00falio Mesquita, Luizi\u00e2nia, Pen\u00e1polis, Piraju\u00ed, Ponga\u00ed, Presidente Alves, Promiss\u00e3o, Regin\u00f3polis, Sabino e Uru.\nSede vescovile \u00e8 la citt\u00e0 di Lins, dove si trova la cattedrale di Sant'Antonio. A Cafel\u00e2ndia sorge la concattedrale di Sant'Elisabetta d'Ungheria.\nIl territorio si estende su una superficie di 8.261\u00a0km\u00b2 ed \u00e8 suddiviso in 43 parrocchie.\nStoria.\nLa diocesi di Cafel\u00e2ndia (\"dioecesis Cafaelandensis\") fu eretta il 21 giugno 1926 con la bolla \"Ea est in praesenti\" di papa Pio XI, ricavandone il territorio dalla diocesi di Botucatu (oggi arcidiocesi). Originariamente era suffraganea dell'arcidiocesi di San Paolo.\nPrimitiva cattedrale della diocesi fu la chiesa matrice di Nostra Signora del Carmelo, fino al 1933 quando fu inaugurata la nuova cattedrale, dedicata a Sant'Elisabetta d'Ungheria.\nIl 27 maggio 1950 in forza della bolla \"Apostolicis sub plumbo\" di papa Pio XII la sede vescovile \u00e8 stata trasferita da Cafel\u00e2ndia a Lins e la diocesi ha assunto il nome attuale.\nIl 16 febbraio 1952 ha ceduto una porzione del suo territorio a vantaggio dell'erezione della diocesi di Mar\u00edlia.\nIl 19 aprile 1958 \u00e8 entrata a far parte della provincia ecclesiastica dell'arcidiocesi di Botucatu.\nIl 15 febbraio 1964 e il 23 marzo 1994 ha ceduto altre porzioni di territorio a vantaggio dell'erezione rispettivamente delle diocesi di Bauru e di Ara\u00e7atuba.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 321.400 persone contava 234.500 battezzati, corrispondenti al 73,0% del totale."}
{"id": "501991", "revid": "110157", "url": "https://it.wikipedia.org/wiki?curid=501991", "title": "Diocesi di Linz", "text": "La diocesi di Linz (in latino: \"Dioecesis Linciensis\") \u00e8 una sede della Chiesa cattolica in Austria suffraganea dell'arcidiocesi di Vienna. Nel 2019 contava 963.820 battezzati su 1.480.000 abitanti. \u00c8 retta dal vescovo Manfred Scheuer.\nTerritorio.\nLa diocesi comprende lo stato federato austriaco dell'Alta Austria.\nSede vescovile \u00e8 la citt\u00e0 di Linz, dove si trovano la cattedrale di Maria Immacolata e l'ex cattedrale di Sant'Ignazio. A Enns si trova l'ex cattedrale dell'antica arcidiocesi di Lorch (\"Lauriacum\"), dedicata a San Lorenzo.\nNel territorio diocesano sorgono 4 basiliche minori: la basilica di Santa Maria dei Sette Dolori nel quartiere P\u00f6stlingberg di Linz; la basilica di San Michele del monastero di Mondsee; la basilica di Santa Maria a Attnang-Puchheim; la basilica di San Floriano dell'abbazia omonima a Sankt Florian.\nIl territorio \u00e8 suddiviso in 474 parrocchie.\nStoria.\nLa diocesi \u00e8 stata eretta il 28 gennaio 1785 con la bolla \"Romanus Pontifex\" di papa Pio VI, ricavandone il territorio dalla diocesi di Passavia.\nIl 21 aprile 1971, con la lettera apostolica \"Martyrum sanguinem\", papa Paolo VI ha confermato San Floriano patrono principale della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.480.000 persone contava 963.820 battezzati, corrispondenti al 65,1% del totale."}
{"id": "501992", "revid": "110157", "url": "https://it.wikipedia.org/wiki?curid=501992", "title": "Arcidiocesi di Lipa", "text": "Larcidiocesi di Lipa (in latino: \"Archidioecesis Lipensis\") \u00e8 una sede metropolitana della Chiesa cattolica nelle Filippine. Nel 2019 contava 3.073.400 battezzati su 3.225.950 abitanti. \u00c8 retta dall'arcivescovo Gilbert Armea Garcera.\nTerritorio.\nL'arcidiocesi comprende la provincia filippina di Batangas sull'isola di Luzon.\nSede arcivescovile \u00e8 la citt\u00e0 di Lipa, dove si trova la cattedrale di San Sebastiano. A Taal sorge la basilica minore di San Martino di Tours, la chiesa pi\u00f9 grande di tutta l'Asia. A Batangas si trova la basilica minore dell'Immacolata Concezione.\nIl territorio si estende su 3.166\u00a0km\u00b2 ed \u00e8 suddiviso in 64 parrocchie, raggruppate in 7 vicariati.\nProvincia ecclesiastica.\nLa provincia ecclesiastica di Lipa, istituita nel 1972, comprende le seguenti suffragaee:\nLa provincia ecclesiastica si estende sulla parte centro-meridionale dell'isola di Luzon.\nStoria.\nLa diocesi di Lipa fu eretta il 10 aprile 1910, ricavandone il territorio dalla diocesi di C\u00e1ceres (oggi arcidiocesi di C\u00e1ceres). Originariamente era suffraganea dell'arcidiocesi di Manila.\nSuccessivamente cedette a pi\u00f9 riprese porzioni del suo territorio a vantaggio dell'erezione di nuove circoscrizioni ecclesiastiche e precisamente:\nIl 20 giugno 1972 \u00e8 stata elevata al rango di arcidiocesi metropolitana con la bolla \"Qui summi Numinis\" di papa Paolo VI.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 3.225.950 persone contava 3.073.400 battezzati, corrispondenti al 95,3% del totale."}
{"id": "501993", "revid": "92723", "url": "https://it.wikipedia.org/wiki?curid=501993", "title": "Diocesi di Lira", "text": "La diocesi di Lira (in latino: \"Dioecesis Lirensis\") \u00e8 una sede della Chiesa cattolica in Uganda suffraganea dell'arcidiocesi di Gulu. Nel 2019 contava 1.336.330 battezzati su 2.188.300 abitanti. \u00c8 retta dal vescovo Santus Lino Wanok.\nTerritorio.\nLa diocesi comprende i distretti di Oyam, Lira, Dokolo, Amolatar e Apac nella regione Settentrionale dell'Uganda.\nSede vescovile \u00e8 la citt\u00e0 di Lira, dove si trova la cattedrale dei Santi Martiri Ugandesi.\nIl territorio \u00e8 suddiviso in 20 parrocchie.\nStoria.\nLa diocesi \u00e8 stata eretta il 12 luglio 1968 con la bolla \"Firmissima spe ducti\" di papa Paolo VI, ricavandone il territorio dalla diocesi di Gulu (oggi arcidiocesi).\nOriginariamente suffraganea dell'arcidiocesi di Kampala, il 2 gennaio 1999 \u00e8 entrata a far parte della provincia ecclesiastica dell'arcidiocesi di Gulu.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.188.300 persone contava 1.336.330 battezzati, corrispondenti al 61,1% del totale."}
{"id": "501994", "revid": "1086375", "url": "https://it.wikipedia.org/wiki?curid=501994", "title": "Diocesi di Lisala", "text": "La diocesi di Lisala (in latino: \"Dioecesis Lisala\u00ebnsis\") \u00e8 una sede della Chiesa cattolica nella Repubblica Democratica del Congo suffraganea dell'arcidiocesi di Mbandaka-Bikoro. Nel 2019 contava 1.062.000 battezzati su 1.997.000 abitanti. \u00c8 retta dal vescovo Joseph-Bernard Likolo Bokal'Etumba.\nTerritorio.\nLa diocesi comprende quasi per intero la provincia di Mongala nella Repubblica Democratica del Congo.\nSede vescovile \u00e8 la citt\u00e0 di Lisala, dove si trova la cattedrale di Sant'Ermete.\nIl territorio si estende su una superficie di 64.674\u00a0km\u00b2 ed \u00e8 suddiviso in 27 parrocchie.\nStoria.\nIl vicariato apostolico di Nouvelle-Anvers fu eretto il 3 aprile 1919 con il breve \"Quae Catholico nomini\" di papa Benedetto XV, ricavandone il territorio dal vicariato apostolico di L\u00e9opoldville (oggi arcidiocesi di Kinshasa).\nL'11 febbraio 1924 e il 28 luglio 1926 cedette porzioni del suo territorio a vantaggio dell'erezione rispettivamente delle prefetture apostoliche di Tsuapa (oggi arcidiocesi di Mbandaka-Bikoro) e di Basankusu (oggi diocesi).\nIl 27 gennaio 1936 assunse il nome di vicariato apostolico di Lisala con la bolla \"Litteris Apostolicis\" di papa Pio XI.\nIl 14 giugno 1951 cedette un'altra porzione di territorio a vantaggio dell'erezione della prefettura apostolica di Isangi (oggi diocesi).\nIl 10 novembre 1959 il vicariato apostolico \u00e8 stato elevato a diocesi con la bolla \"Cum parvulum\" di papa Giovanni XXIII.\nIl 25 novembre 1964 ha ceduto un'ulteriore porzione di territorio a vantaggio dell'erezione della diocesi di Budjala.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.997.000 persone contava 1.062.000 battezzati, corrispondenti al 53,2% del totale."}
{"id": "501995", "revid": "1865216", "url": "https://it.wikipedia.org/wiki?curid=501995", "title": "Shing\u014d Araki", "text": "Biografia.\nNel 1957 Araki vinse a soli 18 anni il premio come migliore nuova promessa per il suo esordio da fumettista sul \"Machi\", rivista mensile della sua citt\u00e0. Successivamente realizz\u00f2 numerose pagine di manga per le maggiori case editrici del paese per circa 8 anni, gavetta che lo port\u00f2 finalmente a coronare il suo sogno di diventare un animatore: nel 1965, a 26 anni, cominci\u00f2 a lavorare per la \"Mushi Productions\" all'anime \"Jungle Taitei\" (\"Kimba il leone bianco\"), iniziando una fortunatissima e longeva carriera nel campo dell'animazione, lavorando a numerose serie di grande successo.\n\u00c8 morto a Tokyo il 1\u00ba dicembre 2011, a 72 anni, per improvviso collasso circolatorio.\nNel Dicembre 2012 \u00e8 uscito in Giappone un libro commemorativo sul lavoro del maestro Shingo Araki.\nCarriera.\nNel corso della sua prolifica carriera ha lavorato proficuamente come \"character designer\" (divenendo uno dei pi\u00f9 apprezzati sia in Giappone che all'estero) e anche come animatore e supervisore dei disegni con molti grandi artisti del campo, tra i quali:\nHa fondato lo \"Studio Jaguar\" nel 1966 e, insieme a Michi Himeno, la \"Araki Production\" nel 1975."}
{"id": "501996", "revid": "1543377", "url": "https://it.wikipedia.org/wiki?curid=501996", "title": "Patriarcato di Lisbona", "text": "Il patriarcato di Lisbona (in latino: \"Patriarchatus Lisbonensis\" o \"Ulixbonensis\") \u00e8 una sede metropolitana della Chiesa cattolica in Portogallo. Nel 2018 contava 1.557.000 battezzati su 1.774.700 abitanti. \u00c8 retto dal patriarca cardinale Manuel Jos\u00e9 Mac\u00e1rio do Nascimento Clemente.\nTerritorio.\nIl patriarcato comprende le subregioni portoghesi della Grande Lisbona e dell'Ovest.\nSede patriarcale \u00e8 la citt\u00e0 di Lisbona, dove si trova la cattedrale di Santa Maria Maggiore. Nella capitale portoghese si trovano anche tre basiliche minori: Nostra Signora dei Martiri, Nostra Signora e Sant'Antonio e Sacratissimo Cuore di Ges\u00f9 di Estrela. Nel territorio sorgono inoltre due monumenti ecclesiastici riconosciuti come patrimonio dell'umanit\u00e0: il monastero di Alcoba\u00e7a e il monastero dos Jer\u00f3nimos.\nDal 1998 la curia patriarcale ha sede nel monastero di S\u00e3o Vicente de Fora.\nVicariati.\nIl territorio si estende su 3.735\u00a0km\u00b2 ed \u00e8 suddiviso in 285 parrocchie, dal 2011 raggruppate in 17 vicariati e 3 zone pastorali:\nProvincia ecclesiastica.\nLa provincia ecclesiastica di Lisbona comprende le seguenti suffraganee:\nStoria.\nLa diocesi di Lisbona (anticamente Olisipo) fu eretta nel IV secolo. Il suo primo vescovo documentato \u00e8 Potamio, che aveva aderito all'arianesimo e come tale partecip\u00f2 al terzo concilio di Sirmio nel 357, ma che successivamente ritorn\u00f2 all'ortodossia, come dimostra una sua lettera scritta a sant'Atanasio di Alessandria probabilmente dopo il concilio di Rimini del 359. Non sono pi\u00f9 noti vescovi di Lisbona per i successivi due secoli, bench\u00e9 alcuni autori abbiano inserito arbitrariamente nella cronotassi dei nomi leggendari; il secondo vescovo storicamente documentato \u00e8 Paulo, che prese parte, in epoca visigota, al terzo concilio di Toledo del 589. Grazie alle sottoscrizioni dei concili nazionali, si pu\u00f2 ricostruire una cronotassi dei vescovi di Lisbona fino al termine del VII secolo. In questo periodo la diocesi era suffraganea dell'arcidiocesi di Augusta Emerita.\nIn seguito all'invasione musulmana, la diocesi di Lisbona rimase vacante a partire dal 716; l'antica cattedrale visigotica fu ridotta a moschea ed il santuario dei martiri Verissimo, Massima e Giulia, molto venerati a Lisbona, fu rasa al suolo. Bench\u00e9 una comunit\u00e0 cristiana sia sopravvissuta durante l'occupazione mussulmana, nessuno dei vescovi \u00e8 stato tramandato dalle fonti storiche.\nDopo la riconquista cristiana, la diocesi fu ristabilita nel 1147 come suffraganea dell'arcidiocesi di Santiago di Compostela. Il primo vescovo della restaurata sede fu Gilberto di Hastings, un inglese arrivato a Lisbona al seguito delle truppe di liberazione, documentato per la prima volta nel dicembre 1149. A lui si deve la costruzione della cattedrale a partire dal 1150, sul terreno di una vecchia moschea.\nIl 10 novembre 1394 la diocesi fu elevata al rango di arcidiocesi metropolitana con la bolla \"In eminentissimae dignitatis\" di papa Bonifacio IX. Il papa assegnava alla nuova sede metropolitana, come suffraganee, le diocesi di \u00c9vora, Guarda, Lamego e Silves; a queste si aggiunsero, nel secolo seguente, alcune diocesi ultramarine, tra cui quelle di Angra e di Funchal.\nIl 7 novembre 1716 l'arcidiocesi fu divisa nelle due arcidiocesi di Lisbona Orientale e Lisbona Occidentale e quest'ultima fu elevata a patriarcato per effetto la bolla \"In Supremo Apostolatus Solio\" di papa Clemente XI, nota come \"bolla d'oro\", perch\u00e9 il sigillo fu apposto su un disco d'oro anzich\u00e9 di piombo. Tuttavia il titolo patriarcale \u00e8 soltanto nominale e il patriarca di Lisbona non ha diritti maggiori rispetto agli altri metropoliti. La cappella regia fu elevata a cattedrale patriarcale con il titolo di Nostra Signora Assunta (\"Nossa Senhora da Assun\u00e7\u00e3o\"). L'arcidiocesi di Lisbona Orientale aveva come suffraganee Guarda, Portalegre, Santiago di Capo Verde, S\u00e3o Tom\u00e9 e Pr\u00edncipe e di S\u00e3o Salvador in Congo (oggi arcidiocesi di Luanda). La sede patriarcale di Lisbona occidentale aveva invece come suffraganee Leiria, Lamego, Funchal e Angra.\nQuesta situazione si protrasse fino al 13 dicembre 1740, quando le due arcidiocesi furono riunificate con la bolla \"Salvatoris nostri Mater\" di papa Benedetto XIV. L'arcidiocesi di Lisbona Orientale era rimasta vacante dalla data di istituzione del patriarcato.\nIl patriarca di Lisbona utilizzava, come il papa, sia la tiara sia la sedia gestatoria, oltre che la falda, i flabelli ed il baldacchino nelle processioni. Queste concessioni furono elargite da papa Clemente XII nel 1738, tranne l'utilizzo della tiara, che probabilmente divenne di uso senza una formale concessione.\nIl 30 settembre 1881 la diocesi di Leiria (oggi diocesi di Leiria-F\u00e1tima) fu soppressa e parte del suo territorio fu incorporata nel patriarcato di Lisbona, fino al ristabilimento della diocesi, il 17 gennaio 1918 quando il territorio fu interamente restituito, ad eccezione della parrocchia di Formigais, ceduta il 25 marzo 1957.\nIl 16 luglio 1975 il patriarcato cedette porzioni del suo territorio a vantaggio dell'erezione delle diocesi di Santar\u00e9m e di Set\u00fabal.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nIl patriarcato nel 2018 su una popolazione di 1.774.700 persone contava 1.557.000 battezzati, corrispondenti all'87,7% del totale."}
{"id": "501999", "revid": "124430951", "url": "https://it.wikipedia.org/wiki?curid=501999", "title": "Diocesi di Lismore", "text": "La diocesi di Lismore (in latino: \"Dioecesis Lismorensis\") \u00e8 una sede della Chiesa cattolica in Australia suffraganea dell'arcidiocesi di Sydney. Nel 2019 contava 104.583 battezzati su 504.442 abitanti. \u00c8 retta dal vescovo Gregory Homeming, O.C.D.\nTerritorio.\nLa diocesi comprende la fascia costiera settentrionale dello stato australiano del Nuovo Galles del Sud.\nSede vescovile \u00e8 la citt\u00e0 di Lismore, dove si trova la cattedrale di San Cartaco.\nIl territorio si estende su 28.660\u00a0km\u00b2 ed \u00e8 suddiviso in 22 parrocchie.\nStoria.\nLa diocesi di Grafton fu eretta il 10 maggio 1887 con il breve \"Ex debito pastoralis\" di papa Leone XIII, ricavandone il territorio dalla diocesi di Armidale.\nIl 13 giugno 1900 la sede vescovile \u00e8 stata traslata da Grafton a Lismore e la diocesi ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 504.442 persone contava 104.583 battezzati, corrispondenti al 20,7% del totale."}
{"id": "502000", "revid": "1123126", "url": "https://it.wikipedia.org/wiki?curid=502000", "title": "Diocesi di Litom\u011b\u0159ice", "text": "La diocesi di Litom\u011b\u0159ice (in latino: \"Dioecesis Litomericensis\") \u00e8 una sede della Chiesa cattolica nella Repubblica Ceca suffraganea dell'arcidiocesi di Praga. Nel 2019 contava 161.464 battezzati su 1.363.000 abitanti. \u00c8 retta dal vescovo Jan Baxant.\nTerritorio.\nLa diocesi si estende nella parte settentrionale della Repubblica Ceca e comprende: per intero le regioni di \u00dast\u00ed nad Labem e di Liberec; in parte quelle di Hradec Kr\u00e1lov\u00e9 e della Boemia Centrale; e solo marginalmente la regione di Karlovy Vary.\nSede vescovile \u00e8 la citt\u00e0 di Litom\u011b\u0159ice, dove si trova la cattedrale di Santo Stefano.\nIl territorio \u00e8 suddiviso in 384 parrocchie, raggruppate in 10 vicariati.\nStoria.\nLa diocesi fu eretta il 3 luglio 1655 con la bolla \"Primitiva illa Ecclesia\" di papa Alessandro VII, ricavandone il territorio dall'arcidiocesi di Praga.\nIl 31 maggio 1993 la diocesi ha ceduto una porzione del suo territorio a vantaggio dell'erezione della diocesi di Plze\u0148. Contestualmente sono stati rivisti i suoi confini con la vicina arcidiocesi di Praga.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.363.000 persone contava 161.464 battezzati, corrispondenti all'11,8% del totale."}
{"id": "502001", "revid": "92723", "url": "https://it.wikipedia.org/wiki?curid=502001", "title": "Diocesi di Little Rock", "text": "La diocesi di Little Rock (in latino: \"Dioecesis Petriculana\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Oklahoma City appartenente alla regione ecclesiastica X (AR, OK, TX). Nel 2019 contava 157.740 battezzati su 3.013.825 abitanti. \u00c8 retta dal vescovo Anthony Basil Taylor.\nTerritorio.\nLa diocesi comprende l'intero Stato dell'Arkansas.\nSede vescovile \u00e8 la citt\u00e0 di Little Rock, capitale dello Stato, dove si trova la cattedrale di Sant'Andrea (\"Saint Andrew\").\nIl territorio si estende su 137.733\u00a0km\u00b2 ed \u00e8 suddiviso in 90 parrocchie.\nStoria.\nLa diocesi fu eretta il 28 novembre 1843 con il breve \"In suprema militantis\" di papa Gregorio XVI, ricavandone il territorio dalla diocesi di Saint Louis (oggi arcidiocesi). Il primo vescovo fu consacrato il 10 marzo 1844 e fece il suo ingresso in citt\u00e0 a cavallo il 4 giugno di quello stesso anno.\nIl 19 luglio 1850 la diocesi entr\u00f2 a far parte della provincia ecclesiastica di New Orleans\nNel decennio successivo dilag\u00f2 il movimento anticattolico dei Know Nothing, che nel 1854 incendi\u00f2 una chiesa a Helena.\nIl 14 maggio 1876 la diocesi cedette una porzione del suo territorio a vantaggio dell'erezione della prefettura apostolica del Territorio indiano (oggi arcidiocesi di Oklahoma City).\nIntorno agli anni 1880 la diocesi complet\u00f2 la sua organizzazione: nel 1881 fu consacrata la cattedrale e in tutto il decennio si mise mano alla costruzione di scuole e chiese.\nNel 1911 fu aperto il seminario diocesano.\nNegli anni 1950 si pose il problema della segregazione razziale. Esistevano in precedenza chiese riservate ai negri, che vennero gradualmente chiuse, in un processo di integrazione fra le diverse razze. Nel 1957 il vescovo protest\u00f2 contro il divieto posto dall'autorit\u00e0 all'iscrizione nel liceo diocesano di studenti negri.\nNegli anni 1960 il vescovo dovette affrontare alcuni insegnanti del seminario, che contestavano la dottrina della Chiesa su alcuni punti, come il controllo delle nascite e l'infallibilit\u00e0 papale. Per lo stesso motivo il seminario fu chiuso nel 1967.\nIl 13 dicembre 1972 la diocesi ha lasciato la provincia ecclesiastica di New Orleans per entrare a far parte di quella di Oklahoma City.\nNel nuovo millennio l'apostolato si rivolge soprattutto ai fedeli ispanici, immigrati nella diocesi in numero consistente.\nNell'ottobre 2007 sei suore della diocesi sono state colpite da scomunica per aver aderito ad un'associazione scismatica canadese.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 3.013.825 persone contava 157.740 battezzati, corrispondenti al 5,2% del totale."}
{"id": "502004", "revid": "322321", "url": "https://it.wikipedia.org/wiki?curid=502004", "title": "Arcidiocesi di Liverpool", "text": "Larcidiocesi di Liverpool (in latino: \"Archidioecesis Liverpolitana\") \u00e8 una sede metropolitana della Chiesa cattolica in Inghilterra. Nel 2019 contava 498.360 battezzati su 1.819.300 abitanti. \u00c8 retta dall'arcivescovo Malcolm Patrick McMahon, O.P.\nTerritorio.\nL'arcidiocesi comprende la parte sud-occidentale della contea di Lancashire e l'isola di Man.\nSede arcivescovile \u00e8 la citt\u00e0 di Liverpool, dove si trova la cattedrale di Cristo Re.\nIl territorio \u00e8 suddiviso in 154 parrocchie.\nProvincia ecclesiastica.\nLa provincia ecclesiastica di Liverpool, istituita nel 1911, si estende nella parte settentrionale dell'Inghilterra e comprende le seguenti suffraganee:\nStoria.\nIl vicariato apostolico del Distretto del Lancashire fu eretto il 3 luglio 1840 con il breve \"Muneris apostolici\" di papa Gregorio XVI, ricavandone il territorio dal vicariato apostolico del Distretto settentrionale (oggi diocesi di Hexham e Newcastle).\nIl 29 settembre 1850 in virt\u00f9 del breve \"Universalis Ecclesiae\" di papa Pio IX cedette porzioni del suo territorio a vantaggio dell'erezione delle diocesi di Salford e di Shrewsbury e contestualmente il vicariato apostolico \u00e8 stato elevato a diocesi di Liverpool, originariamente suffraganea dell'arcidiocesi di Westminster.\nIl 27 giugno 1851 la diocesi si ampli\u00f2, incorporando una parte del territorio che era appartenuto alla diocesi di Salford, corrispondente alla \"hundred of Leyland\".\nIl 28 ottobre 1911 \u00e8 stata elevata al rango di arcidiocesi metropolitana con la bolla \"Si qua est\" di papa Pio X.\nIl 22 novembre 1924 ha ceduto un'altra porzione di territorio a vantaggio dell'erezione della diocesi di Lancaster.\nNel 1967 fu consacrata la cattedrale di Cristo Re, un moderno edificio a pianta circolare.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 1.819.300 persone contava 498.360 battezzati, corrispondenti al 27,4% del totale; risulta quindi essere la diocesi britannica con pi\u00f9 cattolici."}
{"id": "502005", "revid": "92723", "url": "https://it.wikipedia.org/wiki?curid=502005", "title": "Diocesi di Livingstone", "text": "La diocesi di Livingstone (in latino: \"Dioecesis Livingstonensis\") \u00e8 una sede della Chiesa cattolica in Zambia suffraganea dell'arcidiocesi di Lusaka. Nel 2019 contava 97.507 battezzati su 449.300 abitanti. \u00c8 retta dal vescovo Valentine Kalumba, O.M.I.\nTerritorio.\nLa diocesi comprende la citt\u00e0 di Livingstone, dove si trova la cattedrale di Santa Teresa.\nIl territorio \u00e8 suddiviso in 19 parrocchie, che fanno capo a tre decanati: Livingstone, Sesheke e Sioma.\nStoria.\nLa prefettura apostolica di Victoria Falls fu eretta il 25 maggio 1936 con la bolla \"Quo in Rhodesiae Septentrionalis\" di papa Pio XI, ricavandone il territorio dalla prefettura apostolica di Broken Hill (oggi arcidiocesi di Lusaka).\nIl 10 marzo 1950 la prefettura apostolica fu elevata a vicariato apostolico con la bolla \"Si qua enascens\" di papa Pio XII. Lo stesso giorno per effetto del decreto \"Cum in plenariis\" della Sacra Congregazione di Propaganda Fide acquis\u00ec il territorio del Dito di Caprivi, che precedentemente apparteneva al vicariato apostolico di Windhoek (oggi arcidiocesi). \nIl 25 aprile 1959 il vicariato apostolico \u00e8 stato elevato a diocesi con la bolla \"Cum christiana fides\" di papa Giovanni XXIII.\nIl 14 giugno 1997 ha ceduto una porzione del suo territorio a vantaggio dell'erezione della diocesi di Mongu.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 449.300 persone contava 97.507 battezzati, corrispondenti al 21,7% del totale."}
{"id": "502006", "revid": "15756", "url": "https://it.wikipedia.org/wiki?curid=502006", "title": "Bruno Tabacci", "text": "Carriera politica.\nTabacci si \u00e8 laureato in Economia e Commercio all'Universit\u00e0 degli Studi di Parma, ed ha quindi lavorato come consulente libero professionista in materia economico-finanziaria.\nNella prima met\u00e0 degli anni ottanta ha diretto l'ufficio studi del Ministero dell'industria, del commercio e dell'artigianato con Giovanni Marcora e, in seguito, la segreteria tecnica del Ministero del tesoro con Giovanni Goria.\nDal 1970 al 1985 \u00e8 stato consigliere comunale per la Democrazia Cristiana in alcuni comuni del Mantovano, tra cui il capoluogo (1980-83).\nConsigliere regionale DC (1985-1991) e presidente della Regione Lombardia (1987-1989).\nDal 1985 al 1991 \u00e8 stato consigliere regionale della Lombardia e poi presidente della Regione Lombardia nel periodo 1987-1989.\nIn questa veste ha affrontato la grave emergenza dell'alluvione in Valtellina (luglio-settembre 1987).\nSecondo il giornalista Giorgio Dell'Arti, Tabacci \u00abnell'87 divenne presidente della Regione per volere di Ciriaco De Mita\u00bb, segretario della DC nonch\u00e9 leader della corrente di cui Tabacci faceva parte.\nNel 1988 \u00e8 stato presidente della Comunit\u00e0 di lavoro Alpe Adria, associazione di regioni dell'area alpina ed adriatica, un'esperienza di collaborazione internazionale con importanti aree dell'est europeo, prima della caduta del muro di Berlino.\nDal 1990 \u00e8 stato presidente del gruppo consiliare DC e poi vicepresidente del Consiglio regionale.\nDeputato DC (1992-1994).\nNel 1991 \u00e8 stato presidente del Comitato per la ristrutturazione del settore zootecnico presso il Ministero dell'Agricoltura. Nella XI legislatura (1992-1994) \u00e8 stato eletto nella circoscrizione Mantova-Cremona deputato al Parlamento italiano per la Democrazia Cristiana; componente della Commissione Bilancio e relatore della Legge finanziaria 1994 predisposta dal Governo Ciampi. Aderisce al gruppo del PPI. In quegli anni \u00e8 coinvolto nelle inchieste su Tangentopoli, da cui poi risulter\u00e0 assolto.\nCarriera da dirigente statale (1994-2001).\n\u00c8 stato consigliere d'amministrazione di Eni, Snam, Efibanca. Nel periodo 1999-2000 \u00e8 stato presidente dell'Autostrada A15 \"Cisa\". Dal gennaio 2000 \u00e8 copresidente della Fondazione del premio letterario Bancarella di Pontremoli. Nel gennaio 1998 torna in politica ed \u00e8 vicesegretario dell'UDR di Cossiga, uscendone in ottobre per aderire al CCD di Casini.\nDeputato UDC (2001-2008).\nNel 2001 \u00e8 stato rieletto deputato nella XIV legislatura per la Casa delle Libert\u00e0 nel collegio 9, di Lombardia 3 (Castiglione delle Stiviere). Ha aderito al gruppo UDC (CCD-CDU). \u00c8 stato eletto nel giugno 2001 Presidente della X Commissione Parlamentare, \"Attivit\u00e0 produttive, commercio e turismo\", dove ha presentato numerosi disegni di legge concernenti la riforma delle autorit\u00e0 di garanzia, regolazione e vigilanza, nonch\u00e9 il settore dell'energia e la materia dell'immigrazione.\nL'11 dicembre 2001 \u00e8 stato nominato Coordinatore del Comitato per la valutazione delle scelte scientifiche e tecnologiche (VAST), con decreto del Presidente della Camera Pier Ferdinando Casini. Nell'agosto 2002 \u00e8 stato nominato Presidente della Commissione di cooperazione italo-messicana. A seguito delle elezioni politiche del 2006, Tabacci viene rieletto alla Camera dei deputati, nella \"circoscrizione Lombardia 1\". \u00c8 membro della commissione parlamentare Bilancio, tesoro e programmazione.\nAlle elezioni amministrative del 2006, Tabacci si candida al Consiglio comunale di Milano, ma non viene eletto. Bruno Tabacci, dalla fondazione dell'UDC, \u00e8 stato il componente pi\u00f9 vicino al segretario Marco Follini. Lo ha seguito in molte scelte individuali, anche quelle non in linea con il partito, non condividendone per\u00f2 l'uscita dal partito nel 2006. Successivamente, si \u00e8 fatto portavoce di istanze pi\u00f9 autonome rispetto alla partecipazione dell'UDC alla coalizione di centrodestra, la Casa delle Libert\u00e0, condividendo il mandato del III Congresso del partito (2007) di perseguire iniziative autonome nell'opposizione al Governo Prodi II. Rappresenta, perci\u00f2, uno degli esponenti dell'ala \"sinistra\" dell'UDC.\nDeputato \"Rosa Bianca\" (2008) e \"Alleanza per l'Italia\" (2009).\nIl 30 gennaio 2008, insieme a Mario Baccini, lascia l'UDC, accusando il leader Casini ed il segretario Lorenzo Cesa di aver cambiato la linea del partito senza aver indetto un nuovo congresso e di aver appiattito le proprie posizioni su quelle di Silvio Berlusconi e della Casa delle Libert\u00e0, in occasione della caduta del Governo Prodi II e del conferimento di un mandato esplorativo a Franco Marini. Tabacci infatti si era detto disponibile ad un governo \"di scopo\", finalizzato alla riforma elettorale, guidato da Marini. Nella stessa data crea con Mario Baccini e Savino Pezzotta il movimento politico Rosa per l'Italia (inizialmente noto come \"Rosa Bianca\"), candidandosi come premier per le elezioni del 13 e 14 aprile 2008.\nSuccessivamente tra Rosa Bianca e UDC viene raggiunto un accordo e i due partiti decidono di partecipare insieme alle elezioni politiche del 2008 creando una lista unica denominata Unione di Centro. Alle elezioni politiche del 2008 Bruno Tabacci viene eletto alla Camera dei deputati come capolista nella \"circoscrizione Lombardia 1\", dove l'Unione di Centro ha ottenuto 86.494 voti, pari al 3,5% del totale dei voti del collegio.\nIl 9 novembre 2009 Tabacci lascia l'UDC e la Rosa per l'Italia per fondare poi, assieme a Francesco Rutelli, Gianni Vernetti ed altri esponenti del PD, l'11 novembre 2009 il nuovo partito Alleanza per l'Italia. Ricopre il ruolo di capogruppo di ApI e vicepresidente del Gruppo misto fino al 20 ottobre 2011, quando viene sostituito da Pino Pisicchio.\nNel 2011 viene eletto Presidente del comitato promotore della BCC Banca di Credito Agricolo Mantova Oltrep\u00f2 s.c.\nAssessore al bilancio del Comune di Milano (2011-2013).\nIl 10 giugno del 2011 \u00e8 stato nominato Assessore al Bilancio, al Patrimonio e ai Tributi nella giunta di centrosinistra del sindaco di Milano Giuliano Pisapia.\nNel 2012, assieme al direttore generale Davide Corritore, ha concluso un accordo con quattro banche (JPMorgan, Depfa bank, UBS e Deutsche Bank) accusate di truffa aggravata (civile e penale) ai danni del comune per la vicenda dei derivati, introdotti dalla giunta Albertini e rinegoziati dalla giunta Moratti. Il Comune di Milano incasser\u00e0 750 milioni di euro in 23 anni.\nIl 21 gennaio 2013 Bruno Tabacci rimette al sindaco di Milano la delega al Bilancio. Le dimissioni derivano dalla decisione di correre alle elezioni politiche italiane del 2013 nelle liste di Centro Democratico.\nCandidatura alle elezioni primarie del centrosinistra 2012.\nNel settembre 2012 si candida alle primarie del centrosinistra per la premiership. Tra i candidati rivali di Tabacci: il Segretario del PD Pier Luigi Bersani (Pd), il Sindaco di Firenze Matteo Renzi (Pd), il Presidente della Regione Puglia e Presidente di SEL Nichi Vendola (Sel) e la consigliera regionale della Regione Veneto Laura Puppato (Pd). Il suo progetto politico, all'interno della coalizione di centro-sinistra, tende ad una politica rivolta verso il centro dello schieramento politico italiano.\nNel I turno delle Elezioni primarie di Italia. Bene Comune del 2012 che si \u00e8 svolto il 25 novembre 2012 Tabacci ha ottenuto 43.840 voti complessivi pari al 1,4% e piazzandosi all'ultimo posto tra i 5 candidati.\nIl 30 novembre 2012 Tabacci annuncia il suo appoggio a Pier Luigi Bersani per il secondo turno delle primarie.\nDeputato di \"Centro Democratico\".\nIl 28 dicembre 2012, insieme a Massimo Donadi, annuncia la nascita di un nuovo partito: Centro Democratico, che aderisce alla coalizione di centrosinistra Italia. Bene Comune.\nAlle elezioni politiche italiane del 2013 Tabacci viene eletto alla Camera dei Deputati nella \"circoscrizione Toscana\" tra le file di Centro Democratico.\nIl 19 novembre 2014, assieme agli altri due deputati del Centro Democratico Roberto Capelli e Carmelo Lo Monte, abbandona il gruppo misto per aderire al nuovo gruppo parlamentare del partito denominato Per l'Italia - Centro Democratico.\nCandidatura al Parlamento europeo.\nIl 17 aprile 2014 viene ufficialmente candidato, alle elezioni europee come capolista di Scelta Europea nella Circoscrizione Italia meridionale (che raccoglie i 18 collegi elettorali del Abruzzo, del Molise, della Campania, della Puglia, della Basilicata e della Calabria). Con 10.299 preferenze, nonostante sia stato il pi\u00f9 votato nella Circoscrizione Italia Meridionale, non viene eletto anche perch\u00e9 Scelta Europea si ferma soltanto allo 0.77%.\nL\u2019anno con +Europa e il nuovo percorso a sostegno di Conte.\nDi fronte al rischio per Emma Bonino di non partecipare con la sua nuova lista +Europa alla coalizione di centro-sinistra in vista delle elezioni politiche, il 4 gennaio 2018 Tabacci mette a disposizione il simbolo di Centro Democratico cos\u00ec da esentarla dalla raccolta firme avendo lui formato il suo gruppo in Parlamento dopo le scorse elezioni. Si candida e viene rieletto con la coalizione di centro-sinistra nel collegio uninominale Lombardia 1 - 12 (Milano). Eletto vice coordinatore, l'8 agosto dello stesso anno lancia insieme a Benedetto Della Vedova e alla Bonino il tesseramento che dovr\u00e0 portare +Europa da cartello elettorale a soggetto politico; il congresso si terr\u00e0 nel gennaio 2019. Dal 23 giugno dello stesso anno \u00e8 Presidente del partito. Il 27 settembre dello stesso anno lascia Pi\u00f9 Europa insieme al Centro Democratico non condividendo la decisione del partito di porsi all'opposizione del Governo Conte II.\nIl 25 novembre 2020 Bruno Tabacci, unico esponente in parlamento di Centro Democratico, cambia la denominazione del gruppo parlamentare dopo l'ingresso di Elisa Siragusa proveniente dal Movimento 5 Stelle, oltre alla permanenza del deputato Alessandro Fusacchia anch'esso fuoriuscito da +Europa. La componente assume la denominazione \"Centro Democratico-Italiani in Europa\", in merito al fatto che Fusacchia e Siragusa sono stati eletti entrambi nella circoscrizione ESTERO A (Europa). Nel gennaio 2021, in seguito al ritiro dei ministri di IV dal Governo Conte II, aderiscono alla componente diversi deputati del Movimento 5 Stelle, Carmelo Lo Monte (ex Lega), Renata Polverini (da Forza Italia) e Daniela Cardinale (ex PD) mentre al Senato il 27 gennaio con l'adesione dell'ex M5S Gregorio De Falco nasce la componente del Misto \"Europeisti-MAIE-Centro Democratico\".\nNel governo Draghi.\nFinita l'esperienza del governo Conte con la nomina di Mario Draghi alla presidenza del Consiglio, Tabacci sostiene assieme a Centro Democratico l'esecutivo guidato dall'ex governatore della Banca centrale europea appoggiato da buona parte delle maggiori forze rappresentate in Parlamento: Lega, M5S, PD, Forza Italia, Liberi e Uguali, Italia Viva.\nNel governo Draghi Tabacci viene nominato Sottosegretario di Stato alla Presidenza del Consiglio con delega al coordinamento della politica economica a partire dal 25 febbraio 2021. Il 19 marzo 2021 ottiene anche la delega alla gestione delle politiche per lo spazio a cui rinuncia il 5 agosto 2021, a seguito di uno scandalo che vede il figlio Simone Tabacci assunto in Leonardo.\nProcedimenti giudiziari.\nNel 1989 \u00e8 stato indagato con l\u2019accusa di peculato pluriaggravato nell\u2019ambito dell\u2019inchiesta cosiddetta \"Oltrep\u00f2 Pavese\" riguardante malversazioni di fondi della Protezione Civile. Al termine delle indagini \u00e8 stato completamente prosciolto.\nNel 1992 la Procura della Repubblica di Mantova ha chiesto alla Camera dei Deputati l\u2019autorizzazione all\u2019arresto all\u2019interno delle indagini per violazione delle norme per il finanziamento pubblico dei partiti e falsit\u00e0 ideologica commessa da pubblico ufficiale in certificati. Riguardo queste indagini Tabacci ha anche ricevuto quattro diversi avvisi di garanzia. Il Parlamento ha negato l\u2019autorizzazione all\u2019arresto e nel 1996 il procedimento penale si \u00e8 concluso con il proscioglimento.\nNel 1993 il sostituto procuratore Antonio Di Pietro della Procura di Milano ha chiesto alla Camera dei Deputati l\u2019autorizzazione a procedere contro Tabacci per ricettazione e finanziamento illecito dei partiti. Nel 1996 il Tribunale ha assolto Tabacci dalle accuse \"perch\u00e9 il fatto non costituisce reato\".\nPrese di posizione.\nTabacci si dichiara favorevole ad un riconoscimento giuridico per le coppie omosessuali, quali le unioni civili adottate dal comune di Milano. In un'intervista al quotidiano \"la Repubblica\" del 25 settembre 2012 Tabacci si \u00e8 schierato contro le adozioni gay, affermando: \"Sono convinto che ogni bambino abbia diritto ad avere un padre e una madre. Non credo che la soluzione delle adozioni di bimbi da parte di coppie gay sia da perseguire\"."}
{"id": "502007", "revid": "92723", "url": "https://it.wikipedia.org/wiki?curid=502007", "title": "Diocesi di Livorno", "text": "La diocesi di Livorno (in latino: \"Dioecesis Liburnensis\") \u00e8 una sede della Chiesa cattolica in Italia suffraganea dell'arcidiocesi di Pisa appartenente alla regione ecclesiastica Toscana. Nel 2019 contava 187.000 battezzati su 201.635 abitanti. \u00c8 retta dal vescovo Simone Giusti.\nPatrona della diocesi \u00e8 santa Giulia di Corsica martire.\nTerritorio.\nLa diocesi comprende i comuni di Livorno, Rosignano Marittimo, Capraia Isola e le frazioni di Stagno, Colognole, Guasticce, Castell'Anselmo, Nugola, Parrana San Giusto e Parrana San Martino del comune di Collesalvetti.\nSede vescovile \u00e8 la citt\u00e0 di Livorno, dove si trovano la cattedrale di San Francesco e il santuario della Madonna delle Grazie di Montenero, elevato al rango di basilica minore da papa Pio VII nel 1818.\nIl territorio si estende su 250\u00a0km\u00b2 ed \u00e8 suddiviso in 51 parrocchie, raggruppate in 6 vicariati. I primi quattro vicariati comprendono le parrocchie del territorio comunale di Livorno; il quinto vicariato quelle del comune di Rosignano Marittimo; il sesto vicariato le parrocchie delle frazioni di Collesalvetti. La parrocchia dell'isola di Capraia fa parte del primo vicariato. A queste parrocchie si aggiungono altre due parrocchie che non dipendono da alcun vicariato, ma sono sottomesse all'Ordinariato militare per l'Italia: la parrocchia di Santa Barbara dell'Accademia navale e quella di San Michele Arcangelo dei Paracadutisti.\nComunit\u00e0 religiose.\nIn diocesi, all'inizio del 2018, erano presenti i seguenti istituti religiosi:\nStoria.\nLa prima testimonianza di una organizzazione ecclesiastica a Livorno risale al XII secolo, quando, in una bolla di papa Innocenzo II viene menzionato il \"castrum et curtem de Livorna\", ed in un successivo documento si accenna alla pieve (ossia chiesa con battistero) di Santa Maria. A partire dal XIV secolo si svilupp\u00f2 la devozione verso la Madonna di Montenero.\nNel 1606 Livorno ottiene il titolo di citt\u00e0 e nel 1629 la chiesa di San Francesco, futura cattedrale, \u00e8 insignita del grado di collegiata. Il suo prevosto ottenne dall'arcivescovo di Pisa, alla cui giurisdizione dipendevano Livorno e il suo territorio, il titolo di vicario generale \"in spiritualibus\" per la citt\u00e0 livornese.\nDurante tutto il XVIII secolo furono fatti sforzi per fare in modo che la citt\u00e0 fosse retta da un proprio vescovo, attraverso petizioni e suppliche da parte sia della comunit\u00e0 civile, che del clero locale e del popolo stesso. Fu solo con l'aiuto di Maria Luisa di Borbone-Spagna, regina reggente d'Etruria, che si arriv\u00f2 all'istituzione della diocesi di Livorno con la bolla \"Militantis Ecclesiae\" pubblicata da papa Pio VII il 25 settembre 1806. La nuova diocesi divenne suffraganea dell'arcidiocesi di Pisa.\nNella bolla d'erezione il papa affermava di volere effettuare l'erezione della diocesi, malgrado il dissenso e la contrariet\u00e0 manifestate dai capitoli delle cattedrali di Pisa, di San Miniato e di Volterra, da cui la nuova diocesi traeva il suo territorio. Per cavilli burocratici e per questioni di confine, l'esecuzione della bolla non ebbe completamente effetto ed il primo vescovo, Filippo Ganucci, prese possesso della diocesi solo con 13 delle 31 parrocchie stabilite dalla \"Militantis Ecclesiae\": le altre, a tutt'oggi, non sono ancora state assegnate alla diocesi livornese.\nIl primo vescovo fu Filippo Ganucci, trasferito dalla sede di Cortona. Alla sua morte la diocesi rimase vacante per pi\u00f9 di otto anni, fino alla nomina del fiorentino Angiolo Maria Gilardoni nel 1821. A lui succedette Raffaello De Ghantuz Cubbe, nativo di Aleppo in Siria, che ottenne di poter utilizzare il terreno di un ex camposanto cittadino, per edificare il seminario vescovile; i lavori iniziarono solamente nel 1844, quattro anni dopo la morte del vescovo. Proprio dal 1840 inizi\u00f2 un nuovo lungo periodo di sede vacante che dur\u00f2 fino al 1872; nel 1848 papa Pio IX nomin\u00f2 come amministratore apostolico della diocesi, il livornese Girolamo Gavi, vescovo titolare di Milta.\nDurante la seconda guerra mondiale Livorno fu sottoposta a pesanti bombardamenti che distrussero la citt\u00e0. Sotto le bombe and\u00f2 completamente distrutta la cattedrale, che fu ricostruita com'era e consacrata dal vescovo Giovanni Piccioni il 20 dicembre 1953.\nNel 1947 papa Pio XII ha dichiarato la Madonna delle Grazie, venerata nel santuario di Montenero, patrona della Toscana.\nIl 7 ottobre 1975 la diocesi estese la sua giurisdizione alla parrocchia dell'isola di Capraia, che fino ad allora era appartenuta all'arcidiocesi di Genova.\nNel marzo 1982 la diocesi ha ricevuto la visita pastorale di papa Giovanni Paolo II.\nQuattro sono i sinodi celebrati in diocesi: due furono convocati durante l'episcopato di Giovanni Piccioni, nel 1927 e nel 1938; il terzo e il quarto sinodo sono stati indetti e celebrati dal vescovo Alberto Ablondi nel 1984 e nel 1996.\nIstituzioni culturali diocesane.\nL'archivio storico diocesano conserva i materiale dell'archivio vescovile, a cui sono stati aggregati gli archivi provenienti da altre istituzioni diocesane, tra cui la curia, la mensa vescovile, il seminario, e gli archivi di alcune parrocchie della diocesi, quelli delle confraternite e delle aggregazioni laicali presenti in diocesi.\nLa biblioteca diocesana fu costituita in origine dal fondo librario, formato da 12.000 volumi antichi, donato alla diocesi dall'avvocato Giuseppe Michon nel 1853 e che per suo volere fin dall'inizio fu aperto al pubblico; la maggior parte di questi libri sono andati distrutti durante i bombardamenti della seconda guerra mondiale. A ci\u00f2 che resta di questa donazione si sono aggiunti nel tempo libri di teologia, letteratura, scienze ed arte donati dall'amministratore apostolico Girolamo Gavi e da alcuni canonici della cattedrale.\nIl museo diocesano Leonello Barsotti, voluto dal vescovo Simone Giusti, \u00e8 stato inaugurato nel dicembre 2008 in alcuni ambienti del seminario vescovile livornese. Lo stesso edificio ospita, oltre alla curia vescovile e agli appartamenti del vescovo, anche la biblioteca e l'archivio storico diocesano.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 201.635 persone contava 187.000 battezzati, corrispondenti al 92,7% del totale."}
{"id": "502008", "revid": "322321", "url": "https://it.wikipedia.org/wiki?curid=502008", "title": "Arcidiocesi di Lubiana", "text": "Larcidiocesi di Lubiana (in latino: \"Archidioecesis Labacensis\") \u00e8 una sede metropolitana della Chiesa cattolica in Slovenia. Nel 2019 contava 545.111 battezzati su 800.585 abitanti. \u00c8 retta dall'arcivescovo Stanislav Zore, O.F.M.\nTerritorio.\nL'arcidiocesi \u00e8 situata nella parte centrale della Slovenia.\nSede arcivescovile \u00e8 la citt\u00e0 di Lubiana, dove si trova la cattedrale di San Nicola (\"Stolna cerkev sv. Nikolaja\").\nIl territorio si estende su 5.608\u00a0km\u00b2 ed \u00e8 suddiviso in 234 parrocchie.\nProvincia ecclesiastica.\nLa provincia ecclesiastica di Lubiana, istituita nel 1968, comprende le seguenti suffraganee:\nStoria.\nLa diocesi di Lubiana fu eretta il 6 dicembre 1461. Era originariamente suffraganea del patriarcato di Aquileia, ma la subordinazione del vescovo di Lubiana al metropolita aquileiese, prevista dalla bolla di fondazione dell'imperatore Federico III, non fu rispettata. I vescovi di Lubiana non furono mai confermati dal patriarca di Aquileia, ma sempre dal papa. Papa Pio II conferm\u00f2 l'erezione della diocesi il 9 settembre 1462.\nL'8 marzo 1788 fu elevata al rango di arcidiocesi metropolitana con la bolla \"In universa gregis\" di papa Pio VI, ma il 19 agosto 1807 fu declassata a diocesi immediatamente soggetta alla Santa Sede con la bolla \"Quaedam tenebrosa\" di papa Pio VII.\nIl 27 luglio 1830 per effetto della bolla \"Insuper eminenti\" di papa Pio VIII divenne suffraganea dell'arcidiocesi di Gorizia.\nIl 20 febbraio 1932 in seguito alla bolla \"Quo Christi fideles\" di papa Pio XI cedette la parrocchia di Fusine in Valromana all'arcidiocesi di Udine, i decanati di Idria e Vipacco all'arcidiocesi di Gorizia e il decanato di Postumia alla diocesi di Trieste.\nIl 13 dicembre 1961, con la lettera apostolica \"Clarissimae tamquam\", papa Giovanni XXIII ha proclamato i Santi Cirillo e Metodio patroni principali della diocesi, e i Santi Ermagora e Fortunato patroni secondari.\nIl 22 dicembre 1961 \u00e8 stata elevata nuovamente al rango di arcidiocesi con la bolla \"Quandoquidem\" di papa Giovanni XXIII.\nIl 22 novembre 1968 l'arcidiocesi \u00e8 tornata ad essere sede metropolitana per effetto della bolla \"Quisquis cum animo\" di papa Paolo VI.\nIl 7 aprile 2006 ha ceduto una porzione del suo territorio a vantaggio dell'erezione della diocesi di Novo Mesto.\nNella stessa data la diocesi di Maribor, che era suffraganea di Lubiana, \u00e8 stata elevata ad arcidiocesi metropolitana.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 800.585 persone contava 545.111 battezzati, corrispondenti al 68,1% del totale."}
{"id": "502009", "revid": "92723", "url": "https://it.wikipedia.org/wiki?curid=502009", "title": "Diocesi di Lokoja", "text": "La diocesi di Lokoja (in latino: \"Dioecesis Lokoiana\") \u00e8 una sede della Chiesa cattolica in Nigeria suffraganea dell'arcidiocesi di Abuja. Nel 2019 contava 43.450 battezzati su 3.356.400 abitanti. \u00c8 retta dal vescovo Martin Dada Abejide Olorunmolu.\nTerritorio.\nLa diocesi comprende la parte occidentale dello stato nigeriano di Kogi.\nSede vescovile \u00e8 la citt\u00e0 di Lokoja, dove si trova la cattedrale dell'Immacolata Concezione.\nIl territorio \u00e8 suddiviso in 41 parrocchie.\nStoria.\nLa prefettura apostolica di Kabba fu eretta il 21 febbraio 1955 con la bolla \"Illa suavissime\" di papa Pio XII, ricavandone il territorio dalle diocesi di Benin City e di Kaduna (ora entrambe arcidiocesi) e dalla prefettura apostolica di Oturkpo (oggi diocesi di Makurdi).\nIl 6 luglio 1964 con la bolla \"Sacra summi\" di papa Paolo VI la prefettura apostolica di Kabba fu elevata a diocesi, che il 5 maggio 1965 ha assunto il nome attuale di diocesi di Lokoja.\nIl 26 settembre 1968 la diocesi ha ceduto una porzione del suo territorio a vantaggio dell'erezione della prefetturra apostolica di Idah, ora diocesi.\nOriginariamente suffraganea dell'arcidiocesi di Kaduna, il 26 marzo 1994 \u00e8 entrata a far parte della provincia ecclesiastica di Abuja.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 3.356.400 persone contava 43.450 battezzati, corrispondenti all'1,3% del totale."}
{"id": "502010", "revid": "92723", "url": "https://it.wikipedia.org/wiki?curid=502010", "title": "Diocesi di Lleida", "text": "La diocesi di Lleida (in latino: \"Dioecesis Ilerdensis\") \u00e8 una sede della Chiesa cattolica in Spagna suffraganea dell'arcidiocesi di Tarragona. Nel 2019 contava 180.000 battezzati su 230.140 abitanti. \u00c8 retta dal vescovo Salvador Gim\u00e9nez Valls.\nIl santo patrono della diocesi \u00e8 San Giovanni Battista.\nTerritorio.\nLa diocesi occupa una striscia di territorio situata nella parte occidentale della provincia di Lleida, nella Spagna nord-orientale. Lleida \u00e8 una delle quattro province della comunit\u00e0 autonoma della Catalogna. La diocesi fa parte della provincia ecclesiastica di Tarragona.\nSede vescovile \u00e8 la citt\u00e0 di Lleida, dove si trovano la cattedrale dell'Assunzione di Maria Vergine e l'ex cattedrale di Santa Maria.\nIl territorio si estende su 2.977\u00a0km\u00b2 ed \u00e8 suddiviso in sette arcipresbiterati e in 125 parrocchie.\nStoria.\nLa diocesi di L\u00e9rida \u00e8 stata eretta nel V secolo.\nCi \u00e8 giunta notizia di due sinodi convocati a L\u00e9rida nel VI secolo. Uno si svolse nel 514 o nel 524, vi assistettero otto vescovi e i suoi decreti proibirono ai chierici l'uso delle armi e lo spargimento di sangue. Un altro concilio provinciale, promosso da Sergio arcivescovo di Tarragona, nel 546 regol\u00f2 la disciplina ecclesiastica.\nA causa dell'invasione araba della Spagna la sede episcopale fu trasferita dapprima a Roda e dal 1101 a Barbastro (oggi nella diocesi di Barbastro-Monz\u00f3n).\nIn seguito alla liberazione di L\u00e9rida ad opera di Raimondo Berengario IV di Barcellona nel 1149 i vescovi poterono ritornare nella loro antica sede vescovile. La moschea cittadina fu trasformata nella nuova cattedrale della diocesi.\nNel 1203 si inizi\u00f2 la costruzione della cattedrale chiamata oggi \"Seu Vella\", che fu consacrata il 31 ottobre 1278.\nIl 31 ottobre 1992 ha assunto ufficialmente la denominazione in lingua catalana di \"diocesi di Lleida\".\nIl 17 settembre 1995 la diocesi ha ceduto una parte del suo territorio aragonese e il resto del territorio aragonese il 15 giugno 1998.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 230.140 persone contava 180.000 battezzati, corrispondenti al 78,2% del totale."}
{"id": "502012", "revid": "92723", "url": "https://it.wikipedia.org/wiki?curid=502012", "title": "Diocesi di Lodi", "text": "La diocesi di Lodi (in latino: \"Dioecesis Laudensis\") \u00e8 una sede della Chiesa cattolica in Italia suffraganea dell'arcidiocesi di Milano appartenente alla regione ecclesiastica Lombardia. Nel 2019 contava battezzati su abitanti. \u00c8 retta dal vescovo Maurizio Malvestiti.\nTerritorio.\nLa diocesi comprende l'intera provincia di Lodi e parte delle province di Cremona, Milano e Pavia.\nLe parrocchie di Balbiano e Colturano seguono il rito ambrosiano e non quello romano come il resto della diocesi. Nel 1981 la parrocchia di Riozzo, frazione di Cerro al Lambro, passata nel 1978 dall'arcidiocesi di Milano alla diocesi di Lodi, ha abbandonato il rito ambrosiano ed \u00e8 passata al rito romano.\nSede vescovile \u00e8 la citt\u00e0 di Lodi, dove si trova la cattedrale di Santa Maria Assunta, riconsacrata il 25 maggio 1964 dal vescovo Tarcisio Vincenzo Benedetti dopo i restauri che l'hanno riportata all'originario aspetto romanico.\nIl territorio \u00e8 suddiviso in 123 parrocchie, raggruppate in 8 vicariati: Lodi citt\u00e0, Lodi Vecchio, Casalpusterlengo, Codogno, Paullo, Sant'Angelo Lodigiano, San Martino in Strada e Spino d'Adda.\nStoria.\nLa prima attestazione dell'esistenza di una comunit\u00e0 cristiana a Lodi risale al IV secolo, quando, attorno agli anni 304-305, vennero martirizzati a \"Laus Pompeia\" (odierna Lodi Vecchio) i santi martiri Vittore, Nabore e Felice, che hanno dato lo slancio vitale alla cristianizzazione della citt\u00e0. Tradizionalmente si attribuisce la fondazione della diocesi a san Bassiano, patrono principale della diocesi e vescovo di Lodi dal 374 al 409. Fin dall'origine \u00e8 stata suffraganea dell'arcidiocesi di Milano.\nLa chiesa con la pi\u00f9 antica data di consacrazione \u00e8 la basilica dei XII Apostoli di Lodi Vecchio consacrata da Bassiano, Ambrogio di Milano e Felice di Como nel 378. La decana delle chiese parrocchiali della diocesi di Lodi per data di consacrazione \u00e8 la prepositurale della Nativit\u00e0 della Beata Vergine Maria in Castelnuovo Bocca d'Adda (consacrata dal vescovo Carlo Pallavicino il 14 luglio 1471), la vice-decana \u00e8 la chiesa arcipretale dei santi Nicol\u00f2 ed Angelo di Villanova del Sillaro (consacrata dallo stesso Pallavicino nel 1496).\nDopo la distruzione della citt\u00e0 romana di Laus Pompeia ad opera dei Milanesi, la citt\u00e0 venne rifondata nel luogo attuale dall'imperatore Federico Barbarossa il 3 agosto 1158. Il secondo vescovo della Lodi nuova fu sant'Alberto Quadrelli (patrono secondario della diocesi, festeggiato il 4 luglio). La continuit\u00e0 tra le due sedi fu sancita dalla solenne traslazione della salma di san Bassiano, dalla basilica di Laus alla nuova cattedrale, il 4 novembre 1163.\nNel 1243 Lodi, passata alla fazione ghibellina, dovette subire l'interdetto e la soppressione della sede vescovile, che fu poi ristabilita nel 1252.\n\u00c8 del 1298 il primo documento in cui il vescovo di Lodi Bernardo Talenti si intitola anche conte. Risale al suo episcopato la leggenda di un drago (Tarantasio) che con il suo pestilenziale fetore uccideva gli uomini; il fatto si riferisce forse alla malaria sviluppatasi in alcune terre a seguito di un'inondazione. In ogni caso, per debellare la calamit\u00e0 i lodigiani pronunciarono e poi mantennero un voto, impegnandosi a costruire la chiesa di San Cristoforo.\nIl successore di Bernardo Talenti, Egidio Dell'Acqua, ottenne per s\u00e9 e per i suoi successori nuovi feudi e terreni dall'imperatore Enrico VII. Dopo la sua morte le fazioni guelfa e ghibellina interne al capitolo elessero due candidati contrapposti, ma nessuno dei due ottenne la conferma pontificia. Per risolvere la controversia papa Giovanni XXII nomin\u00f2 il successore dopo cinque anni di sede vacante.\nIn epoca tridentina, grande impulso al rinnovamento della diocesi fu dato da san Carlo Borromeo, il cui influsso sulla diocesi di Lodi fu pi\u00f9 decisivo che altrove. Indisse una visita pastorale della diocesi che dur\u00f2 quattro anni, convoc\u00f2 il sinodo diocesano che eman\u00f2 104 articoli di obblighi e di prescrizioni, dall'obbligo di residenza a quello di tenere i registri di battesimi, morti e matrimoni. Sulla scia dei decreti tridentini, fu istituito il seminario, iniziato nel 1571 ed inaugurato nel 1575 dal vescovo Antonio Scarampi.\nNel 1579 Lodi cedette una porzione di territorio a vantaggio dell'erezione della diocesi di Crema.\nTra le figure eminenti e sante della diocesi si possono ricordare Francesca Saverio Cabrini, patrona degli emigranti, san Gualtero (XIII secolo), i santi Giuliano, Ciriaco e Tiziano (primi vescovi di Laus), san Vincenzo Grossi, fondatore delle Figlie dell'Oratorio, la serva di Dio Antonia Maria Belloni (clarissa di Codogno, secoli XVII-XVIII), il venerabile padre Carlo d'Abbiategrasso (frate cappuccino al santuario della Madonna dei Cappuccini di Casalpusterlengo, secolo XIX), mons. Pietro Trabattoni (arciprete di Maleo di fine Ottocento) grande amico del futuro papa Giovanni XXIII, il beato don Carlo Gnocchi, don Luigi Savar\u00e8, don Giovanni Quaini.\nIl 23 maggio 1978 ha ricevuto il territorio di Riozzo dall'arcidiocesi di Milano. Il 20 gennaio 1979 \u00e8 avvenuto uno scambio di territori con la confinante diocesi di Pavia: la diocesi di Lodi ha acquisito le frazioni di Camporinaldo (comune di Miradolo Terme) e di Corte Sant'Andrea (comune di Senna Lodigiana), cedendo a Pavia parti dei comuni di Marzano e di Bascap\u00e8; in questo modo i confini fra le due diocesi sono venuti a coincidere con i confini comunali. Il 3 marzo 1989 ha acquisito le parrocchie di Colturano e Balbiano dall'arcidiocesi di Milano.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nA causa della distruzione di Lodi Vecchio e della dispersione degli antichi documenti, la cronotassi dei primi secoli della diocesi \u00e8 molto deficitaria.\nStatistiche.\nLa diocesi nel 2019 su una popolazione di 291.116 persone contava 277.578 battezzati, corrispondenti al 95,3% del totale."}
{"id": "502013", "revid": "92723", "url": "https://it.wikipedia.org/wiki?curid=502013", "title": "Diocesi di Lodwar", "text": "La diocesi di Lodwar (in latino: \"Dioecesis Loduarina\") \u00e8 una sede della Chiesa cattolica in Kenya suffraganea dell'arcidiocesi di Kisumu. Nel 2019 contava 200.915 battezzati su 1.122.207 abitanti. La sede \u00e8 vacante.\nTerritorio.\nLa diocesi comprende la parte centro-settentrionale della provincia della Rift Valley in Kenya.\nSede vescovile \u00e8 la citt\u00e0 di Lodwar, dove si trova la cattedrale di Sant'Agostino.\nIl territorio \u00e8 suddiviso in 28 parrocchie.\nStoria.\nLa prefettura apostolica di Lodwar fu eretta l'11 gennaio 1968 con la bolla \"Sacrorum Librorum\" di papa Paolo VI, ricavandone il territorio dalla diocesi di Eldoret.\nIl 30 gennaio 1978 la prefettura apostolica \u00e8 stata elevata a diocesi con la bolla \"Qui volente Deo\" di papa Paolo VI. Originariamente era suffraganea dell'arcidiocesi di Nairobi.\nIl 21 maggio 1990 \u00e8 entrata a far parte della provincia ecclesiastica dell'arcidiocesi di Kisumu.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.122.207 persone contava 200.915 battezzati, corrispondenti al 17,9% del totale."}
{"id": "502014", "revid": "72396", "url": "https://it.wikipedia.org/wiki?curid=502014", "title": "Arcidiocesi di \u0141\u00f3d\u017a", "text": "Larcidiocesi di \u0141\u00f3d\u017a (in latino: \"Archidioecesis Lodziensis\") \u00e8 una sede metropolitana della Chiesa cattolica in Polonia. Nel 2019 contava 1.330.000 battezzati su 1.410.000 abitanti. \u00c8 retta dall'arcivescovo Grzegorz Ry\u015b.\nTerritorio.\nL'arcidiocesi comprende la parte centrale del voivodato di \u0141\u00f3d\u017a.\nSede arcivescovile \u00e8 la citt\u00e0 di \u0141\u00f3d\u017a, dove si trova la cattedrale di Santo Stanislao Kostka. A Piotrk\u00f3w Trybunalski sorge la basilica minore di San Giacomo.\nIl territorio \u00e8 suddiviso in 35 decanati e in 219 parrocchie.\nStoria.\nLa diocesi di \u0141\u00f3d\u017a fu eretta da papa Benedetto XV con la bolla \"Christi Domini\" del 10 dicembre 1920, ricavandone il territorio dall'arcidiocesi di Varsavia, di cui originariamente era suffraganea.\nIl 28 ottobre 1925 in seguito alla bolla \"Vixdum Poloniae unitas\" di papa Pio XI la diocesi subisce alcune variazioni territoriali.\nNel 1939 il vescovo Kazimierz Tomczak \u00e8 arrestato dai nazisti, nel 1941 insieme con il vescovo Jasi\u0144ski sar\u00e0 internato in un monastero. Jasi\u0144ski fece ritorno nella diocesi nel 1944 e solo nell'estate 1945 pot\u00e9 riprenderne il governo.\nIl 25 marzo 1992, nell'ambito della riorganizzazione delle diocesi polacche voluta da papa Giovanni Paolo II con la bolla \"Totus tuus Poloniae populus\", ha ceduto una porzione del suo territorio a vantaggio dell'erezione della diocesi di \u0141owicz e contestualmente \u00e8 stata elevata al rango di arcidiocesi immediatamente soggetta alla Santa Sede.\nIl 24 febbraio 2004 \u00e8 stata ulteriormente elevata a sede metropolitana con la bolla \"Spiritale incrementum\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 1.410.000 persone contava 1.330.000 battezzati, corrispondenti al 94,3% del totale."}
{"id": "502015", "revid": "92723", "url": "https://it.wikipedia.org/wiki?curid=502015", "title": "Diocesi di Locri-Gerace", "text": "La diocesi di Locri-Gerace (in latino: \"Dioecesis Locrensis-Hieracensis\") \u00e8 una sede della Chiesa cattolica in Italia suffraganea dell'arcidiocesi di Reggio Calabria-Bova, appartenente alla regione ecclesiastica Calabria. Nel 2019 contava 113.000 battezzati su 123.400 abitanti. \u00c8 retta dal vescovo Francesco Oliva.\nI vescovi di Locri-Gerace, oltre al titolo proprio, hanno unito il titolo di \"abati commendatari\" di Santa Maria di Polsi.\nTerritorio.\nLa diocesi comprende i seguenti comuni nella citt\u00e0 metropolitana di Reggio Calabria: Africo, Agnana Calabra, Antonimina, Ardore, Benestare, Bianco, Bivongi, Bovalino, Bruzzano Zeffirio, Camini, Canolo, Caraffa del Bianco, Careri, Casignana, Caulonia, Cimin\u00e0, Ferruzzano, Gerace, Gioiosa Ionica, Grotteria, Locri, Mammola, Marina di Gioiosa Ionica, Martone, Monasterace, Pazzano, Placanica, Plat\u00ec, Portigliola, Riace, Roccella Ionica, Samo, San Giovanni di Gerace, San Luca, Sant'Agata del Bianco, Sant'Ilario dello Ionio, Siderno, Stignano, Stilo.\nSede vescovile \u00e8 la citt\u00e0 di Locri, dove si trova la cattedrale di Santa Maria del Mastro. A Gerace sorge la basilica concattedrale di Santa Maria Assunta. Tra i principali santuari della diocesi sono da ricordare il santuario della Madonna di Polsi nella frazione di Polsi (comune di San Luca), e il santuario dei Santi Cosma e Damiano a Riace.\nIl territorio si estende su 1.248\u00a0km\u00b2 ed \u00e8 suddiviso in 74 parrocchie.\nStoria.\nEpoca antica e bizantina.\nLa storia della fede cristiana nella diocesi di Locri-Gerace comincia sin dai primi secoli del cristianesimo. Le notizie documentate dei secoli tardo antichi e alto medioevali riguardano il solo centro principale e sede del vescovo, Locri, non riferendosi al suo territorio. La presenza documentata del cristianesimo, per mezzo di due epigrafi, \u00e8 del IV secolo. La cattedra vescovile fu istituita probabilmente assai presto, bench\u00e9 sia documentata solo a partire dalla fine del VI secolo.\nI limiti della primitiva area d'influenza (non si potrebbe definirla diocesi) di Locri erano la fiumara Allaro (subito oltre Caulonia) a nord, e quella di Melito (Tuccio) a sud. Comprendeva interamente quella che sarebbe diventata in seguito la diocesi di Bova. \u00c8 possibile che ci fossero dei piccoli centri abitati, oltre a Locri. Dovettero esserci anche degli edifici di culto, come ad esempio la chiesetta detta di San Marco nell'area di Kaulon (odierno sito archeologico nei pressi di Monasterace Marina), recentemente datata al V-VI secolo. Tra i primissimi monasteri in Calabria, documentati alla fine del VI secolo, ce ne \u00e8 stato uno a Locri; erano monasteri di lingua e probabilmente di rito latino. Di questi si hanno notizie non oltre la met\u00e0 del VII secolo, poi non si ha notizia di vita monastica nella regione fino all'arrivo dei monaci greci.\nI primi vescovi locresi indicati dalla tradizione sono delle figure leggendarie, senza nessun fondamento storico, come il vescovo \"Suera\", indicato nel I secolo. Tra i vescovi che la tradizione e le antiche cronotassi hanno attribuito a Locri, vi sono tre prelati che non hanno nulla a che fare con questa diocesi: Basilio I, presente al concilio di Calcedonia del 451, era in realt\u00e0 vescovo di Nacolia in Frigia; Pietro fu vescovo \"Lorensis\" (\"Lorium\" in Etruria) e non \"Locrensis\"; infine, Basilio II compare nello pseudo-sinodo romano del 503 come \"episcopus Nacoliae\", evidentemente desunto dalle sottoscrizioni del sinodo calcedonese.\nInvece il primo vescovo di Locri di cui si conosce il nome \u00e8 \"Dolcino\", nominato in una lettera di papa Gregorio Magno, e di cui si sa solo che fu il predecessore immediato di \"Marciano\", eletto nel 597 e che sedeva sulla cattedra locrense ancora nel 599. Altri vescovi documentati prima dell'anno mille presero parte ai concili o sinodi dell'antichit\u00e0: Crescenzo (concilio lateranense del 649), Stefano (concilio romano del 680), Gregorio (vissuto agli inizi dell'VIII secolo), Cristoforo (concilio di Nicea del 787) e Giorgio (concilio costantinopolitano dell'870).\nDal VI secolo il territorio della Calabria meridionale divenne dominio dell'impero bizantino; da questo momento si impose in diocesi il rito greco che avr\u00e0 larga diffusione su tutto il territorio fino al XV secolo. A partire dalla prima met\u00e0 dell'VIII secolo, in seguito alla crisi iconoclastica, l'imperatore bizantino sottrasse le diocesi nei domini dell'Italia meridionale al patriarcato di Roma per sottometterle al patriarcato di Costantinopoli. In questo contesto la diocesi di Locri fu resa suffraganea dell'arcidiocesi di Reggio, come documentato dalle \"Notitiae Episcopatuum\" del patriarcato di Costantinopoli.\nLe liste episcopali del concilio di Nicea del 787 e la \"Notitia\" del IX secolo documentano il trasferimento della sede vescovile a Santa Ciriaca, nome bizantino di Gerace, a causa della decadenza e dell'abbandono di Locri, troppo esposta ai pericoli provenienti dal mare. I vescovi assunsero inizialmente il nome di \"vescovi di Santa Ciriaca\"; secondo le \"Notitiae\" del X secolo la diocesi riprese il nome di Locri o Locride, ad indicare la regione piuttosto che la citt\u00e0 episcopale. In seguito si impose il nome di Gerace. Superstiti di quest'epoca, e per questo preziosissime, sono a Gerace le chiese di San Giovannello e della Nunziatella (di quest'ultima si conserva, del periodo, solo la zona absidale), databili al X secolo.\nDell'insediamento sul territorio in et\u00e0 bizantina sappiamo poco. Verosimilmente, Gerace non era il solo centro abitato. La fascia costiera era probabilmente desolata. Verso l'interno dovevano sorgere altri kastron o kastellion e numerosi Choria e Pyrgoi. Emergono dai documenti i nomi di Africo, Bovalino, Bruzzano, Bucito (antico nome di Martone), verosimilmente gi\u00e0 esistevano Ardore, Grotteria, Mammola, Roccella, Castelvetere (Caulonia). In quel periodo, tra le colline, vivevano eremiti, ed i monasteri erano presenti un po' ovunque nel territorio.\nNel X secolo fu fondata la diocesi di Bova, ricavandone buona parte di territorio da quella di Gerace.\nLe citt\u00e0 calabresi furono lungamente contese dagli arabi che, dalla vicina Sicilia, le assaltarono pi\u00f9 volte. Nel 925 depredarono Bruzzano; Gerace fu saccheggiata nel 985 assieme a Bovalino.\nIl monachesimo greco.\nNegli ultimi anni del IX secolo, e nei primi del X, la Calabria accolse i cristiani scacciati dalla Sicilia dagli arabi. Fu l'inizio dello sviluppo nella regione del monachesimo, cosiddetto, \"italogreco\". Dalla Sicilia arrivarono, per stabilirsi in Calabria, santi come Elia il Giovane e Leoluca di Corleone. Secondo un noto studioso francese, nel X secolo \u00ab\u2026 la Calabria diviene per eccellenza la terra dei monaci e degli eremiti\u2026 una nuova Tebaide, la cui fama si espande, attraverso tutto il mondo bizantino, fino a Costantinopoli ed a Gerusalemme\u2026\u00bb. La regione dar\u00e0 dei santi come Elia Speleota, Nicodemo da Cir\u00f2, Fantino il Giovane, Nilo da Rossano, Giovanni Theristis, Leo d'Africo.\nNella diocesi, i monaci greci sono presenti esplicitamente nelle fonti non prima della fine del IX \u2013 inizi del X secolo. La tradizione che vuole sant'Ilarione romitante a Caulonia nel IV secolo, non ha alcun fondamento storico. I greci di Calabria sono insieme coltivatori e copisti; essi dissodano il suolo, sradicano gli alberi, piantano la vite. Cos\u00ec in molti luoghi, attorno ai monasteri, si formano paesi, che rapidamente si popolano di contadini.\nNella diocesi c'erano quattro zone monastiche eminenti: quella di Stilo - Bivongi; l'attuale valle del Torbido, compresa la Limina; il territorio di Gerace; e la valle del Buonamico. Oltre alle forme eremitica e lavriotica, che sono bene attestate, non molto si sa dei monasteri che dovettero essere presenti.\nIl monastero pi\u00f9 importante della diocesi era San Filippo d'Argir\u00f2 a Gerace, mentre l'unico monastero femminile, anch'esso a Gerace, era quello di Santa Parasceve. Nella vallata dello Stilaro si trovavano il monastero di San Giovanni Theristis a Bivongi (che ebbe come grangia Santi Cosma e Damiano a Riace), Santa Maria di Monte Stella e Santa Maria della Cattolica a Stilo. Notevoli, a sud, Santa Maria di Polsi, che avr\u00e0 un grande destino nel corso dei secoli, e San Giorgio di Pietra Kappa, vicino a San Luca, mentre scarse sono le fonti storiche riguardanti il cenobio dei Basiliani sul monte Varraro a nord di Careri.\nNella vallata del Torbido, sulla Limina, fu fondato da san Nicodemo da Cir\u00f2 il monastero di San Nicola di Kellarana, il pi\u00f9 importante della zona; tra XV e XVI secolo la sua sede fu poi trasferita a Mammola, nella grangia di San Biagio. In una carta greca del 1106 sono documentati i monasteri della Santissima Deipara dei Buceti a Martone, di Sant'Anania, forse nei pressi di Martone, e di San Giovanni Profeta Precursore e Battista, forse a San Giovanni di Gerace.\nLungo il corso del Pretoriate (attuale Torbido), si trovava il monastero di San Fantino Vecchio; sempre lungo lo stesso corso d'acqua, vi era San Fantino di Pretoriate.\nIn una carta greca di donazione databile al 1011-1012 un tale Nicodemo Kondos, per il perdono dei suoi peccati, dona al \"santo padre nostro Nicodemo\" la chiesa (o monastero) della \"Theotokos ton Orton\", quattromila viti e due capienti botti. Non si sa se fu un monastero o una semplice chiesa, ed \u00e8 comunemente identificata con Santa Maria delle Grazie nei pressi di Gioiosa. A Grotteria, presso la recente chiesa di Santa Maria del Soccorso, si ha notizia di un monastero di San Nicola; risulta da un documento del 1232 e sarebbe stato distrutto da un terremoto nel 1349.\nOltre a questi monasteri, ne sono documentati altri nella diocesi, quasi una trentina, di cinque dei quali non si conosce la collocazione geografica. La forte fluttuazione di monaci fra un monastero e l'altro, e la brevit\u00e0 della vita di molti monasteri, rendono impossibile qualsiasi valutazione dell'entit\u00e0 numerica dei singoli centri monastici.\nIl culto dato ai numerosi santi monaci calabresi fu spontaneo e immediato, e certamente rimase limitato \u2013 com'\u00e8 ancora oggi\u00a0\u2013 alla sola zona che era stata teatro della loro vita, e dove morirono e furono sepolti. Ci\u00f2 avviene perch\u00e9 i santi italogreci erano venerati soprattutto nei monasteri. Per di pi\u00f9 ogni monastero, oltre ad essere indipendente dagli altri, poteva vantare santi propri cui dedicare il massimo delle attenzioni ed il culto.\nEpoca normanno-sveva.\nNella seconda met\u00e0 dell'XI secolo i Normanni conquistarono progressivamente la Calabria ponendo fine alla dominazione bizantina. L'arrivo dei nuovi padroni non sconvolse la vita della diocesi di Gerace. Il rito bizantino vi fu mantenuto e i monasteri greci poterono prosperare ancor pi\u00f9 che nel passato. Tuttavia con i Normanni iniziarono la loro penetrazione nelle terre calabresi i benedettini, che fondarono importanti abbazie in tutto il territorio (per esempio, Santa Maria della Matina presso San Marco Argentano, Santa Maria di Corazzo presso l'attuale Carlopoli, Santissima Trinit\u00e0 a Mileto), seguiti dai Cistercensi e dagli Agostiniani; furono questi monaci lo strumento attraverso i quali il rito latino cominci\u00f2 a diffondersi in modo inarrestabile in Calabria.\nL'avvento dei Normanni fu per Gerace un momento di risveglio e di rinascita: \"\u00aba Gerace furono costruite la splendida cattedrale dedicata all'Assunta e un numero tale di chiese che da allora fu detta citt\u00e0 santa; fiorirono altri centri abitati (Castelvetere, Grotteria, Bruzzano...); crebbe il numero dei monasteri greci, alcuni dei quali \u2013 San Filippo d'Argir\u00f2, San Nicodemo di Mammola, Santa Maria di Polsi \u2013 accumularono sensibili rendite\u00bb\". I vescovi e il rito continuarono ad essere greci, bench\u00e9 la diocesi rimanesse suffraganea di Reggio, che nel frattempo aveva per\u00f2 fatto proprio il rito latino.\nIl primo vescovo noto dell'epoca normanna \u00e8 Leonzio I, che nel 1100 presiedette agli inizi dei lavori di ricostruzione del monastero di San Filippo d'Argir\u00f2; forse fu lo stesso vescovo sotto il quale nel 1080 venne dato avvio ai lavori di costruzione della cattedrale geracense. La cronotassi dei vescovi del XII secolo \u00e8 abbastanza confusa e incerta: i documenti coevi infatti menzionano dei prelati, che tuttavia sono per lo pi\u00f9 ignorati da uno dei testi fondamentali per la stesura della cronotassi geracense, ossia la \"Vitae episcoporum ecclesiae Hieraciensis\" di Ottaviano Pasqua (XVI secolo), che riporta invece un altro elenco episcopale.\nSul finire del XII secolo ai normanni succedettero gli Svevi (1194-1266) e con loro cominciarono a diffondersi nella diocesi il rito e la lingua latine. Infatti nel Duecento arrivarono a Gerace i francescani, mentre a Castelvetere fu fondato un convento di agostiniane. A Gerace inoltre \u00e8 attestata l'esistenza nel corso del XIII secolo della chiesa di San Michele dei Latini.\nNel terzo quarto del XIII secolo sembra che nella diocesi ci sia stata una netta ripresa, ed il recupero di pi\u00f9 accettabili condizioni di vita. Si hanno generiche notizie dell'arroganza e delle usurpazioni dei signorotti locali, ma \u00e8 troppo poco per ricostruire il periodo storico. I confini dei tanti latifondi feudali s'identificheranno per\u00f2 spesso con quelli dei monasteri italogreci.\nEpoca angioino-aragonese.\nDopo il periodo svevo, cominci\u00f2 quello angioino-aragonese. Vi furono, in quegli anni, gravi disordini interreligiosi per la presenza malsopportata di una colonia ebraica; a Grotteria, importante centro della diocesi, la \"giudecca\" sembra attestata nel 1276-1277.\nGli angioini adottarono una pressante politica antibizantina, dando un contributo decisivo alla fine del monachesimo italo greco nella diocesi, che gi\u00e0 era in crisi per motivi interni. Infatti non aveva pi\u00f9 da tempo interscambi con il mondo bizantino d'oriente, ed inoltre la popolazione non era pi\u00f9 tutta greca. Inoltre, i beni dei monasteri furono o dissipati da abati empi o sequestrati da signori feudali locali. Nel volgere di due secoli pi\u00f9 della met\u00e0 dei monasteri geracesi terminarono la loro parabola o consumandosi senza lasciare altra traccia che qualche vago indizio nella toponomastica, o diventando grange di monasteri pi\u00f9 importanti; questo anche per la diffusione della pratica della commenda.\nUn importante insieme di documenti, le \"Collettorie pontificie\", indicano la situazione fiscale della diocesi negli anni 1324-1328. Per quanto riguarda i monasteri, tutti quelli della diocesi erano tassati, nel 1324, per un totale di 3 once e mezzo. Il dato complessivo delle rendite della mensa vescovile arriva a 198 fiorini l'anno, e si colloca in posizione mediana nella classifica delle diocesi calabresi.\nIl XIV secolo fu segnato dalla presenza di due importanti vescovi, di origine greca: Barlaam di Seminara (1342-1348), personalit\u00e0 di grande spessore culturale e politico nel mondo bizantino, maestro di greco e latino di Francesco Petrarca e Giovanni Boccaccio, eletto vescovo di Gerace direttamente da papa Clemente VI; e Simone Atomano (1348-1366), che nel 1350 celebr\u00f2 in diocesi l'anno santo ed insieme un sinodo diocesano, secondo quanto riferisce Ottaviano Pasqua. La diocesi ebbe tuttavia un periodo di crisi quando il vescovo Nicola Mele (1366-1382) ader\u00ec all'obbedienza avignonese e parteggi\u00f2 per l'antipapa Clemente VII, motivi che indussero papa Urbano VI a farlo deporre e imprigionare.\nRivolgendo lo sguardo all'organizzazione diocesana quattrocentesca, accanto al vescovo operava il capitolo, formato di sette dignit\u00e0 \u2013 decano, cantore, arcidiacono, protopapa, tesoriere, protonotario, primicerio\u00a0\u2013 e un buon numero di canonici semplici. Per quanto riguarda invece le parrocchie, le chiese principali dei centri pi\u00f9 importanti erano \"protopapali\", e delle varie parrocchie si hanno notizie solo nella met\u00e0 del '500, epoca della quale possediamo alcuni verbali delle visite pastorali.\nAltro documento fondamentale per la storia del cristianesimo in questa zona \u00e8 una relazione che, nel 1457, compil\u00f2 Atanasio Calceofilo (Chalkeopoulos), allora archimandrita di Santa Maria del Patir a Rossano, e futuro vescovo di Gerace. La situazione complessiva in tutta la diocesi \u00e8 accettabile; ma ci sono delle situazioni particolarmente gravi, che fanno comprendere il modo in cui il monachesimo italo-greco andava scomparendo. Il totale, nei monasteri visitati, \u00e8 di soli 14 monaci e 10 monache. L'unico monastero italo-greco che sopravviver\u00e0, fino al 1783, sar\u00e0 San Biagio a Mammola, inizialmente grangia di San Nicodemo.\nSi deve allo stesso vescovo Atanasio Calceofilo, il 29 marzo 1480 la fine del rito bizantino in tutta la diocesi e l'imposizione del rito latino; Atanasio inoltre fece smontare ed eliminare definitivamente l'iconostasi dalla cattedrale di Gerace.\nDal 1472 al 1534 la diocesi fu unita \"in persona episcopi\" alla sede di Oppido Mamertina.\nEpoca moderna e contemporanea.\nDopo decenni di vescovi commendatari che non misero mai piede in diocesi, durante il concilio di Trento Gerace ebbe nuovamente dei vescovi residenti, che si impegnarono, bench\u00e9 senza molti risultati, ad attuare le direttive tridentine, attraverso la celebrazione di sinodi diocesani e le visite pastorali. Il seminario fu fondato dal vescovo Andrea Candido nel 1565, ma inizi\u00f2 a funzionare regolarmente solo nel 1593.\n\"Secolo oscuro\" per la chiesa di Gerace fu il periodo compreso fra il 1622 ed il 1748 \"\u00abdurante il quale dei nove vescovi che ebbe, quattro \u2013 colti da morte precoce o trasferiti altrove \u2013 ebbero un vescovato brevissimo; uno fu a lungo assente perch\u00e9 comandato in Portogallo e a Napoli; tre, accusati di gravi delitti anche contro la morale, rinunciarono al vescovato; uno fu sospettato di essere mandante di omicidi, ma govern\u00f2 per quarant'anni\u00bb\". Seguirono due vescovi, Cesare Rossi (1750-1755) e Pietro Domenico Scoppa (1756-1793) che fecero del loro meglio per risollevare le sorti e il prestigio della diocesi, ma il terribile terremoto del 1783 aggrav\u00f2 le condizioni economiche e sociali del territorio, portando alla distruzione di molti edifici religiosi.\nL'Ottocento \u00e8 segnato da lunghi periodi di sede vacante, a causa prima della rivoluzione francese (1806-1818), e poi della politica anticlericale del giovane governo italiano (1860-1872).\nL'8 aprile 1920 con il breve \"Sanctuarium beatae Mariae\" il santuario della Madonna di Polsi fu decorato del titolo di \"abbatia nullius\" e ai suoi rettori pro tempore fu concesso il titolo di \"abate nullius\"; successivamente il titolo fu assegnato ai vescovi di Gerace.\nIl 22 febbraio 1954 in forza della bolla \"Urgente Christi\" di papa Pio XII la cattedrale e la sede episcopale fu trasferita da Gerace a Locri, all'antica cattedrale di Gerace fu assegnato il titolo di concattedrale e la diocesi assunse il nome di diocesi di Gerace-Locri, che mantenne fino al 30 settembre 1986 quando ha assunto il nome attuale.\nNel 1959 la parrocchia di Casalinovo fu scorporata dalla diocesi di Gerace-Locri ed annessa alla diocesi di Bova.\nIl 18 novembre 1989 la Santa Sede ha modificato il territorio della diocesi di Locri-Gerace, che si \u00e8 vista attribuire 15 nuove parrocchie dall'arcidiocesi di Catanzaro-Squillace e site nei comuni di Stilo, Pazzano, Stignano, Placanica, Riace, Bivongi, Camini, Monasterace, e nelle frazioni Campoli, Foc\u00e0 e Ursini di Caulonia; contestualmente, alla stessa arcidiocesi di Catanzaro-Squillace, Locri-Gerace ha ceduto le due parrocchie del comune di Fabrizia.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 123.400 persone contava 113.000 battezzati, corrispondenti al 91,6% del totale."}
{"id": "502016", "revid": "305330", "url": "https://it.wikipedia.org/wiki?curid=502016", "title": "Vescia (citt\u00e0)", "text": "Vescia fu un'antica citt\u00e0 latina fondata dal popolo degli Aurunci.\nLa citt\u00e0, insieme ad Ausona, Minturnae, Suessa e Sinuessa, formava la cosiddetta Pentapoli aurunca. Venne distrutta durante la seconda guerra sannitica nel 314 a.C.\nIl suo centro fortificato doveva collocarsi sulla sponda sinistra del fiume Garigliano, tra gli attuali comuni di Cellole e di Sessa Aurunca (in provincia di Caserta), dove sono stati trovati dei resti di mura risalenti all'epoca pre-romana.\nVescia, secondo alcune fonti, sorgeva sul monte Massico, tra le localit\u00e0 di Castellone, Costa a sole, Molara, Montepizzuto e Canal grande, dove ancora oggi si possono osservare antichi ruderi. Tutte queste rovine, molto danneggiate dal trascorrere del tempo, non sono mai state oggetto di interesse da parte delle sovrintendenze locali.\nNella zona di Campo Chiano, sepolta dalla vegetazione, si trova una vasta pavimentazione fatta a mosaico e pezzi di colonne in marmo, mentre sulla destra del Canal grande, mentre si effettuavano lavori di scavo, vennero alla luce in alcuni tratti pezzi di un acquedotto sotterraneo di epoca pre-romana. Sulla punta del Monte Pizzuto c'\u00e8 una cisterna antica dove le acque raccolte defluivano a tutta la citt\u00e0 di Vescia, per mezzo di piccoli acquedotti sotterranei alcuni sono visibili ancora oggi. Sul lato est, a poche decine di metri, si trovano mura costruite con pietre di grandi dimensioni che fanno supporre che il sito fosse dotato di mura megalitiche e la tradizione orale riporta di ritrovamenti di reperti durante una manutenzione stradale. Molte testimonianze fotografiche, tra cui quelle delle mura megalitiche, di colonne di marmo, di pavimentazioni a mosaici, di piccoli forni ecc. risalenti ad epoca pre Romana, sono riprodotte nel libro di don Ernesto Albanese, edito dalla tipografia Caramanica di Scauri, \"Piedimonte in fotografia\".IO posso fornirne una copia di questo libro, dove si evince a conferma del testo sopra scritto con fotografie. Nell'attuale zona sottostante al monte petrino (lato mare)durante uno scavo venne fuori il tetto di una cupola di un tempio,da dove si poteva guardare l'interno dello stesso e totalmente interrato, cosa che poi fu tutto messo a tacere ,per paura di vedersi sequestrare il terreno da parte dei beni culturali. Tutto il perimetro della \"citta\" di vescia comprendeva tutte le localit\u00e0 sopra elencate facenti parte del territorio di Piedimonte Massicano, I miei avi risiedevano in quelle zone come la maggior parte delle famiglie dell'odierna Piedimonte Massicano. \nIl suo territorio d'influenza forse doveva estendersi anche agli attuali Castelforte (LT) e Santi Cosma e Damiano (LT), posti sulla sponda destra del fiume Garigliano. A Castelforte infatti sono state trovate due iscrizioni latine che fanno riferimento a Vescia: la prima, databile al 211-212 d.C., \u00e8 un voto al \"Genio Aquarum Vescinarum\" (cio\u00e8 al genio delle acque termali di Suio, frazione di Castelforte) perch\u00e9 favorisca la vittoria ed il ritorno dei due figli di Settimio Severo, Antonino (Caracalla) e Geta, impegnati nella guerra di Britannia; la seconda menziona il \"Pagus Vescinus\" che contribu\u00ec alla costruzione di un teatro. A Minturnae (citt\u00e0 pre-romana e romana in territorio del comune di Minturno (LT), presso la sponda destra della foce del Garigliano) \u00e8 stata ritrovata una terza iscrizione in cui si ricorda che Settimio Severo \"sua pecunia\" fece lastricare la strada che da Minturnae conduceva alle Acque Vescine (coincidente attuale Suio Terme). Le ultime due iscrizioni menzionate sono ora visibili presso il museo del Comprensorio archeologico di Minturnae; della prima, invece, ne d\u00e0 notizia il Giglioli nella rivista Ausonia agli inizi del Novecento. Tali documenti lasciano supporre, quindi, che Vescia potesse sorgere in realt\u00e0 sulla sponda destra del Garigliano, nel territorio dell'attuale comune di Castelforte."}
{"id": "502017", "revid": "123937932", "url": "https://it.wikipedia.org/wiki?curid=502017", "title": "Diocesi di Loikaw", "text": "La diocesi di Loikaw (in latino: \"Dioecesis Loikavensis\") \u00e8 una sede della Chiesa cattolica in Birmania suffraganea dell'arcidiocesi di Taunggyi. Nel 2019 contava 85.981 battezzati su 293.671 abitanti. La sede \u00e8 vacante.\nTerritorio.\nLa diocesi comprende lo stato Kayah nel sud-est della Birmania.\nSede vescovile \u00e8 la citt\u00e0 di Loikaw, dove si trova la cattedrale di Cristo Re.\nIl territorio \u00e8 suddiviso in 40 parrocchie.\nStoria.\nLa diocesi \u00e8 stata eretta il 14 novembre 1988 con la bolla \"Catholica Ecclesia\" di papa Giovanni Paolo II, ricavandone il territorio dalla diocesi di Taunggyi (oggi arcidiocesi).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 293.671 persone contava 85.981 battezzati, corrispondenti al 29,3% del totale."}
{"id": "502018", "revid": "92723", "url": "https://it.wikipedia.org/wiki?curid=502018", "title": "Diocesi di Loja", "text": "La diocesi di Loja (in latino: \"Dioecesis Loiana\") \u00e8 una sede della Chiesa cattolica in Ecuador suffraganea dell'arcidiocesi di Cuenca. Nel 2019 contava 411.560 battezzati su 513.450 abitanti. \u00c8 retta dal vescovo Walter Jehow\u00e1 Heras Segarra, O.F.M.\nTerritorio.\nLa diocesi comprende la provincia ecuadoriana di Loja.\nSede vescovile \u00e8 la citt\u00e0 di Loja, dove si trova la cattedrale dell'Immacolata Concezione. \nIl territorio \u00e8 suddiviso in 84 parrocchie.\nStoria.\nLa diocesi \u00e8 stata eretta il 29 dicembre 1862, ricavandone il territorio dalla diocesi di Cuenca (oggi arcidiocesi).\nIl 26 luglio 1954 ha ceduto una porzione del suo territorio a vantaggio dell'erezione della prelatura territoriale di El Oro (oggi diocesi di Machala).\nOriginariamente suffraganea dell'arcidiocesi di Quito, il 9 aprile 1957 \u00e8 entrata a far parte della provincia ecclesiastica dell'arcidiocesi di Cuenca.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 513.450 persone contava 411.560 battezzati, corrispondenti all'80,2% del totale."}
{"id": "502019", "revid": "92723", "url": "https://it.wikipedia.org/wiki?curid=502019", "title": "Diocesi di Lokossa", "text": "La diocesi di Lokossa (in latino: \"Dioecesis Lokossensis\") \u00e8 una sede della Chiesa cattolica in Benin suffraganea dell'arcidiocesi di Cotonou. Nel 2019 contava 177.315 battezzati su 1.456.400 abitanti. \u00c8 retta dal vescovo Victor Agbanou.\nTerritorio.\nLa diocesi comprende i dipartimenti di Mono e Kouffo in Benin.\nSede vescovile \u00e8 la citt\u00e0 di Lokossa, dove si trova la cattedrale di San Pietro Claver.\nIl territorio \u00e8 suddiviso in 57 parrocchie.\nStoria.\nLa diocesi \u00e8 stata eretta l'11 marzo 1968 con la bolla \"Ecclesia sancta Dei\" di papa Paolo VI, ricavandone il territorio dall'arcidiocesi di Cotonou.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.456.400 persone contava 177.315 battezzati, corrispondenti al 12,2% del totale."}
{"id": "502020", "revid": "92723", "url": "https://it.wikipedia.org/wiki?curid=502020", "title": "Diocesi di Lolo", "text": "La diocesi di Lolo (in latino: \"Dioecesis Lolo\u00ebnsis\") \u00e8 una sede della Chiesa cattolica nella Repubblica Democratica del Congo suffraganea dell'arcidiocesi di Mbandaka-Bikoro. Nel 2019 contava 209.430 battezzati su 251.960 abitanti. \u00c8 retta dal vescovo Jean-Bertin Nadonye Ndongo, O.F.M.Cap.\nTerritorio.\nLa diocesi \u00e8 situata nelle province di Tshopo, Mongala e Basso Uele e comprende i territori di Basoko, Bumba e Aketi.\nSede vescovile \u00e8 la citt\u00e0 di Lolo, dove si trova la cattedrale di San Giovanni Battista.\nIl territorio \u00e8 suddiviso in 10 parrocchie.\nStoria.\nLa prefettura apostolica di Lolo fu eretta il 22 febbraio 1937 con la bolla \"Quo facilius\" di papa Pio XI, ricavandone il territorio dal vicariato apostolico di Buta (oggi diocesi).\nIl 2 luglio 1962 la prefettura apostolica \u00e8 stata elevata a diocesi con la bolla \"Ut singula\" di papa Giovanni XXIII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 251.960 persone contava 209.430 battezzati, corrispondenti all'83,1% del totale."}
{"id": "502021", "revid": "92723", "url": "https://it.wikipedia.org/wiki?curid=502021", "title": "Diocesi di Lomas de Zamora", "text": "La diocesi di Lomas de Zamora (in latino: \"Dioecesis Clivi Zamorensis\") \u00e8 una sede della Chiesa cattolica in Argentina suffraganea dell'arcidiocesi di Buenos Aires. Nel 2019 contava 2.110.855 battezzati su 2.635.000 abitanti. \u00c8 retta dal vescovo Jorge Rub\u00e9n Lugones, S.I.\nTerritorio.\nLa diocesi comprende 6 distretti della provincia di Buenos Aires: Almirante Brown, Esteban Echeverr\u00eda, Ezeiza, Lomas de Zamora, Presidente Per\u00f3n e San Vicente.\nSede vescovile \u00e8 la citt\u00e0 di Lomas de Zamora, dove si trova la cattedrale di Nostra Signora della Pace, decorata del titolo di basilica minore con il breve \"Augusta cunctoque\" di papa Paolo VI del 29 novembre 1965.\nIl territorio si estende su 1.352\u00a0km\u00b2 ed \u00e8 suddiviso in 61 parrocchie.\nStoria.\nLa diocesi \u00e8 stata eretta l'11 febbraio 1957 con la bolla \"Quandoquidem adoranda\" di papa Pio XII, ricavandone il territorio dall'arcidiocesi di La Plata.\nIl 10 aprile 1961 ha ceduto una porzioni del suo territorio a vantaggio dell'erezione della diocesi di Avellaneda (oggi diocesi di Avellaneda-Lan\u00fas).\nIl 2 marzo 1964 in virt\u00f9 del decreto \"Concrediti Christifidelium\" della Sacra Congregazione Concistoriale ha ampliato il proprio territorio con l'acquisizione di alcune parrocchie, nei distretti di Almirante Brown e di San Vicente, appartenute all'arcidiocesi di La Plata.\nOriginariamente suffraganea dell'arcidiocesi di La Plata, il 5 maggio 1967 in forza della bolla \"Qui divino consilio\" di papa Paolo VI entr\u00f2 a far parte della provincia ecclesiastica dell'arcidiocesi di Buenos Aires.\nIl 18 luglio 1969 ha ceduto un'altra porzione di territorio a vantaggio dell'erezione della diocesi di San Justo.\nIl 24 aprile 2001 ha ceduto un'ulteriore porzione di territorio alla diocesi di Avellaneda, che contestualmente ha assunto il nome di diocesi di Avellaneda-Lan\u00fas.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.635.000 persone contava 2.110.855 battezzati, corrispondenti all'80,1% del totale."}
{"id": "502022", "revid": "1086375", "url": "https://it.wikipedia.org/wiki?curid=502022", "title": "Arcidiocesi di Lom\u00e9", "text": "Larcidiocesi di Lom\u00e9 (in latino: \"Archidioecesis Lomensis\") \u00e8 una sede metropolitana della Chiesa cattolica in Togo. Nel 2019 contava 610.100 battezzati su 2.046.000 abitanti. \u00c8 retta dall'arcivescovo Nicod\u00e8me Anani Barrigah-Benissan.\nTerritorio.\nL'arcidiocesi comprende le prefetture di Av\u00e9, Zio, Golfe e Lom\u00e9, nella Regione Marittima del Togo.\nSede arcivescovile \u00e8 la citt\u00e0 di Lom\u00e9, dove si trova la cattedrale del Sacro Cuore.\nIl territorio \u00e8 suddiviso in 64 parrocchie.\nStoria.\nLa prefettura apostolica del Togoland fu eretta il 12 aprile 1892, ricavandone il territorio dalla prefettura apostolica di Dahomey (oggi arcidiocesi di Cotonou). La nuova circoscrizione ecclesiastica fu affidata alle cure della Societ\u00e0 del Verbo Divino.\nIl 16 marzo 1914 la prefettura apostolica fu elevata a vicariato apostolico con il breve \"Divinitus commissum\" di papa Pio X. A causa dello scoppio della prima guerra mondiale, il primo vicario apostolico, Franziskus Wolf, di origini tedesche, non pot\u00e9 prendere possesso della sua sede.\nAl termine della guerra, il vicariato apostolico, affidato alla Societ\u00e0 delle missioni africane, di origini francesi, si trov\u00f2 diviso in due colonie distinte, affidate alla Francia e al Regno Unito. Il 15 marzo 1923 la parte sotto il dominio inglese fu ceduta a vantaggio dell'erezione del vicariato apostolico del Volta inferiore (oggi diocesi di Keta-Akatsi) \nIl 18 maggio 1937 il vicariato apostolico del Togo fu diviso in due per l'erezione della prefettura apostolica di Sokod\u00e9 (oggi diocesi). L'anno successivo, il 14 giugno, cambi\u00f2 nome in favore di vicariato apostolico di Lom\u00e9 in forza del decreto \"Praeterito anno\" della Sacra Congregazione di Propaganda Fide.\nIl vicariato apostolico fu elevato al rango di arcidiocesi metropolitana il 15 settembre 1955 con la bolla \"Dum tantis\" di papa Pio XII.\nIl 29 settembre 1964 ha ceduto una porzione del suo territorio a vantaggio dell'erezione della diocesi di Atakpam\u00e9.\nIl 1\u00ba luglio 1994 ha ceduto altre porzioni di territorio a vantaggio dell'erezione delle diocesi di An\u00e9ho e di Kpalim\u00e9.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 2.046.000 persone contava 610.100 battezzati, corrispondenti al 29,8% del totale."}
{"id": "502023", "revid": "72396", "url": "https://it.wikipedia.org/wiki?curid=502023", "title": "Diocesi di \u0141om\u017ca", "text": "La diocesi di \u0141om\u017ca (in latino: \"Dioecesis Lomzensis\") \u00e8 una sede della Chiesa cattolica in Polonia suffraganea dell'arcidiocesi di Bia\u0142ystok. Nel 2019 contava 502.655 battezzati su 506.818 abitanti. \u00c8 retta dal vescovo Janusz Stepnowski.\nTerritorio.\nLa diocesi comprende la parte occidentale del Voivodato della Podlachia.\nSede vescovile \u00e8 la citt\u00e0 di \u0141om\u017ca, dove si trova la cattedrale di San Michele arcangelo. In diocesi vi sono anche 2 basiliche minori: la basilica collegiata della Santissima Trinit\u00e0 a Myszyniec, e la basilica dell'Assunzione della Beata Vergine Maria a Soko\u0142y.\nIl territorio \u00e8 suddiviso in 24 decanati e in 183 parrocchie.\nStoria.\nNel corso della sua breve storia, questa diocesi cambi\u00f2 nome quattro volte: Wigry (1799-1818), Sejny (1818-1821), August\u00f3w (1821-1925), \u0141om\u017ca (dal 1925).\nLa diocesi di Wigry fu eretta da papa Pio VI con la bolla \"Saepe factum est\" del 16 marzo 1799, ricavandone il territorio dall'arcidiocesi di Vilnius (90 parrocchie), dalla diocesi di Luc'k (44 parrocchie) e dalla diocesi di Samogizia (oggi arcidiocesi di Kaunas, 15 parrocchie). La sede vescovile si trovava nel villaggio di Wigry, oggi nel distretto di Suwa\u0142ki.\nAssunse il nome di diocesi di Sejny il 30 giugno 1818 per effetto della bolla \"Ex imposita nobis\" di papa Pio VII, con cui i confini diocesani venivano adattati ai confini politici stabiliti dal Congresso di Vienna e pertanto al territorio diocesano vennero aggiunti tre decanati che erano appartenuti alla diocesi di P\u0142ock. La sede vescovile fu traslata a Sejny.\nIl 20 luglio 1821 per effetto della bolla \"Sedium episcopalium\" di papa Pio VII la sede fu traslata ad August\u00f3w e la diocesi assunse il nome di diocesi di August\u00f3w.\nNel 1921 cedette la porzione della diocesi che si era venuta a trovare in territorio lituano alla diocesi di Samogizia.\nIl 28 ottobre 1925 con la bolla \"Vixdum Poloniae unitas\" di papa Pio XI la diocesi si \u00e8 ampliata, includendo nel proprio territorio altri tre decanati gi\u00e0 appartenuti alla diocesi di P\u0142ock e contestualmente ha assunto il nome attuale, per il trasferimento della sede episcopale da August\u00f3w, che dopo le cessioni del 1921 venne a trovarsi ai margini orientali della diocesi, a \u0141om\u017ca. Originariamente la diocesi era suffraganea dell'arcidiocesi di Vilnius.\nDopo le variazioni dei confini seguite alla Seconda guerra mondiale un decanato della diocesi si trov\u00f2 in territorio bielorusso e il 13 aprile 1991 \u00e8 stato definitivamente ceduto alla diocesi di Hrodna.\nIl 25 marzo 1992 nell'ambito della riorganizzazione delle diocesi polacche voluta da papa Giovanni Paolo II con la bolla \"Totus tuus Poloniae populus\", ha ceduto una porzione di territorio a vantaggio dell'erezione della diocesi di E\u0142k e ha ampliato il proprio territorio con parrocchie appartenute alla diocesi di P\u0142ock; contestualmente \u00e8 diventata suffraganea dell'arcidiocesi di Bia\u0142ystok.\nIn seguito a queste modifiche territoriali, le antiche sedi di Wigry, Sejny e August\u00f3w sono entrate a far parte della nuova diocesi di E\u0142k.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 506.818 persone contava 502.655 battezzati, corrispondenti al 99,2% del totale."}
{"id": "502024", "revid": "110157", "url": "https://it.wikipedia.org/wiki?curid=502024", "title": "Arcidiocesi di Londrina", "text": "Larcidiocesi di Londrina (in latino: \"Archidioecesis Londrinensis\") \u00e8 una sede metropolitana della Chiesa cattolica in Brasile appartenente alla regione ecclesiastica Sul 2. Nel 2019 contava 640.941 battezzati su 914.325 abitanti. \u00c8 retta dall'arcivescovo Geremias Steinmetz.\nTerritorio.\nL'arcidiocesi comprende 16 comuni nella parte settentrionale dello stato brasiliano del Paran\u00e1: Londrina, Camb\u00e9, Rol\u00e2ndia, Ibipor\u00e3, Sertan\u00f3polis, Primeiro de Maio, Bela Vista do Para\u00edso, Alvorada do Sul, Porecatu, Florest\u00f3polis, Miraselva, Prado Ferreira, Centen\u00e1rio do Sul, Lupion\u00f3polis, Jaguapit\u00e3 e Tamarana.\nSede arcivescovile \u00e8 la citt\u00e0 di Londrina, dove si trova la cattedrale del Sacro Cuore di Ges\u00f9.\nIl territorio si estende su una superficie di 6.714\u00a0km\u00b2 ed \u00e8 suddiviso in 83 parrocchie, raggruppate in 11 decanati: Centro, Sul, Norte, Leste, Oeste, Tamarana, Porecatu, Rol\u00e2ndia, Sertan\u00f3polis, Ibipor\u00e3 e Camb\u00e9.\nProvincia ecclesiastica.\nLa provincia ecclesiastica di Londrina, istituita nel 1970, comprende le seguenti suffraganee:\nStoria.\nIl municipio di Londrina fu istituito nel 1930 e quattro anni dopo il vescovo di Jacarezinho, Fernando Taddei, eresse la parrocchia del Sacro Cuore, futura cattedrale.\nLa diocesi di Londrina fu eretta il 1\u00ba febbraio 1956 con la bolla \"Latissimas partire\" di papa Pio XII, ricavandone il territorio dalla diocesi di Jacarezinho. Originariamente era suffraganea dell'arcidiocesi di Curitiba.\nIl 28 novembre 1964 cedette una porzione del suo territorio a vantaggio dell'erezione della diocesi di Apucarana.\nIl 31 ottobre 1970 la diocesi \u00e8 stata elevata al rango di arcidiocesi metropolitana con la bolla \"Aeternae animorum\" di papa Paolo VI.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 914.325 persone contava 640.941 battezzati, corrispondenti al 70,1% del totale."}
{"id": "502026", "revid": "92723", "url": "https://it.wikipedia.org/wiki?curid=502026", "title": "Diocesi di London", "text": "La diocesi di London (in latino: \"Dioecesis Londonensis\") \u00e8 una sede della Chiesa cattolica in Canada suffraganea dell'arcidiocesi di Toronto appartenente alla regione ecclesiastica Ontario. Nel 2019 contava 859.730 battezzati su 2.246.845 abitanti. \u00c8 retta dal vescovo Ronald Peter Fabbro, C.S.B.\nTerritorio.\nLa diocesi comprende le seguenti contee nell'estrema parte sud-occidentale della provincia canadese dell'Ontario: Middlesex, Elgin, Norfolk, Oxford, Perth, Huron, Lambton, Chatham-Kent ed Essex.\nSede vescovile \u00e8 la citt\u00e0 di London, dove si trova la cattedrale di San Pietro.\nIl territorio si estende su 21.349\u00a0km\u00b2 ed \u00e8 suddiviso in 104 parrocchie.\nStoria.\nLa diocesi di London fu eretta il 21 febbraio 1855 con il breve \"De salute dominici\" di papa Pio IX, ricavandone il territorio dalla diocesi di Toronto.\nIl 2 febbraio 1859 assunse il nome di diocesi di Sandwich, corrispondente all'odierna Windsor, che mantenne fino al 15 novembre 1869 quando \u00e8 tornata al nome attuale.\nOriginariamente suffraganea dell'arcidiocesi di Qu\u00e9bec, il 18 marzo 1870 entr\u00f2 a far parte della provincia ecclesiastica dell'arcidiocesi di Toronto.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.246.845 persone contava 859.730 battezzati, corrispondenti al 38,3% del totale."}
{"id": "502027", "revid": "322321", "url": "https://it.wikipedia.org/wiki?curid=502027", "title": "Diocesi di Lorena", "text": "La diocesi di Lorena (in latino: \"Dioecesis Lorenensis\") \u00e8 una sede della Chiesa cattolica in Brasile suffraganea dell'arcidiocesi di Aparecida appartenente alla regione ecclesiastica Sul 1. Nel 2019 contava 219.000 battezzati su 292.917 abitanti. \u00c8 retta dal vescovo Joaquim Wladimir Lopes Dias.\nTerritorio.\nLa diocesi comprende 14 comuni nella parte orientale dello stato brasiliano di San Paolo: Lorena, Arape\u00ed, Areias, Bananal, Cachoeira Paulista, Campos Novos Paulista, Canas, Cruzeiro, Cunha, Lavrinhas, Piquete, Queluz, S\u00e3o Jos\u00e9 do Barreiro e Silveiras.\nSede vescovile \u00e8 la citt\u00e0 di Lorena, dove si trova la cattedrale di Nostra Signora della Piet\u00e0. A Cachoeira Paulista sorge il santuario nazionale della \"Santa Cabe\u00e7a\".\nIl territorio si estende su una superficie 3.124\u00a0km\u00b2 ed \u00e8 suddiviso in 30 parrocchie, raggruppate in 4 settori pastorali: Cachoeira Paulista, Cruzeiro, Lorena, Vale Hist\u00f3rico e Clim\u00e1tico\nStoria.\nLa diocesi \u00e8 stata eretta il 31 luglio 1937 con la bolla \"Ad christianae plebis\" di papa Pio XI, ricavandone il territorio dalla diocesi di Taubat\u00e9.\nOriginariamente suffraganea dell'arcidiocesi di San Paolo, il 19 aprile 1958 \u00e8 entrata a far parte della provincia ecclesiastica dell'arcidiocesi di Aparecida.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 292.917 persone contava 219.000 battezzati, corrispondenti al 74,8% del totale."}
{"id": "502028", "revid": "1935652", "url": "https://it.wikipedia.org/wiki?curid=502028", "title": "Arcidiocesi di Los Angeles", "text": "Larcidiocesi di Los Angeles (in latino: \"Archidioecesis Angelorum in California\") \u00e8 una sede metropolitana della Chiesa cattolica negli Stati Uniti d'America appartenente alla regione ecclesiastica XI (CA, HI, NV). Nel 2019 contava 4.044.742 battezzati su 11.465.880 abitanti. \u00c8 retta dall'arcivescovo Jos\u00e9 Horacio G\u00f3mez.\nTerritorio.\nL'arcidiocesi si estende su 22.367\u00a0km\u00b2 della California meridionale, comprendendo le contee di Los Angeles, Santa Barbara e Ventura.\nSede arcivescovile \u00e8 la citt\u00e0 di Los Angeles, dove si trova la cattedrale di Nostra Signora degli Angeli (\"Our Lady of the Angels\").\nIl territorio \u00e8 suddiviso in 288 parrocchie, raggruppate in 5 regioni pastorali:\nProvincia ecclesiastica.\nLa provincia ecclesiastica di Los Angeles, istituita nel 1936, comprende le seguenti diocesi suffraganee:\nStoria.\nIl 7 luglio 1859 la diocesi di Monterey assunse il nome di diocesi di Monterey-Los Angeles e il 1\u00ba giugno 1922 in seguito ad un grande aumento della popolazione, venne divisa in virt\u00f9 della bolla \"Romani Pontifices\" di papa Pio XI, dando origine alle diocesi di Monterey-Fresno (oggi diocesi di Monterey) e Los Angeles-San Diego.\nIl continuo incremento demografico port\u00f2 presto ad una nuova divisione anche di quest'ultima diocesi: l'11 luglio 1936 con la bolla \"Ad spirituale christianae\" dello stesso papa Pio XI ebbe origine la diocesi di San Diego e la presente sede di Los Angeles in forza della bolla \"Nimis amplas ecclesiasticas\" del medesimo giorno fu elevata al rango di arcidiocesi metropolitana.\nIl 24 marzo 1976 ha ceduto una porzione del suo territorio a vantaggio dell'erezione della diocesi di Orange in California.\nProcedimenti giudiziari.\nNel dicembre del 2007 l'arcidiocesi di Los Angeles \u00e8 stata condannata al pagamento di 500\u00a0000 dollari perch\u00e9 sette dei suoi sacerdoti avevano violentato una donna da quando questa aveva 16 anni. La donna ha anche una figlia da uno di questi presbiteri, mentre un altro aveva tentato di farla abortire in cambio di denaro.\nSempre nel 2007, l'arcidiocesi ha raggiunto un accordo extra-giudiziario, in base al quale deve versare 660 milioni di dollari a 508 vittime di presunte violenze su minori nell'arco di settant'anni in cambio dell'annullamento di quindici processi civili relativi a reati di pedofilia di cui erano accusati sacerdoti, frati e laici. La scelta dell'arcidiocesi ha evitato che venissero iniziati i processi per il risarcimento civile, con il rischio di dover far sedere il cardinale Roger Michael Mahony sul banco dei testimoni a spiegare il motivo per il quale i sacerdoti coinvolti nei reati non furono allontanati tempestivamente dai loro incarichi, evitando che li reiterassero. Gi\u00e0 in precedenza l'arcidiocesi aveva accettato di versare 114 milioni di dollari ad altre vittime.\nCronotassi degli arcivescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 11.465.880 persone contava 4.044.742 battezzati, corrispondenti al 35,3% del totale."}
{"id": "502029", "revid": "322321", "url": "https://it.wikipedia.org/wiki?curid=502029", "title": "Arcidiocesi di Louisville", "text": "Larcidiocesi di Louisville (in latino: \"Archidioecesis Ludovicopolitana\") \u00e8 una sede metropolitana della Chiesa cattolica negli Stati Uniti d'America appartenente alla regione ecclesiastica V (AL, KY, LA, MS, TN). Nel 2019 contava 183.831 battezzati su 1.413.500 abitanti. La sede \u00e8 vacante, in attesa che l'arcivescovo eletto Shelton Joseph Fabre ne prenda possesso.\nTerritorio.\nL'arcidiocesi comprende le seguenti contee nella parte centrale del Kentucky, negli Stati Uniti d'America: Adair, Barren, Bullitt, Casey, Clinton, Cumberland, Green, Hardin, Hart, Henry, Jefferson, LaRue, Marion, Meade, Metcalfe, Monroe, Nelson, Oldham, Russell, Shelby, Spencer, Taylor, Trimble, Washington.\nSede arcivescovile \u00e8 la citt\u00e0 di Louisville, dove si trova la cattedrale dell'Assunzione (\"Cathedral of the Assumption\"). A Bardstown sorge la primitiva cattedrale dedicata a San Giuseppe. Nel territorio dell'arcidiocesi \u00e8 situata anche l'abbazia di Nostra Signora del Getsemani, la cui chiesa ha il titolo di basilica minore.\nIl territorio si estende su 21.041\u00a0km\u00b2 ed \u00e8 suddiviso in 101 parrocchie, raggruppate in 3 decanati: Elizabethtown, Lebanon e Bardstown.\nProvincia ecclesiastica.\nLa provincia ecclesiastica di Louisville, istituita nel 1937, si estende per intero sugli stati del Kentucky e del Tennessee, e comprende le seguenti suffraganee:\nStoria.\nLa diocesi di Bardstown fu eretta l'8 aprile 1808 con il breve \"Ex debito\" di papa Pio VII, ricavandone il territorio dalla diocesi di Baltimora, che fu contestualmente elevata ad arcidiocesi metropolitana.\nIl 19 giugno 1821, il 6 maggio 1834 e il 28 luglio 1837 cedette porzioni del suo territorio a vantaggio dell'erezione rispettivamente delle diocesi di Cincinnati (oggi arcidiocesi), di Vincennes (oggi arcidiocesi di Indianapolis) e di Nashville.\nIl 13 febbraio 1841 la sede vescovile fu traslata da Bardstown a Louisville e la diocesi assunse il nome di diocesi di Louisville.\nIl 19 luglio 1850 entr\u00f2 a far parte della provincia ecclesiastica dell'arcidiocesi di Cincinnati.\nIl 29 luglio 1853 e il 9 dicembre 1937 cedette altre porzioni del suo territorio a vantaggio dell'erezione rispettivamente delle diocesi di Covington e di Owensboro.\nIl 10 dicembre 1937 \u00e8 stata elevata al rango di arcidiocesi metropolitana con la bolla \"Quo christifidelium\" di papa Pio XI.\nIl 14 gennaio 1988 ha ceduto un'ulteriore porzione del suo territorio a vantaggio dell'erezione della diocesi di Lexington.\nL'arcidiocesi \u00e8 stata coinvolta nello scandalo degli abusi sessuali da parte di 35 sacerdoti e altri sei dipendenti diocesani su 243 vittime. Nel 2003 l'arcidiocesi \u00e8 stata ritenuta responsabile verso le vittime e condannata a pagare 25,7 milioni di dollari.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 1.413.500 persone contava 183.831 battezzati, corrispondenti al 13,0% del totale."}
{"id": "502030", "revid": "72396", "url": "https://it.wikipedia.org/wiki?curid=502030", "title": "Diocesi di \u0141owicz", "text": "La diocesi di \u0141owicz (in latino: \"Dioecesis Lovicensis\") \u00e8 una sede della Chiesa cattolica in Polonia suffraganea dell'arcidiocesi di \u0141\u00f3d\u017a. Nel 2019 contava 583.495 battezzati su 602.730 abitanti. \u00c8 retta dal vescovo Andrzej Franciszek Dziuba.\nTerritorio.\nLa diocesi comprende la parte nord-orientale del voivodato di \u0141\u00f3d\u017a e alcuni distretti nella parte centro-occidentale del Voivodato della Masovia.\nSede vescovile \u00e8 la citt\u00e0 di \u0141owicz, dove si trova la cattedrale dedicata all'Assunzione di Maria Vergine e a San Nicola.\nIl territorio \u00e8 suddiviso in 21 decanati e in 167 parrocchie.\nStoria.\nLa diocesi di \u0141owicz \u00e8 stata eretta il 25 marzo 1992 nell'ambito della riorganizzazione delle diocesi polacche voluta da papa Giovanni Paolo II con la bolla \"Totus tuus Poloniae populus\". Il suo territorio \u00e8 stato ricavato dalle diocesi di \u0141\u00f3d\u017a (elevata contestualmente al rango di arcidiocesi) e di P\u0142ock e dall'arcidiocesi di Varsavia, di cui originariamente era suffraganea.\nIl 7 ottobre 1993, con la lettera apostolica \"Christifideles dioecesis\", papa Giovanni Paolo II ha confermato santa Vittoria e il beato Honoratus Kozminski, patroni principali della diocesi.\nIl 24 febbraio 2004 \u00e8 entrata a far parte della provincia ecclesiastica di \u0141\u00f3d\u017a.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 602.730 persone contava 583.495 battezzati, corrispondenti al 96,8% del totale."}
{"id": "502031", "revid": "92723", "url": "https://it.wikipedia.org/wiki?curid=502031", "title": "Diocesi di Long Xuy\u00ean", "text": "La diocesi di Long Xuy\u00ean (in latino: \"Dioecesis Longxuyensis\") \u00e8 una sede della Chiesa cattolica in Vietnam suffraganea dell'arcidiocesi di H\u00f4 Ch\u00ed Minh. Nel 2019 contava 236.200 battezzati su 4.420.890 abitanti. \u00c8 retta dal vescovo Joseph Tr\u00e2n V\u0103n To\u00e0n.\nTerritorio.\nLa diocesi comprende la citt\u00e0 di Long Xuy\u00ean, dove si trova la cattedrale della Regina della Pace.\nIl territorio \u00e8 suddiviso in 204 parrocchie.\nStoria.\nLa diocesi \u00e8 stata eretta il 24 novembre 1960 con la bolla \"Christi mandata\" di papa Giovanni XXIII, ricavandone il territorio dal vicariato apostolico di C\u1ea7n Th\u01a1, che contestualmente \u00e8 stato elevato a diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 4.420.890 persone contava 236.200 battezzati, corrispondenti al 5,3% del totale."}
{"id": "502033", "revid": "110157", "url": "https://it.wikipedia.org/wiki?curid=502033", "title": "Arcidiocesi di Los Altos, Quetzaltenango-Totonicap\u00e1n", "text": "Larcidiocesi di Los Altos, Quetzaltenango-Totonicap\u00e1n (in latino: \"Archidioecesis Altensis, Quetzltenanguensis-Totonicapensis\") \u00e8 una sede metropolitana della Chiesa cattolica in Guatemala. Nel 2019 contava battezzati su abitanti. \u00c8 retta dall'arcivescovo Mario Alberto Molina Palma, O.A.R.\nTerritorio.\nL'arcidiocesi comprende i dipartimenti guatemaltechi di Quetzaltenango e di Totonicap\u00e1n.\nSede arcivescovile \u00e8 la citt\u00e0 di Quetzaltenango, dove si trova la cattedrale dello Spirito Santo. A Totonicap\u00e1n sorge la concattedrale di San Michele arcangelo. Los Altos \u00e8 il nome comunemente utilizzato per indicare la regione del Guatemala attorno a Quetzaltenango.\nIl territorio si estende su 3.012\u00a0km\u00b2 ed \u00e8 suddiviso in 36 parrocchie.\nStoria.\nLa diocesi di Los Altos fu eretta il 27 luglio 1921 con la bolla \"Suprema\" di papa Benedetto XV, ricavandone il territorio dall'arcidiocesi di Santiago di Guatemala, di cui era originariamente suffraganea.\nIl 10 marzo 1951 cedette porzioni del suo territorio a vantaggio dell'erezione delle diocesi di San Marcos e di Solol\u00e1 (oggi diocesi di Solol\u00e1-Chimaltenango).\nIl 13 febbraio 1996 in forza della bolla \"De spirituali Christifidelium\" di papa Giovanni Paolo II \u00e8 stata elevata al rango di arcidiocesi metropolitana e ha assunto il nome attuale.\nIl 31 dicembre dello stesso anno ha ceduto un'altra porzione di territorio a vantaggio dell'erezione della diocesi di Suchitep\u00e9quez-Retalhuleu.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di persone contava battezzati, corrispondenti al 79,8% del totale."}
{"id": "502034", "revid": "110157", "url": "https://it.wikipedia.org/wiki?curid=502034", "title": "Diocesi di Santa Mar\u00eda de Los \u00c1ngeles", "text": "La diocesi di Santa Mar\u00eda de Los \u00c1ngeles (in latino: \"Dioecesis Sanctae Mariae Angelorum\") \u00e8 una sede della Chiesa cattolica in Cile suffraganea dell'arcidiocesi di Concepci\u00f3n. Nel 2017 contava 252.370 battezzati su 378.640 abitanti. \u00c8 retta dal vescovo Felipe Bacarreza Rodr\u00edguez.\nTerritorio.\nLa diocesi comprende la provincia cilena di B\u00edo-B\u00edo (regione del Bio-Bio), ad eccezione dei comuni di Yumbel e Cabrero, che appartengono all'arcidiocesi di Concepci\u00f3n.\nSede vescovile \u00e8 la citt\u00e0 di Los \u00c1ngeles, dove si trova la cattedrale di Santa Maria degli Angeli.\nIl territorio si estende su 13.454\u00a0km\u00b2 ed \u00e8 suddiviso in 25 parrocchie.\nStoria.\nLa diocesi di Los \u00c1ngeles fu eretta il 20 giugno 1959 con la bolla \"Ex quo gravissimum\" di papa Giovanni XXIII, ricavandone il territorio dall'arcidiocesi di Concepci\u00f3n e dalla diocesi di Temuco.\nIl 29 ottobre 1962, con la lettera apostolica \"Ab Archangelo Dei\", papa Giovanni XXIII proclam\u00f2 la Beata Maria Vergine dell'Annunciazione (\"Beata Maria Virgo \u00abab Angelo salutata\u00bb\") patrona principale della diocesi.\nIl 21 febbraio 2009 la diocesi ha assunto il nome attuale in forza del decreto \"Multum conferre\" della Congregazione per i vescovi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2017 su una popolazione di 378.640 persone contava 252.370 battezzati, corrispondenti al 66,7% del totale."}
{"id": "502035", "revid": "92723", "url": "https://it.wikipedia.org/wiki?curid=502035", "title": "Diocesi di L\u1ea1ng S\u01a1n e Cao B\u1eb1ng", "text": "La diocesi di L\u1ea1ng S\u01a1n e Cao B\u1eb1ng (in latino: \"Dioecesis Langsonensis et Caobangensis\") \u00e8 una sede della Chiesa cattolica in Vietnam suffraganea dell'arcidiocesi di Hanoi. Nel 2019 contava 6.047 battezzati su 1.783.340 abitanti. \u00c8 retta dal vescovo Joseph Chau Ngoc Tri.\nTerritorio.\nLa diocesi comprende le citt\u00e0 di L\u1ea1ng S\u01a1n e di Cao B\u1eb1ng.\nSede vescovile \u00e8 la citt\u00e0 di L\u1ea1ng S\u01a1n, dove si trova la cattedrale di San Giuseppe.\nIl territorio \u00e8 suddiviso in 25 parrocchie.\nStoria.\nLa prefettura apostolica di Lang S\u00f3n e Cao Bang fu eretta il 31 dicembre 1913 con il decreto \"Quo spirituales\" della Congregazione di Propaganda Fide, ricavandone il territorio dal vicariato apostolico del Tonchino settentrionale (oggi diocesi di B\u1eafc Ninh).\nL'11 luglio 1939 la prefettura apostolica \u00e8 stata elevata a vicariato apostolico con la bolla \"Libenti animo\" di papa Pio XII.\nIl 24 novembre 1960 il vicariato apostolico \u00e8 stato ulteriormente elevato a diocesi con la bolla \"Venerabilium Nostrorum\" di papa Giovanni XXIII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.783.340 persone contava 6.047 battezzati, corrispondenti allo 0,3% del totale."}
{"id": "502036", "revid": "322321", "url": "https://it.wikipedia.org/wiki?curid=502036", "title": "Patriarcato di Alessandria dei Copti", "text": "Il patriarcato di Alessandria dei Copti (in latino: \"Patriarchatus Alexandrinus Coptorum\") \u00e8 la sede patriarcale della Chiesa cattolica copta.\nTerritorio.\nLa giurisdizione patriarcale si estende su tutti fedeli copti nel mondo. Tuttavia, non vi sono diocesi copte-cattoliche al di fuori dell'Egitto.\nSede del patriarca \u00e8 la citt\u00e0 del Cairo. Diocesi propria del patriarcato \u00e8 l'eparchia di Alessandria dei Copti, dove si trova la cattedrale di Nostra Signora d'Egitto.\nIl patriarca cattolico copto \u00e8 membro di diritto del Consiglio dei patriarchi cattolici d'Oriente.\nStoria.\nNel 1741 un vescovo copto di Gerusalemme Amba Athanasius, si convert\u00ec al cattolicesimo. Papa Benedetto XIV lo nomin\u00f2 vicario apostolico della piccola comunit\u00e0 (circa 2.000 persone) che lo segu\u00ec nella sua conversione. Sebbene Athanasius in seguito fece ritorno alla Chiesa copta ortodossa, una linea di vicari apostolici cattolici continu\u00f2 dopo di lui.\nIl 20 marzo 1815 con il breve \"Apostolatus officium\" di papa Pio VII il vicariato apostolico fu elevato al grado episcopale: i vicari quindi dovevano essere consacrati vescovi.\nIl 15 agosto 1824 papa Leone XII con la bolla \"Petrus Apostolorum\" eresse un patriarcato per i cattolici copti, che per\u00f2 rimase soltanto sulla carta. Le autorit\u00e0 ottomane permisero ai cattolici copti di costruire chiese proprie a partire dal 1829.\nDopo una lunga serie di vicari apostolici, il 15 marzo 1895 papa Leone XIII elev\u00f2 alla carica di vicario apostolico il sacerdote Giorgio Makarios, che prese il nome di Cirillo, con il titolo di vescovo di Cesarea di Filippo. Appena eletto Makarios guid\u00f2 a Roma un pellegrinaggio di fedeli copti cattolici che chiedevano, alla Sede apostolica, di ristabilire il loro patriarcato. Papa Leone XIII acconsent\u00ec e con la bolla \"Christi Domini\" del 26 novembre 1895 rifond\u00f2 il patriarcato cattolico copto di Alessandria.\nOltre all'eparchia patriarcale con residenza al Cairo, il patriarcato aveva allora due eparchie suffraganee: Ermopoli Maggiore, con residenza a Minya (250\u00a0km a sud del Cairo), e Tebe, con residenza a Luxor (nell'Alto Egitto). Il numero dei copti cattolici, che allora era di circa 5.000 anime, cominci\u00f2 a crescere rapidamente tanto che nel 1907 raggiunse le 14.576 anime e nel 1959 tocc\u00f2 quota 80.580. Per dare una disciplina al nuovo Patriarcato, fu celebrato nel 1898 al Cairo un sinodo, che fu poi riveduto ed approvato a Roma.\nIl vescovo Cirillo fu promosso primo patriarca nel concistoro del 19 giugno 1899. Dopo alcuni anni di fruttuoso apostolato ebbe delle difficolt\u00e0, nel 1908 diede le dimissioni e . Superato un periodo di smarrimento il patriarcato rimase vacante e fu perci\u00f2 retto da un amministratore apostolico fino al 10 agosto 1947, quando fu elevato alla dignit\u00e0 patriarcale Marco II Khouzam; durante questo periodo fu eretta l'eparchia di Licopoli con sede ad Assiut.\nDal 1958 al 1986 fu patriarca Stephanos I Sidarouss, seguito da St\u00e9phanos II Ghattas, dal 1986 al 2006 e da Antonios Naguib, dal 2006 al 2013. Questi tre patriarchi sono stati creati cardinali rispettivamente da Paolo VI, Giovanni Paolo II e Benedetto XVI. L'attuale patriarca \u00e8 Ibrahim Isaac Sidrak, eletto il 15 gennaio 2013.\nCronotassi.\nSi omettono i periodi di sede vacante non superiori ai 2 anni o non storicamente accertati."}
{"id": "502037", "revid": "1982", "url": "https://it.wikipedia.org/wiki?curid=502037", "title": "Diocesi di La Spezia-Sarzana-Brugnato", "text": ""}
{"id": "502038", "revid": "92723", "url": "https://it.wikipedia.org/wiki?curid=502038", "title": "Diocesi di Los Teques", "text": "La diocesi di Los Teques (in latino: \"Dioecesis Tequinensis\") \u00e8 una sede della Chiesa cattolica in Venezuela suffraganea dell'arcidiocesi di Caracas. Nel 2019 contava 1.394.750 battezzati su 1.659.615 abitanti. \u00c8 retta dal vescovo Freddy Jes\u00fas Fuenmayor Su\u00e1rez.\nTerritorio.\nLa diocesi comprende parte dello stato venezuelano di Miranda.\nSede vescovile \u00e8 la citt\u00e0 di Los Teques, dove si trova la cattedrale di San Filippo Neri.\nIl territorio \u00e8 suddiviso in 33 parrocchie.\nStoria.\nLa diocesi \u00e8 stata eretta il 23 luglio 1965 con la bolla \"Amor ille\" di papa Paolo VI, ricavandone il territorio dall'arcidiocesi di Caracas.\nIl 30 novembre 1996 ha ceduto una porzione del suo territorio a vantaggio dell'erezione della diocesi di Guarenas.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.659.615 persone contava 1.394.750 battezzati, corrispondenti all'84,0% del totale."}
{"id": "502039", "revid": "92723", "url": "https://it.wikipedia.org/wiki?curid=502039", "title": "Diocesi di Latina-Terracina-Sezze-Priverno", "text": "La diocesi di Latina-Terracina-Sezze-Priverno (in latino: \"Dioecesis Latinensis-Terracinensis-Setina-Privernensis\") \u00e8 una sede della Chiesa cattolica in Italia immediatamente soggetta alla Santa Sede e appartenente alla regione ecclesiastica Lazio. Nel 2019 contava 321.570 battezzati su 334.730 abitanti. \u00c8 retta dal vescovo Mariano Crociata.\nTerritorio.\nIl territorio della diocesi \u00e8 compreso completamente nella provincia di Latina e occupa in prevalenza l'area dell'Agro Pontino e dei Monti Lepini per un totale di 17 comuni. Confina a nord con la sede suburbicaria di Velletri-Segni e la sede suburbicaria di Albano, ad est con la diocesi di Anagni-Alatri e la diocesi di Frosinone-Veroli-Ferentino, a sud-est con l'arcidiocesi di Gaeta.\nSede vescovile \u00e8 la citt\u00e0 di Latina, dove si trova la cattedrale di San Marco. La Curia diocesana, inaugurata nel 2008, si trova alla periferia sud-ovest del capoluogo.\nNel territorio si trovano le tre antiche cattedrali vescovili, ora concattedrali della diocesi: San Cesareo a Terracina, Santa Maria a Sezze e Santa Maria Annunziata a Priverno.\nParrocchie e foranie.\nIl territorio si estende su 1.372\u00a0km\u00b2 ed \u00e8 suddiviso in 87 parrocchie, raggruppate in 5 foranie:\nSantuari diocesani.\nSono riconosciuti come santuari diocesani:\nStoria.\nL'attuale diocesi \u00e8 frutto dell'unione di tre antiche diocesi: Terracina, attestata a partire dal IV secolo e che assunse il nome di Terracina-Latina nel 1967; Priverno, documentata dall'VIII secolo; e Sezze, i cui primi vescovi noti risalgono all'XI secolo.\nPrima dell'unione (IV-XII secolo).\nLa tradizione attribuisce la fondazione della chiesa di Terracina ad uno dei 72 discepoli ricordati dai Vangeli, Epafrodito, inviato dallo stesso apostolo san Pietro. Altre tradizioni legano la diffusione del cristianesimo nel territorio al passaggio di san Paolo sulla via Appia nel viaggio verso Roma. Le tradizioni agiografiche ricordano, oltre al menzionato Epafrodito, anche i santi Felice e Silvano, e soprattutto san Cesareo, commemorato nel martirologio geronimiano, sulla cui tomba fu eretta una basilica, probabile primitiva cattedrale della diocesi, e dove sono state scoperte tombe cristiane risalenti al III-IV secolo.\nDal punto di vista storico e documentario, la prima attestazione dell'esistenza della diocesi di Terracina risale ai primi decenni del IV secolo con il vescovo Sabino, presente al sinodo romano indetto da papa Milziade nel 313. Agli inizi del VI secolo, secondo la testimonianza raccolta nei \"Dialoghi\" da Gregorio Magno, san Benedetto fond\u00f2 nei pressi di Terracina il monastero di Santo Stefano \"de Montanis\", concesso agli abati di Montecassino da papa Leone IX nel 955. Nel 592, per la morte di Pietro, Agnello vescovo di Formia, impossibilitato a risiedere nella sua citt\u00e0 a causa delle devastazioni operate dai Longobardi, fu nominato da Gregorio Magno vescovo di Terracina, mantenendo unite per un certo periodo le due diocesi.\nBench\u00e9 la diocesi sia attestata solo dall'VIII secolo, la presenza del cristianesimo a Priverno (nota come Piperno) risale almeno al IV secolo, secondo alcune recenti testimonianze archeologiche. Il primo vescovo documentato storicamente \u00e8 Bonifacio, che nel 769 partecip\u00f2 ad un sinodo romano indetto da papa Stefano III; l'ultimo \u00e8 Giovanni, che il 2 novembre 1036 prese parte ad sinodo celebrato da papa Benedetto IX.\nSecondo Cappelletti, la sede di Priverno fu unita a quella di Terracina solo nella seconda met\u00e0 del XII secolo, fondando la sua ipotesi su una controversia che vide coinvolti la citt\u00e0 di Priverno con il vescovo terracinese Ugone (1168-1179). Lo storico francese Louis Duchesne ritiene invece che verso il 1036 la sede vescovile di Priverno fu trasferita a Sezze, a sua volta unita a Terracina nel XII secolo.\nIn forza di un accordo stabilito nel 1245, l'ex cattedrale di Priverno mantenne un capitolo di canonici e il suo arciprete ebbe il titolo di \"vicedominus\", con particolari prerogative episcopali, sui territori dell'antica diocesi. Questo privilegio fu contestato dai vescovi di Terracina ancora nel XVII secolo.\nNel territorio di Priverno si trova l'abbazia di Fossanova, fondata dai cistercensi nella seconda met\u00e0 del XII secolo e dove mor\u00ec nel 1274 Tommaso d'Aquino, patrono di Priverno.\nLa tradizione locale attribuisce all'evangelista san Luca l'evangelizzazione e la fondazione della comunit\u00e0 cristiana setina. Secondo Cappelletti, la diocesi sarebbe gi\u00e0 documentata sul finire dell'VIII secolo; tuttavia il primo vescovo noto \u00e8 Stefano presente al sinodo romano convocato da papa Benedetto IX nel 1036.\nI successivi vescovi di Sezze sono noti grazie alla \"Legenda sancti Lidani abbatis\". Il primo \u00e8 Pollidio, che nel 1046 concesse al monaco Lidano d'Antena il permesso di edificare un monastero nei pressi di Sezze; segue Drusino, che alla morte del santo nel 1118 trasl\u00f2 i suoi resti nella cattedrale di Sezze e ne incentiv\u00f2 il culto; infine Giovanni, che verso la met\u00e0 del XII secolo redasse parte della \"Legenda\".\nDopo l'unione (XIII-XIX secolo).\nNel corso del XII secolo le tre sedi di Terracina, Priverno e Sezze furono unite sotto l'unico vescovado di Terracina. Non si conosce l'epoca esatta di tale unione, ma \u00e8 pervenuta fino ai nostri giorni la bolla \"Hortatur nos\" del 17 gennaio 1217, con la quale papa Onorio III confermava l'unione delle tre diocesi stabilita dai suoi predecessori. La bolla menziona ben sette pontefici, da Alessandro II (1061-1073) a Innocenzo III (1198-1216): si presume che all'epoca di Alessandro II la sede di Priverno fosse gi\u00e0 unita con Terracina e che al tempo di Innocenzo III anche Sezze avesse subito la medesima sorte.\nLa bolla \"Hortatur nos\" conferm\u00f2 l'immediata soggezione di Terracina alla Santa Sede e soprattutto riporta l'elenco dei borghi (\"rocchis atque castellis\") che appartenevano alle diocesi di Priverno e Sezze: Somnino, Rocca Sicca, Rocca Angurga e Magentia per Priverno; Asprano, Treve, Aquapuzza, Sarmineto e Bassiano per Sezze. Questo territorio rimarr\u00e0 inalterato fino all'epoca fascista, restando incerti i confini occidentali della diocesi terracinese per la presenza dell'agro pontino, paludoso e praticamente disabitato, che render\u00e0 difficile, ma anche inutile, la definizione dei limiti con la confinante sede di Velletri.\nNel XVI secolo le incursioni dei corsari barbareschi e soprattutto le frequenti infezioni malariche provocarono un vero collasso demografico nella comunit\u00e0 terracinese, che arriv\u00f2 a contare nel 1572 poco pi\u00f9 di duecento abitanti. A partire da quest'epoca, i vescovi di Terracina iniziarono a risiedere sempre pi\u00f9 stabilmente lontano dalla citt\u00e0 episcopale, soprattutto a Sezze, dove il vescovo Cesare Ventimiglia (1615-1645) restaur\u00f2 il palazzo vescovile e vi istitu\u00ec il seminario diocesano; a Sezze furono trasferiti anche i resti di san Lidano con il vescovo Fabrizio Perugini nel 1606. \u00abA Luca Cardino (1582-1594) si deve la prima \"relatio ad limina\" (1590), eccezionalmente redatta in volgare; la celebrazione dei sinodi nei principali centri della diocesi (il primo a Priverno nel 1606) conferma tuttavia la difficolt\u00e0 a fissare una sede.\u00bb\nIl trasferimento di fatto della sede vescovile a Sezze, provoc\u00f2 la reazione del clero e soprattutto del capitolo della cattedrale di Terracina, che agli inizi del Settecento chiese alla Santa Sede di ribadire la preminenza della cattedrale di Terracina su quella di Sezze; contestualmente gli abitanti e il clero di Sezze fecero ricorso alla Sacra Rota, perch\u00e9 venisse confermata la cattedralit\u00e0 della loro chiesa, non subordinata a quella di Terracina.\nQueste incomprensioni e difficolt\u00e0 tra Terracina e Sezze port\u00f2 all'intervento di papa Benedetto XIII che intervenne nella disputa con ben quattro bolle, allargando il discorso anche alla diocesi di Priverno. Il 29 aprile 1725 con la bolla \"Romanus pontifex\" il pontefice ribad\u00ec la cattedralit\u00e0 della chiesa di Sezze, onore che mai la citt\u00e0 perse, n\u00e9 prima n\u00e9 dopo la bolla di Onorio III; ingiunse ai vescovi di Terracina di aggiungere al proprio titolo quello di Sezze; e conferm\u00f2 l'unione fra le due sedi stabilita come \"aeque principaliter\". Questa unione fu confermata con la bolla \"Regis pacifici\" del 16 luglio 1725.\nAnche per la sede di Priverno furono stabilite da Benedetto XIII le medesime prerogative e la stessa tipologia di unione con la bolla \"Super universas\" del 10 settembre 1725.\nInfine l'unione \"aeque principaliter\" delle tre sedi fu definitivamente confermata da Benedetto XIII con la bolla \"Sacrosancta Romana Ecclesia\" del 9 dicembre 1726.\nGli inizi dell'Ottocento furono caratterizzati dalla ripresa economica e sociale di Terracina, grazie alle prime opere di bonifica dell'agro pontino portate avanti dai pontefici; ma anche dalla diffusione del brigantaggio, \u00abprotagonista di efferate violenze, come l'assalto al collegio ecclesiastico di Terracina (1821) in cui il brigante Massaroni tent\u00f2 di rapire lo stesso vescovo\u00bb.\nNel 1885 le tre diocesi comprendevano 23 parrocchie in totale, cos\u00ec distribuite:\nL'odierna diocesi.\nCon la bonifica dell'agro pontino attuata negli anni trenta, si crearono nuovi territori dove si insediarono migliaia di coloni, molti dei quali provenienti dal Triveneto, e sorsero nuove citt\u00e0 quali Littoria, Sabaudia e Pontinia. Questo pose un duplice problema ai vescovi delle diocesi di Velletri e di Terracina, Sezze e Priverno, da cui dipendevano i nuovi territori: la cura pastorale delle popolazioni trasferite nell'agro pontino e la definizione esatta dei confini diocesani. Solo per Pontinia non ci furono problemi di giurisdizione, essendo la citt\u00e0 sorta su un territorio sottratto al comune e alla parrocchia della cattedrale di Sezze.\nNel dopoguerra, la Congregazione concistoriale stabil\u00ec che i confini tra i comuni di Latina e di Sabaudia fossero anche quelli tra le diocesi di Velletri e di Terracina, Sezze e Priverno; questo port\u00f2 ad uno scambio di territori fra le diocesi coinvolte con decreto del 19 marzo 1950.\nNel 1957 il vescovo Emilio Pizzoni fece richiesta alla Santa Sede di riunire le curie vescovili delle tre diocesi, cui provvide, il 25 luglio di quell'anno, il decreto \"Ad spirituale\" della Congregazione Concistoriale, che stabil\u00ec anche la nomina di un unico vicario generale. Lo stesso anno la Santa Sede decise anche una lieve modifica territoriale, con il passaggio della localit\u00e0 Frasso (comune di Sonnino) dalla diocesi di Priverno a quella di Terracina.\nIl 12 settembre 1967 i territori della provincia di Latina che facevano parte della sede di Velletri (e cio\u00e8: Latina, Cisterna di Latina, Cori, Norma e Rocca Massima), furono annessi alla diocesi di Terracina. che assunse contestualmente il nome di Terracina-Latina. A partire da questa data i vescovi della diocesi posero, di fatto, la loro sede a Latina, citt\u00e0 pi\u00f9 grande e pi\u00f9 importante di Terracina.\nIl 30 settembre 1986, con il decreto \"Instantibus votis\" della Congregazione per i vescovi, le tre sedi di Terracina-Latina, Priverno e Sezze, che erano unite \"aeque principaliter\", sono state unite con la formula \"plena unione\"; la diocesi ha assunto il nome attuale e la sede vescovile \u00e8 stata traslata ufficialmente a Latina. La chiesa latinense di San Marco \u00e8 divenuta la nuova cattedrale della diocesi, mentre le precedenti cattedrali di Santa Maria Annunziata di Sezze, di Santa Maria di Priverno e di San Cesareo di Terracina hanno assunto il rango di concattedrali della diocesi.\nNel 1991 furono ridefiniti i confini con la sede suburbicaria di Albano, alla quale la diocesi di Latina-Terracina-Sezze-Priverno ha ceduto una parrocchia del comune di Aprilia acquisendone quattro facenti parte del comune di Latina.\nNel 2008 \u00e8 stata inaugurata la nuova curia diocesana alla periferia sud di Latina.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nPersone legate alla diocesi.\nSanti patroni.\nSono riconosciuti come patroni della diocesi:\nSanti, venerabili e servi di Dio.\nSanti, venerabili e servi di Dio originari della diocesi:\nIstituzioni culturali diocesane.\nSono presenti in diocesi le seguenti istituzioni culturali:\nStatistiche.\nLa diocesi nel 2019 su una popolazione di 334.730 persone contava 321.570 battezzati, corrispondenti al 96,1% degli abitanti."}
{"id": "502042", "revid": "1086375", "url": "https://it.wikipedia.org/wiki?curid=502042", "title": "Arcidiocesi di Lubango", "text": "Larcidiocesi di Lubango (in latino: \"Archidioecesis Lubangensis\") \u00e8 una sede metropolitana della Chiesa cattolica in Angola. Nel 2019 contava 1.330.135 battezzati su 2.497.422 abitanti. \u00c8 retta dall'arcivescovo Gabriel Mbilingi, C.S.Sp.\nTerritorio.\nL'arcidiocesi comprende la provincia angolana di Hu\u00edla.\nSede arcivescovile \u00e8 la citt\u00e0 di Lubango, dove si trova la cattedrale di San Giuseppe.\nIl territorio \u00e8 suddiviso in 37 parrocchie.\nStoria.\nLa diocesi di S\u00e1 da Bandeira fu eretta il 27 luglio 1955 con la bolla \"Ad Christi evangelium\" di papa Pio XII, ricavandone il territorio dalla diocesi di Nova Lisboa (oggi arcidiocesi di Huambo). Originariamente era suffraganea dell'arcidiocesi di Luanda.\nIl 10 agosto 1975 cedette ulteriori porzioni del suo territorio a vantaggio dell'erezione delle diocesi di Serpa Pinto (oggi diocesi di Menongue) e di Pereria de E\u00e7a (oggi diocesi di Ondjiva).\nIl 3 febbraio 1977 per effetto della bolla \"Qui divino consilio\" di papa Paolo VI la diocesi \u00e8 stata elevata al rango di arcidiocesi metropolitana e ha assunto il nome attuale.\nIl 21 marzo 2009 ha ceduto la provincia angolana di Namibe a vantaggio dell'erezione della diocesi di Namibe.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 2.497.422 persone contava 1.330.135 battezzati, corrispondenti al 53,3% del totale."}
{"id": "502043", "revid": "92723", "url": "https://it.wikipedia.org/wiki?curid=502043", "title": "Diocesi di Lubbock", "text": "La diocesi di Lubbock (in latino: \"Dioecesis Lubbokensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di San Antonio appartenente alla regione ecclesiastica X (AR, OK, TX). Nel 2019 contava 138.800 battezzati su 532.275 abitanti. \u00c8 retta dal vescovo Robert Milner Coerver.\nTerritorio.\nLa diocesi comprende 25 contee del Texas occidentale, negli Stati Uniti d'America: Bailey, Borden, Cochran, Cottle, Crosby, Dawson, Dickens, Fisher, Floyd, Gaines, Garza, Hale, Haskell, Hockley, Jones, Kent, King, Lamb, Lubbock, Lynn, Motley, Scurry, Stonewall, Terry e Yoakum.\nSede vescovile \u00e8 la citt\u00e0 di Lubbock, dove si trova la cattedrale di Cristo Re (\"Christ the King\").\nIl territorio si estende su 60.532\u00a0km\u00b2 ed \u00e8 suddiviso in 62 parrocchie.\nStoria.\nLa diocesi \u00e8 stata eretta il 25 marzo 1983 con la bolla \"Monent prudentia\" di papa Giovanni Paolo II, ricavandone il territorio dalle diocesi di Amarillo e di San Angelo.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 532.275 persone contava 138.800 battezzati, corrispondenti al 26,1% del totale."}
{"id": "502044", "revid": "72396", "url": "https://it.wikipedia.org/wiki?curid=502044", "title": "Arcidiocesi di Lublino", "text": "Larcidiocesi di Lublino (in latino: \"Archidioecesis Lublinensis\") \u00e8 una sede metropolitana della Chiesa cattolica in Polonia. Nel 2019 contava 1.027.421 battezzati su 1.079.144 abitanti. \u00c8 retta dall'arcivescovo Stanis\u0142aw Budzik.\nTerritorio.\nL'arcidiocesi comprende la parte centrale del voivodato di Lublino, in Polonia.\nSede arcivescovile \u00e8 la citt\u00e0 di Lublino, dove si trova la cattedrale dei Santi Giovanni Battista e Giovanni Evangelista.\nIl territorio si estende su 9.108\u00a0km\u00b2 ed \u00e8 suddiviso in 27 decanati e in 271 parrocchie.\nProvincia ecclesiastica.\nLa provincia ecclesiastica di Lublino, istituita nel 1992, comprende le seguenti suffraganee:\nStoria.\nLe origini della diocesi di Che\u0142m sono legate ad un'antica diocesi medievale istituita a \u0141uk\u00f3w, a 100\u00a0km circa a nord-ovest di Che\u0142m, come \"pied-\u00e0-terre\" della missione di evangelizzazione della trib\u00f9 lituana dei Jadvinghi. \u00c8 noto infatti il vescovo missionario Enrico, domenicano, nominato dal legato Alberto nel 1248. Una lettera di papa Innocenzo IV del 13 luglio 1254 autorizz\u00f2 la separazione di \u0141uk\u00f3w dalla diocesi di Cracovia per la creazione di una nuova diocesi; \u00e8 probabile che il vescovo Bartolomeo, francescano, sia stato designato per questa sede il 1\u00ba febbraio 1257.\nC'\u00e8 una lacuna di oltre un secolo tra la nomina di Bartolomeo e quella del primo vescovo noto di Che\u0142m, Tomasz da Sienno, ausiliare di Cracovia, nominato nel 1358 e confermato dal papa l'anno successivo. Tuttavia la diocesi ebbe una stabile consistenza solo dopo che Ladislao II di Polonia la dot\u00f2 di terre, attribuendole al contempo chiari confini e istituendo il capitolo dei canonici (1429). Con Jan Biskupiec i vescovi di Che\u0142m erano membri di diritto del senato polacco, di cui occupavano il decimo posto nell'ordine gerarchico.\nOriginariamente la diocesi era suffraganea dell'arcidiocesi di Gniezno, ma gi\u00e0 nel 1377 entr\u00f2 a far parte della provincia ecclesiastica dell'arcidiocesi di Haly\u010d, la cui sede dal 1412/1414 fu traslata a Leopoli.\nIl 17 ottobre 1424 papa Martino V attribu\u00ec alla diocesi di Che\u0142m il territorio del distretto di Lublino, in precedenza soggetto alla diocesi di Cracovia (oggi arcidiocesi), ma per la resistenza del vescovo di Cracovia, il vescovo di Che\u0142m rinunci\u00f2 all'ampliamento territoriale.\nSembra che nel corso del XV secolo, i vescovi di Che\u0142m non ebbero una stabile residenza: si trovano infatti a Hrubiesz\u00f3w nel 1473 e a Krasnystaw nel 1490; in questa citt\u00e0 ebbero la loro sede episcopale fino al 1664 e poi ancora dal 1773 al 1805, periodo in cui fu cattedrale della diocesi la chiesa di San Francesco Saverio; dal 1664 al 1773 sede della diocesi fu l'antica citt\u00e0 episcopale di Che\u0142m, dove fungeva da cattedrale la chiesa dei Santi Apostoli. Nel XVIII secolo, sede residenziale dei vescovi era il castello di Skierbiesz\u00f3w, di cui oggi non resta quasi pi\u00f9 nulla.\nNel corso del XVI secolo si succedettero sulla cattedra episcopale oltre 15 vescovi e altri 26 governarono nei due secoli successivi, con pontificati di breve durata. Questa situazione era giustificata dalla estrema povert\u00e0 della mensa vescovile e dal fatto che la sede di Che\u0142m divenne col tempo solo una diocesi di passaggio per aspirare a posti migliori; cos\u00ec quattro vescovi di Che\u0142m arrivarono pi\u00f9 tardi ad occupare la sede primaziale di Gniezno e cinque quella altrettanto importante di Cracovia; la stessa cronotassi dei vescovi di Che\u0142m mostra come pochissimi furono i vescovi che morirono in sede.\nNel 1600 fu fondata l'accademia di Zamo\u015b\u0107, una delle pi\u00f9 importanti della Polonia, soprattutto nella formazione del clero. Sono noti quattro sinodi diocesani in epoca tridentina, celebrati nel 1606, 1624, 1694 e 1717. A quest'ultimo sinodo prese parte anche il vescovo greco-cattolico di Che\u0142m, J\u00f3zef Lewicki, con il suo clero; tra le decisioni che vi furono prese ci fu quella della fondazione del seminario diocesano a Krasnystaw, che sostitu\u00ec nella formazione dei preti l'accademia di Zamo\u015b\u0107, e che in seguito fu trasferito a Che\u0142m e poi a Lublino, dove esiste tuttora.\nIn seguito alla prima spartizione della Polonia (1772), i decanati meridionali della diocesi si trovarono a far parte dell'impero austriaco e furono annessi alla diocesi di Przemy\u015bl (oggi arcidiocesi). Tuttavia l'8 agosto 1790 acquis\u00ec larghe porzioni di territorio dalla diocesi di Cracovia, comprensivi delle citt\u00e0 di Lublino e di Kielce, e contestualmente assunse il nome di diocesi di Che\u0142m e Lublino.\nPrima del 1772 la diocesi comprendeva 88 parrocchie, suddivise in 10 decanati ed un totale di circa 82.000 fedeli. Dopo il 1790 il territorio diocesano aument\u00f2 notevolmente: le parrocchie salirono a 153, suddivise in 12 decanati per un totale di circa 400.000 fedeli.\nIn seguito alla terza spartizione della Polonia (1795), la parte orientale della diocesi entr\u00f2 a far parte dell'impero russo e nel 1798 venne incorporata nella diocesi di Luc'k. La sede episcopale e la cattedrale di Krasnystaw si trovavano oramai ai margini orientali della diocesi. Il 13 giugno 1805 la met\u00e0 occidentale del territorio diocesano, sulla riva sinistra della Vistola, venne ceduta a vantaggio dell'erezione della diocesi di Kielce (dove fu trasferito il capitolo dei canonici di Tarn\u00f3w). Il 22 settembre dello stesso anno, in forza della bolla \"Quemadmodum Romanorum Pontificum\" di papa Pio VII, la sede episcopale venne traslata a Lublino e la diocesi cambi\u00f2 il nome in \"diocesi di Lublino\", resa suffraganea dell'arcidiocesi di Varsavia.\nNel 1882 i vescovi di Lublino divennero amministratori apostolici della diocesi di Podlachia, fino al 1918.\nIl 25 marzo 1992, nell'ambito della riorganizzazione delle diocesi polacche voluta da papa Giovanni Paolo II con la bolla \"Totus tuus Poloniae populus\", la diocesi ha subito alcune modifiche territoriali: una parte del territorio \u00e8 stata ceduta a vantaggio dell'erezione della diocesi di Zamo\u015b\u0107-Lubacz\u00f3w, mentre altre porzioni di territorio sono state scambiate con la diocesi di Sandomierz. Contestualmente Lublino \u00e8 stata elevata al rango di arcidiocesi metropolitana, con le attuali diocesi suffraganee.\nNel 2009 \u00e8 stata istituita la sede titolare di Che\u0142m, a ricordo dell'antica sede vescovile.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 1.079.144 persone contava 1.027.421 battezzati, corrispondenti al 95,2% del totale."}
{"id": "502045", "revid": "1086375", "url": "https://it.wikipedia.org/wiki?curid=502045", "title": "Arcidiocesi di Lubumbashi", "text": "Larcidiocesi di Lubumbashi (in latino: \"Archidioecesis Lubumbashiensis\") \u00e8 una sede metropolitana della Chiesa cattolica nella Repubblica Democratica del Congo. Nel 2019 contava 1.809.000 battezzati su 3.290.000 abitanti. \u00c8 retta dall'arcivescovo Fulgence Muteba Mugalu.\nTerritorio.\nL'arcidiocesi comprende il territorio di Kambove e le citt\u00e0 di Likasi e Lubumbashi, nella provincia dell'Alto Katanga, nella Repubblica Democratica del Congo.\nSede vescovile \u00e8 la citt\u00e0 di Lubumbashi, dove si trova la cattedrale dei Santi Pietro e Paolo.\nIl territorio \u00e8 suddiviso in 75 parrocchie.\nStoria.\nLa prefettura apostolica del Katanga fu eretta il 5 agosto 1910 con il decreto \"Ut uberes\" della Congregazione di Propaganda Fide, ricavandone il territorio dal vicariato apostolico del Congo belga (oggi arcidiocesi di Kinshasa).\nIl 18 luglio 1922 e il 12 maggio 1925 cedette porzioni del suo territorio a vantaggio dell'erezione rispettivamente della prefettura apostolica di Lulua e Katanga centrale (oggi diocesi di Kamina) e della prefettura apostolica di Luapula superiore (oggi diocesi di Sakania-Kipushi).\nIl 22 marzo 1932 la prefettura apostolica fu elevata a vicariato apostolico con il breve \"Magna cum delectatione\" di papa Pio XI.\nIl 10 novembre 1959 per effetto della bolla \"Cum parvulum\" di papa Giovanni XXIII il vicariato apostolico fu ancora elevato al rango di arcidiocesi metropolitana e assunse il nome di arcidiocesi di Elisabethville.\nHa assunto il nome attuale il 30 maggio 1966.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 3.290.000 persone contava 1.809.000 battezzati, corrispondenti al 55,0% del totale."}
{"id": "502046", "revid": "110157", "url": "https://it.wikipedia.org/wiki?curid=502046", "title": "Arcidiocesi di Lucca", "text": "Larcidiocesi di Lucca (in latino: \"Archidioecesis Lucensis\") \u00e8 una sede della Chiesa cattolica in Italia immediatamente soggetta alla Santa Sede appartenente alla regione ecclesiastica Toscana. Nel 2019 contava 315.200 battezzati su 322.200 abitanti. \u00c8 retta dall'arcivescovo Paolo Giulietti.\nTerritorio.\nL'arcidiocesi comprende la provincia di Lucca, con le eccezioni di parte del comune di Altopascio (di cui comprende solo la frazione di Badia Pozzeveri) e Montecarlo che appartengono alla diocesi di Pescia e i comuni di Barga, Forte dei Marmi, Pietrasanta, Seravezza e parte di Stazzema, che appartengono all'arcidiocesi di Pisa. Fa parte dell'arcidiocesi lucchese anche la parte occidentale del comune di Pescia in provincia di Pistoia (parrocchie di Collodi, Veneri, Aramo, Fibbialla di Medicina, Medicina, Pontito, San Quirico di Valleriana e Stiappa).\nSede arcivescovile \u00e8 la citt\u00e0 di Lucca, dove si trova la cattedrale di San Martino. L'arcidiocesi comprende anche 4 basiliche minori: San Paolino e San Frediano a Lucca, Sant'Andrea e San Paolino a Viareggio.\nParrocchie e zone pastorali.\nIl territorio \u00e8 suddiviso in 362 parrocchie, raggruppate in 11 zone pastorali:\nStoria.\nLa diocesi di Lucca fu eretta nel I secolo. Secondo la tradizione protovescovo sarebbe stato san Paolino, inviato a Lucca dallo stesso apostolo san Pietro e martirizzato all'epoca dell'imperatore Nerone.\nUn catalogo episcopale di Lucca, scoperto tra i manoscritti dell'archivio capitolare, riporta il nome di 15 vescovi. Di questi, sei vescovi sono riscontrabili anche in altre fonti: ci\u00f2 rende plausibile l'autenticit\u00e0 storica anche degli altri nove. Tutti sono precedenti la met\u00e0 del VII secolo: infatti il catalogo non menziona il vescovo Leto, che sottoscrisse il sinodo di Roma nel 649 e nemmeno il vescovo Eleuterio, presente ad un altro sinodo romano del 680. \nStoricamente la pi\u00f9 antica menzione di un vescovo di Lucca \u00e8 quella di \"Maximus a Tuscia de Luca\", che sottoscrisse gli atti del concilio di Sardica (circa 343). Le ricerche archeologiche attestano l'antichit\u00e0 della chiesa di Lucca, grazie agli scavi condotti sotto la basilica di Santa Reparata, che hanno portato in luce i resti di un battistero databile al IV secolo e di una basilica a tre navate risalente al V secolo.\nFin dall'inizio la sede episcopale \u00e8 stata immediatamente soggetta alla Santa Sede.\nNel 683 fu consacrata la chiesa dedicata a san Frediano, eretta su un'altra pi\u00f9 antica dedicata ai santi martiri Lorenzo, Vincenzo e Stefano. Nello stesso anno la chiesa fu affidata ai monaci guidati dall'abate Babbino. Verr\u00e0 poi ricostruita nel XII secolo e consacrata da papa Eugenio III.\nCon l'occupazione longobarda Lucca divenne sede di un importante ducato e negli anni successivi il territorio della diocesi fu notevolmente ampliato. Verso Sud infatti, attraverso il medio Valdarno, la giurisdizione dei vescovi di Lucca si spingeva in Valdera e Val d'Elsa e arrivava alla Maremma fino a Roselle, attuale Grosseto e, sul litorale, ai centri di Gualdo, Populonia e Monteverde; anche numerose propriet\u00e0 abbaziali poste in territorio senese appartenevano alla giurisdizione lucchese. La diocesi di Lucca confinava ad est con la diocesi di Pistoia e Firenze; verso Sud toccava il Valdarno inferiore, la Val d\u00b4Elsa e la Val d\u00b4Era con i territori di Montopoli, Santa Croce sull'Arno, e Fucecchio, ed il castello di San Miniato al Tedesco; a nord con l'antica Luni e con la diocesi di Modena; ad ovest con la diocesi di Pisa. La pi\u00f9 antica descrizione della diocesi risale al 1260 ed \u00e8 contenuta nel \"Libellus extimi Lucane Dyocesis\", documento che elenca tutte le chiese, i monasteri e i luoghi di culto con rendite, redatto in occasione della raccolta di una decima papale.\nLa cattedrale, dedicata a san Martino di Tours, fu consacrata nel 1070 dal papa Alessandro II, il quale era anche vescovo di Lucca.\nNel 1120 papa Callisto II concesse ai vescovi di Lucca l'uso del pallio, del pileolo o zucchetto rosso (a quel tempo insegna cardinalizia) e della croce astile metropolitica. Un altro privilegio singolare era l'incendio della stoppa al \"Gloria\" durante la Messa pontificale. Nel 1387 l'imperatore Carlo IV concesse ai vescovi di Lucca il diritto di conferire lauree \"in utroque iure\", filosofia e medicina, di nominare notai e cavalieri e di legittimare i bastardi.\nI vescovi di Lucca godevano dei titoli di principe del Sacro Romano Impero, conte palatino, conte di Diecimo, Piazza e Sala di Garfagnana. Nel 1726 la giurisdizione temporale sulle terre della cosiddetta \"Contea vescovile\", che i vescovi avevano per antichi privilegi imperiali fin dal Medioevo, .\nCon la nascita del Granducato di Toscana, cui Lucca rester\u00e0 estranea, l'enorme diocesi fu progressivamente smembrata per motivi eminentemente politici. Infatti si fin\u00ec per far coincidere, dopo secoli di aggiustamenti, il territorio diocesano con quello della Repubblica di Lucca. Benedetto XIII, il 17 marzo 1726, eresse la diocesi di Pescia: l'antico piviere, con oltre 60 chiese della Valdinievole e della Valleriana, era stato elevato alla dignit\u00e0 di prepositura \"nullius dioecesis\" da papa Leone X il 25 settembre 1519. Gregorio XV il 9 dicembre 1622, su istanza di Maria Maddalena d'Austria, granduchessa di Toscana, stacc\u00f2 118 chiese dalla giurisdizione del vescovo di Lucca per creare la diocesi di San Miniato.\nL'11 settembre 1726 la diocesi fu elevata al rango di arcidiocesi, non metropolitana, con la bolla \"Inscrutabili divinae\" di papa Benedetto XIII.\nIl 26 maggio 1754 papa Benedetto XIV concesse alla repubblica di Lucca il privilegio, durante la vacanza della sede, di presentare una terna di nomi, dai quali i pontefici sceglievano poi i futuri nuovi arcivescovi. Il primo arcivescovo nominato con questa nuova procedura fu Giovanni Domenico Mansi, erudito e autore della \"Sacrorum Conciliorum Nova Amplissima Collectio\".\nPio VI, il 18 luglio 1789, soddisfacendo alla richiesta di Pietro Leopoldo, granduca di Toscana, concesse a Pisa i vicariati di Barga e di Pietrasanta e la parrocchia di Ripafratta, mentre, a Lucca passarono sette parrocchie in precedenza di pertinenza pisana: Massaciuccoli, Bozzano, Balbano, Chiatri, Quiesa, Castiglioncello, Torre del Lago.\nPapa Leone XII, il 3 luglio 1822, costitu\u00ec la diocesi di Apuania (oggi Massa Carrara-Pontremoli), staccando da Lucca 41 parrocchie e 7 cure appartenenti al vicariato di Garfagnana e al priorato di Castiglione. Pio IX, il 17 dicembre 1853, un\u00ec alla diocesi di Apuania le parrocchie del vicariato di Gallicano con Cardoso, Bolognana, Verni, Perpoli, Campo di Perpoli, Fiattone, Lupinaia, Treppignana, Riana.\nPer ragioni pastorali nel 1955 la parrocchia di Palagnana pass\u00f2 dall'arcidiocesi di Pisa a quella di Lucca.\nIl 5 settembre 1992 l'arcidiocesi si \u00e8 nuovamente estesa al vicariato della Garfagnana (comprensivo di 106 parrocchie), che era appartenuto alla diocesi di Massa Carrara-Pontremoli.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 322.200 persone contava 315.200 battezzati, corrispondenti al 97,8% del totale."}
{"id": "502047", "revid": "92723", "url": "https://it.wikipedia.org/wiki?curid=502047", "title": "Diocesi di Lucena", "text": "La diocesi di Lucena (in latino: \"Dioecesis Lucenensis\") \u00e8 una sede della Chiesa cattolica nelle Filippine suffraganea dell'arcidiocesi di Lipa. Nel 2019 contava 987.412 battezzati su 1.146.302 abitanti. \u00c8 retta dal vescovo Mel Rey Mingoa Uy.\nTerritorio.\nLa diocesi comprende la parte centro-occidentale della provincia filippina di Quezon sull'isola di Luzon.\nSede vescovile \u00e8 la citt\u00e0 di Lucena, dove si trova la cattedrale di San Ferdinando. A Tayabas sorge la basilica minore di San Michele arcangelo.\nIl territorio si estende su 2.335\u00a0km\u00b2 ed \u00e8 suddiviso in 41 parrocchie.\nStoria.\nLa diocesi \u00e8 stata eretta il 28 marzo 1950 con la bolla \"Quo aeternae\" di papa Pio XII, ricavandone il territorio dalla diocesi di Lipa (oggi arcidiocesi).\nOriginariamente suffraganea dell'arcidiocesi di Manila, il 20 giugno 1972 \u00e8 entrata a far parte della provincia ecclesiastica dell'arcidiocesi di Lipa.\nIl 2 aprile 1977 e il 9 aprile 1984 ha ceduto porzioni del suo territorio a vantaggio dell'erezione rispettivamente delle diocesi di Boac e di Gumaca.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.146.302 persone contava 987.412 battezzati, corrispondenti all'86,1% del totale."}
{"id": "502049", "revid": "92723", "url": "https://it.wikipedia.org/wiki?curid=502049", "title": "Diocesi di Lucknow", "text": "La diocesi di Lucknow (in latino: \"Dioecesis Lucknovensis\") \u00e8 una sede della Chiesa cattolica in India suffraganea dell'arcidiocesi di Agra. Nel 2019 contava 8.500 battezzati su 22.359.760 abitanti. \u00c8 retta dal vescovo Gerald John Mathias.\nTerritorio.\nLa diocesi comprende i distretti di Lucknow, Unnao, Barabanki, Gonda, Bahraich, Sitapur, Hardoi e Kheri nello stato dell'Uttar Pradesh in India.\nSede vescovile \u00e8 la citt\u00e0 di Lucknow, dove si trova la cattedrale di San Giuseppe.\nIl territorio \u00e8 suddiviso in 37 parrocchie.\nStoria.\nLa diocesi \u00e8 stata eretta il 12 gennaio 1940 con la bolla \"Quo dominicus\" di papa Pio XII, ricavandone il territorio dall'arcidiocesi di Agra e dalla diocesi di Allahabad.\nIl 19 gennaio 1989 ha ceduto una porzione del suo territorio a vantaggio dell'erezione della diocesi di Bareilly.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 22.359.760 persone contava 8.500 battezzati, corrispondenti allo 0,0% del totale."}
{"id": "502051", "revid": "92723", "url": "https://it.wikipedia.org/wiki?curid=502051", "title": "Diocesi di Lu\u00e7on", "text": "La diocesi di Lu\u00e7on (in latino: \"Dioecesis Lucionensis\") \u00e8 una sede della Chiesa cattolica in Francia suffraganea dell'arcidiocesi di Rennes. Nel 2019 contava 537.592 battezzati su 666.714 abitanti. \u00c8 retta dal vescovo Fran\u00e7ois Jacolin, M.D.P.\nTerritorio.\nLa diocesi comprende il dipartimento francese della Vandea.\nSede vescovile \u00e8 la citt\u00e0 di Lu\u00e7on, dove si trova la cattedrale di Notre-Dame. A Maillezais sorgono i resti dell'abbazia di San Pietro, ex cattedrale della diocesi di Maillezais, prima sede dei vescovi dell'attuale diocesi di La Rochelle.\nIn seguito alla riorganizzazione del territorio diocesano, il numero delle parrocchie, che era ancora di oltre 300 alla fine del XX secolo, \u00e8 stato ridotto all'inizio del III millennio a 59, suddivise in 13 decanati, a loro volta raggruppati in 4 zone pastorali\nStoria.\nNel VII secolo san Filiberto di Tournus fond\u00f2 a Lu\u00e7on un monastero, che prese il nome di San Filiberto o di Santa Maria \"Lucionensis\". La citt\u00e0 faceva parte della diocesi di Poitiers, una delle pi\u00f9 vaste di Francia, e che copriva quasi per intero il Poitou fino all'oceano Atlantico.\nNel XIV secolo papa Giovanni XXII decise lo smembramento della diocesi di Poitiers e l'erezione di due nuove diocesi. La diocesi di Lu\u00e7on, assieme a quella di Maillezais, fu eretta il 13 agosto 1317 con la bolla \"Salvator noster\", ricavandone il territorio dalla parte occidentale della diocesi di Poitiers. Fu eretta a cattedrale la chiesa abbaziale di San Filiberto, che fu resa suffraganea dell'arcidiocesi di Bordeaux. Fu nominato primo vescovo Pierre de La Veyrie, ultimo abate di San Filiberto.\nIl 30 aprile 1562 Lu\u00e7on fu invasa dagli ugonotti, che distrussero gli altari e le immagini venerati nella cattedrale e in altre chiese cittadine.\nDal 1606 al 1624 fu vescovo di Lu\u00e7on il futuro cardinale Richelieu; a lui si deve l'istituzione del seminario diocesano nel 1612.\nDal 1793 al 1796 la diocesi fu sconvolta dalle guerre di Vandea.\nIn seguito al concordato con la bolla \"Qui Christi Domini\" di papa Pio VII del 29 novembre 1801 la diocesi fu soppressa e il suo territorio fu incorporato nella diocesi di La Rochelle.\nUn nuovo concordato, stipulato nel giugno 1817, prevedeva il ristabilimento della diocesi. Ma questo accordo non entr\u00f2 mai in vigore, in quanto non ratificato dal Parlamento di Parigi.\nIl 6 ottobre 1822 la diocesi fu definitivamente ristabilita in virt\u00f9 della bolla \"Paternae charitatis\" di papa Pio VII, recuperandone il territorio dalla stessa diocesi di La Rochelle. L'antica sede di Maillezais si trov\u00f2 dentro i confini della nuova sede restaurata.\nNel corso dell'Ottocento, la Vandea vide il sorgere di diverse nuove congregazioni religiose; tra queste le Orsoline di Ges\u00f9, le Figlie della Beata Vergine Immacolata di Francia e le Suore dei Sacri Cuori di Ges\u00f9 e di Maria. Originario della diocesi fu anche san Pierre-Henri Dorie, missionario in Corea, decapito a Seul nel 1866. A Saint-Laurent-sur-S\u00e8vre si trova la tomba di san Luigi Maria Grignion de Montfort.\nL'8 dicembre 2002, con la riorganizzazione delle circoscrizioni ecclesiastiche francesi, la diocesi di Lu\u00e7on \u00e8 entrata a far parte della provincia ecclesiastica dell'arcidiocesi di Rennes.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 666.714 persone contava 537.592 battezzati, corrispondenti all'80,6% del totale."}
{"id": "502052", "revid": "92723", "url": "https://it.wikipedia.org/wiki?curid=502052", "title": "Diocesi di Luebo", "text": "La diocesi di Luebo (in latino: \"Dioecesis Luebo\u00ebnsis\") \u00e8 una sede della Chiesa cattolica nella Repubblica Democratica del Congo suffraganea dell'arcidiocesi di Kananga. Nel 2019 contava 1.449.000 battezzati su 2.397.000 abitanti. \u00c8 retta dal vescovo Pierre-C\u00e9lestin Tshitoko Mamba.\nTerritorio.\nLa diocesi comprende parte delle province del Kasai e del Kasai Centrale nella Repubblica Democratica del Congo.\nSede vescovile \u00e8 la citt\u00e0 di Luebo, dove si trova la cattedrale di San Giovanni Battista.\nIl territorio \u00e8 suddiviso in 21 parrocchie.\nStoria.\nIl vicariato apostolico di Luebo fu eretto il 25 aprile 1959 con la bolla \"Secus ac terrestria\" di papa Giovanni XXIII, ricavandone il territorio dal vicariato apostolico di Luluabourg (oggi arcidiocesi di Kananga).\nIl 10 novembre dello stesso anno il vicariato apostolico \u00e8 stato elevato a diocesi con la bolla \"Cum parvulum\" dello stesso papa Giovanni XXIII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.397.000 persone contava 1.449.000 battezzati, corrispondenti al 60,5% del totale."}
{"id": "502053", "revid": "287204", "url": "https://it.wikipedia.org/wiki?curid=502053", "title": "Lago Omodeo", "text": "Il lago Omodeo (in sardo \"Lagu Omodeu\") \u00e8 un lago artificiale della Sardegna. Si trova in provincia di Oristano, nella subregione storica del Barigadu.\n\u00c8 formato dallo sbarramento del fiume Tirso tramite la diga di Santa Chiara prima e dalla pi\u00f9 recente diga Eleonora d'Arborea, situate rispettivamente in territorio di Ula Tirso e Busachi. Il bacino idrico \u00e8 intitolato ad Angelo Omodeo, l'ingegnere che cur\u00f2 la progettazione della prima diga, che rimane parzialmente sommersa dalle acque del nuovo invaso.\nDescrizione.\nTerritorio.\nIl territorio del lago Omodeo \u00e8 inserito nell'elenco dei siti di interesse comunitario per via della sua rilevante importanza dal punto di vista paesaggistico ed ambientale.\nFlora e fauna.\nDal punto di vista floristico-vegetazionale le sponde del lago Omodeo sono caratterizzate principalmente da formazioni boschive di leccio (\"Quercus ilex\") e dalla macchia mediterranea, alle quali si sostituisce la roverella (\"Quercus pubescens\") nelle stazioni pi\u00f9 fresche. Sono inoltre presenti specie caratteristiche della vegetazione riparia come il pioppo bianco (\"Populus alba\"), il salice fragile (\"Salix fragilis\"), l'olmo campestre (\"Ulmus minor\"), il frassino (\"Fraxinus ornus\"), il tamericio (\"Tamarix gallica\" e \"Tamarix africana\") e l'alloro (\"Laurus nobilis\").\nLa fauna \u00e8 maggiormente rappresentata dagli uccelli, sia stanziali sia migratori. Le specie pi\u00f9 comuni sono la ghiandaia marina (\"Coracias garrulus\"), l'occhione comune (\"Burhinus oedicnemus\"), il falco pellegrino (\"Falco peregrinus\"), il falco pescatore (\"Pandion haliaetus\") ed il piro piro piccolo (\"Actitis hypoleucos\"). Tra gli uccelli acquatici sono presenti il codone comune (\"Anas acuta\"), il moriglione (\"Aythya ferina\"), il mestolone comune (\"Anas clypeata\"), l'alzavola (\"Anas crecca\"), il fischione (\"Anas penelope\"), la folaga (\"Fulica atra\"), la gallinella d'acqua (\"Gallinula chloropus\"), il germano reale (\"Anas platyrhynchos\"), la canapiglia (\"Anas strepera\"), l'oca selvatica (\"Anser anser\"), la garzetta (\"Egretta garzetta\"), l'airone bianco (\"Egretta alba\") e l'airone cenerino (\"Ardea cinerea\"). Gli anfibi ed i rettili pi\u00f9 comuni sono il discoglosso sardo (\"Discoglossus sardus\"), il tarantolino (\"Phyllodactylus europaeus\"), la tartaruga palustre (\"Emys orbicularis\") e la testuggine di Hermann (\"Testudo hermanni\"). Tra i pesci va segnalata la presenza di una popolazione di alose morfologicamente identiche all'agone (\"Alosa agone\"), sorprendentemente generatasi in una decina d'anni dalle cheppie rimaste intrappolate nel lago a causa dello sbarramento del fiume Tirso.\nStoria.\nIl primo bacino artificiale fu realizzato con la costruzione della diga di Santa Chiara, presso Ula Tirso, che fu completata nel 1924, ed inaugurata il 28 aprile dello stesso anno alla presenza del re Vittorio Emanuele III, originando il pi\u00f9 grande lago artificiale d'Europa, che aveva una capacit\u00e0 massima di 403 milioni di metri cubi d'acqua.\nI lavori per la sua costruzione facevano parte di un pi\u00f9 ampio progetto, che comprendeva anche la bonifica della pianura di Oristano. Vi furono impiegati 16.000 operai che realizzarono il progetto redatto dall'ingegnere Angelo Omodeo, il quale partecip\u00f2 anche alla costruzione delle grandi dighe sul Nilo. La costruzione fu completata in cinque anni, sotto la direzione dell'ingegnere Giulio Dolcetta.\nLungo pi\u00f9 di 22\u00a0km, il bacino fu realizzato al fine di regolamentare le piene del fiume, produrre energia elettrica e per l'irrigazione della pianura del Campidano di Oristano. La creazione del bacino artificiale determin\u00f2 inoltre la sommersione di alcuni siti archeologici (nuraghi, tombe di giganti, e l'insediamento prenuragico di \"Serra Linta\") e del piccolo villaggio di Zuri, che venne riedificato su un'altura poco distante dal lago. Anche l'antica chiesa del villaggio, dedicata a san Pietro Apostolo, venne smontata concio per concio e ricostruita a monte, nell'attuale posizione.\nIl 2 febbraio 1941 la diga fu attaccata con dei siluri da alcuni aerei decollati dalla portaerei britannica HMS Ark Royal.\nNel 1997 fu inaugurata la nuova diga, intitolata ad Eleonora d'Arborea. Lo sbarramento \u00e8 alto 100 metri e lungo 582 metri. Il volume totale dell'invaso \u00e8 pari a 792 milioni di metri cubi d'acqua, coprendo una superficie di 29,370 km\u00b2."}
{"id": "502054", "revid": "110157", "url": "https://it.wikipedia.org/wiki?curid=502054", "title": "Eparchia di Lugoj", "text": "Leparchia di Lugoj (in latino: \"Eparchia Lugosiensis\") \u00e8 una sede della Chiesa greco-cattolica rumena in Romania suffraganea dell'arcieparchia di F\u0103g\u0103ra\u0219 e Alba Iulia. Nel 2019 contava 97.000 battezzati. \u00c8 retta dall'eparca Alexandru Mesian.\nTerritorio.\nL'eparchia estende la sua giurisdizione sui fedeli cattolici di rito bizantino residenti all'incirca nel Banato romeno e precisamente nei distretti di Cara\u0219-Severin, Timi\u0219, Arad e Hunedoara (che si trova nella parte orientale della Transilvania) e in parte dei distretti Alba e di Mehedin\u021bi.\nSede eparchiale \u00e8 la citt\u00e0 di Lugoj, dove si trova la cattedrale dello Spirito Santo.\nIl territorio \u00e8 suddiviso in 279 parrocchie.\nStoria.\nL'eparchia \u00e8 stata eretta il 26 novembre 1853 con la bolla \"Apostolicum ministerium\" di papa Pio IX, ricavandone il territorio dalle eparchie di F\u0103g\u0103ra\u0219 e Alba Iulia, che fu contemporaneamente elevata ad arcieparchia, e di Gran Varadino.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2019 contava 97.000 battezzati."}
{"id": "502055", "revid": "92723", "url": "https://it.wikipedia.org/wiki?curid=502055", "title": "Diocesi di Lugo", "text": "La diocesi di Lugo (in latino: \"Dioecesis Lucensis in Hispania\") \u00e8 una sede della Chiesa cattolica in Spagna suffraganea dell'arcidiocesi di Santiago di Compostela. Nel 2019 contava 251.650 battezzati su 263.544 abitanti. \u00c8 retta dal vescovo Alfonso Carrasco Rouco.\nTerritorio.\nLa diocesi comprende la parte meridionale della provincia di Lugo, in Galizia, Spagna e include inoltre parecchi comuni appartenenti alle province di A Coru\u00f1a e Pontevedra.\nSede vescovile \u00e8 la citt\u00e0 di Lugo, dove si trova la cattedrale di \"Santa Mar\u00eda de Lugo\".\nIl territorio si estende su 7.703\u00a0km\u00b2 ed \u00e8 suddiviso in 1.139 parrocchie, raggruppate in 28 arcipresbiterati. Lugo \u00e8 la diocesi con il maggior numero di parrocchie di tutta la Spagna.\nStoria.\nLa diocesi di Lugo fu eretta in epoca antica. Secondo la tradizione la regione fu evangelizzata dall'apostolo san Giacomo. Probabilmente la diocesi risale al II secolo. Inizialmente la diocesi comprendeva circa met\u00e0 della Galizia romana. Molto antica era la prima cattedrale, che nell'832 verr\u00e0 descritta come un edificio di straordinaria bellezza e costituir\u00e0 il modello per la cattedrale di Oviedo.\nA met\u00e0 del VI secolo cedette una porzione del suo territorio a vantaggio dell'erezione della diocesi di Breto\u00f1a (oggi diocesi di Mondo\u00f1edo-Ferrol). A pi\u00f9 riprese, fino all'XI secolo la diocesi di Lugo cedette alla diocesi di Mondo\u00f1edo altre porzioni di territorio.\nNel 560 la diocesi fu elevata al rango di arcidiocesi metropolitana con suffraganee Tuy, Iria, Breto\u00f1a, Orense e Astorga.\nLugo fu conquistata dai saraceni nel 713 e, riconquistata dai cristiani, nel 745 fu ristabilita con la sua dignit\u00e0 metropolitica.\nNell'832 all'arcidiocesi di Lugo furono assegnate le citt\u00e0 di Braga e Orense, con la condizione di doverle cedere dopo il futuro ristabilimento delle rispettive sedi. I vescovi, residenti a Lugo, useranno entrambi i titoli di arcivescovi di Braga e di Lugo. La prima ad essere ripristinata fu la diocesi di Orense, nell'886, secondo i confini antichi. Tuttavia, una disputa territoriale si protrarr\u00e0 fino all'intervento di papa Lucio III nel 1185.\nL'arcidiocesi di Braga fu ristabilita nel 1071 e pare probabile che Lugo ricevesse in questa occasione una compensazione territoriale da parte della diocesi di Oviedo. Comunque, le dispute con l'arcidiocesi di Braga furono risolte completamente solo\nnel XIV secolo. Contestualmente, nello stesso 1071 la diocesi di Lugo perse il rango di arcidiocesi metropolitana e divenne suffraganea dell'arcidiocesi di Braga. Il 27 febbraio 1120 entr\u00f2 a far parte della provincia ecclesiastica dell'arcidiocesi di Santiago di Compostela.\nNel 1129 si decise la costruzione di una nuova cattedrale, che sar\u00e0 terminata solo nel 1880. Pertanto, la cattedrale presenta una stratificazione di stili diversi: romanico, gotico, barocco e tardo rinascimentale.\nIl 13 giugno 1599 fu istituito il seminario diocesano, che tuttavia non inizi\u00f2 le attivit\u00e0 che nel 1624, per problemi economici. Originariamente, ciascun arcipresbiterato aveva diritto ad un certo numero di posti in seminario, determinato secondo la contribuzione economica dell'arcipresbiterato.\nNel 1645 la diocesi risultava suddivisa in 39 arcipresbiterati, mentre da una mappa del 1768 si desume una suddivisione in 35 parrocchie e tre priorati benedettini, che era governati dall'abate di Samos e formavano una prelatura territoriale (allora definita abbazia \"nullius\"). La prelatura territoriale fu soppressa nel XIX secolo in seguito alla desamortizaci\u00f3n di Mendiz\u00e1bal, una legge di esproprio dei beni ecclesiastici che colpiva soprattutto gli ordini religiosi. Una nuova suddivisione parrocchiale fu approvata il 9 agosto 1890 e fu seguita da numerose riforme nel XX secolo: 31 dicembre 1934, 9 giugno 1942, 15 settembre 1955, 14 agosto 1964, 23 luglio 1970, 14 giugno 1985 e 28 settembre 1995.\nIl 17 ottobre 1954 furono anche modificati i confini diocesani, per adattarli a quelli della provincia civile. In particolare furono cedute alcune parrocchie fuori provincia alle diocesi di Astorga, Mondo\u00f1edo e Orense e furono aggregate alla diocesi altre parrocchie che le citate tre diocesi e la diocesi di Oviedo possedevano nella provincia di Lugo.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 263.544 persone contava 251.650 battezzati, corrispondenti al 95,5% del totale."}
{"id": "502056", "revid": "92723", "url": "https://it.wikipedia.org/wiki?curid=502056", "title": "Diocesi di Lugazi", "text": "La diocesi di Lugazi (in latino: \"Dioecesis Lugasiensis\") \u00e8 una sede della Chiesa cattolica in Uganda suffraganea dell'arcidiocesi di Kampala. Nel 2019 contava 829.660 battezzati su 1.969.264 abitanti. \u00c8 retta dal vescovo Christopher Kakooza.\nTerritorio.\nLa diocesi comprende i distretti di Kayunga e Mukono nella regione Centrale dell'Uganda.\nSede vescovile \u00e8 la citt\u00e0 di Lugazi, dove si trova la cattedrale di Nostra Signora Regina della Pace.\nIl territorio \u00e8 suddiviso in 26 parrocchie.\nStoria.\nLa diocesi \u00e8 stata eretta il 30 novembre 1996 con la bolla \"Quando ad aeternam\" di papa Giovanni Paolo II, ricavandone il territorio dall'arcidiocesi di Kampala.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.969.264 persone contava 829.660 battezzati, corrispondenti al 42,1% del totale."}
{"id": "502057", "revid": "92723", "url": "https://it.wikipedia.org/wiki?curid=502057", "title": "Diocesi di Luiza", "text": "La diocesi di Luiza (in latino: \"Dioecesis Ludovicana\") \u00e8 una sede della Chiesa cattolica nella Repubblica Democratica del Congo suffraganea dell'arcidiocesi di Kananga. Nel 2019 contava 1.802.160 battezzati su 2.622.450 abitanti. \u00c8 retta dal vescovo F\u00e9licien Mwanama Galumbulula.\nTerritorio.\nLa diocesi comprende il territorio di Luiza nella provincia del Kasai Occidentale (dal 2005 provincia di Lulua), nella Repubblica Democratica del Congo.\nSede vescovile \u00e8 la citt\u00e0 di Luiza, dove si trova la cattedrale di San Vincenzo.\nIl territorio \u00e8 suddiviso in 45 parrocchie.\nStoria.\nLa diocesi \u00e8 stata eretta il 26 settembre 1967 con la bolla \"In Summo Pontificalis\" di papa Paolo VI, ricavandone il territorio dall'arcidiocesi di Luluabourg (oggi arcidiocesi di Kananga).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.622.450 persone contava 1.802.160 battezzati, corrispondenti al 68,7% del totale."}
{"id": "502059", "revid": "1123126", "url": "https://it.wikipedia.org/wiki?curid=502059", "title": "Arcidiocesi di Luanda", "text": "Larcidiocesi di Luanda () \u00e8 una sede metropolitana della Chiesa cattolica in Angola. Nel 2019 contava 3.155.825 battezzati su 6.323.335 abitanti. \u00c8 retta dall'arcivescovo Filomeno do Nascimento Vieira Dias.\nTerritorio.\nL'arcidiocesi comprende parte della provincia di Luanda in Angola.\nSede arcivescovile \u00e8 la citt\u00e0 di Luanda, dove si trova la cattedrale di Nostra Signora dei Rimedi.\nIl territorio si estende su 342\u00a0km\u00b2 ed \u00e8 suddiviso in 34 parrocchie.\nProvincia ecclesiastica.\nLa provincia ecclesiastica di Luanda, istituita nel 1940, comprende le seguenti suffraganee:\nStoria.\nLa diocesi di S\u00e3o Salvador da Congo in Angola fu eretta il 20 maggio 1596 con la bolla \"Super specula\" di papa Clemente VIII, ricavandone il territorio dall'arcidiocesi di Tom\u00e9 (oggi diocesi di S\u00e3o Tom\u00e9 e Pr\u00edncipe). Originariamente era suffraganea dell'arcidiocesi di Lisbona (oggi patriarcato).\nAssunse varie denominazioni: dal 1609 S\u00e3o Paulo de Loanda / Congo in Angola; dal 1623 torn\u00f2 ad essere chiamata S\u00e3o Salvador da Congo / Congo in Angola; dal 1628 ancora S\u00e3o Paulo de Loanda / Congo in Angola; dal 1716 S\u00e3o Paulo de Loanda / Congo in Angola / Santa Cruz de Reino de Angola.\nPrimitiva sede della diocesi era la citt\u00e0 di S\u00e3o Salvador, dal 1975 denominata Mbanza Congo, nell'interno del Paese; nel corso del XVII secolo la sede diocesana fu trasferita a S\u00e3o Paulo de Loanda (ora Luanda) sulla costa\nIl 16 novembre 1616 era entrata a far parte della provincia ecclesiastica dell'arcidiocesi di San Salvador di Bahia.\nIl 27 giugno 1640 papa Urbano VIII eresse la prefettura apostolica del Congo, affidata alle cure dei missionari Cappuccini italiani, e con lo scopo di evangelizzare le regioni interne del Congo, che solo formalmente facevano parte della diocesi di S\u00e3o Salvador.\nIl 13 gennaio 1844 in forza della bolla \"Quae olim\" di papa Gregorio XVI fece ritorno alla provincia ecclesiastica del patriarcato di Lisbona.\nIl 23 luglio 1853 fu istituito il seminario diocesano per la formazione dei preti delle diocesi di S\u00e3o Salvador e di S\u00e3o Tom\u00e9.\nIl 4 settembre 1940 in forza della bolla \"Sollemnibus Conventionibus\" di papa Pio XII ha ceduto porzioni del suo territorio a vantaggio dell'erezione delle diocesi di Nova Lisboa (oggi arcidiocesi di Huambo) e di Silva Porto (oggi diocesi di Kwito-Bi\u00e9), \u00e8 stata elevata al rango di arcidiocesi metropolitana e ha assunto il nome attuale.\nSuccessivamente ha ceduto a pi\u00f9 riprese altre porzioni di territorio a vantaggio dell'erezione di nuove diocesi e precisamente:\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 6.323.335 persone contava 3.155.825 battezzati, corrispondenti al 49,9% del totale."}
{"id": "502060", "revid": "92723", "url": "https://it.wikipedia.org/wiki?curid=502060", "title": "Diocesi di Lur\u00edn", "text": "La diocesi di Lur\u00edn (in latino: \"Dioecesis Lurinensis\") \u00e8 una sede della Chiesa cattolica in Per\u00f9 suffraganea dell'arcidiocesi di Lima. Nel 2019 contava 1.249.730 battezzati su 1.623.000 abitanti. \u00c8 retta dal vescovo Carlos Garc\u00eda Camader.\nTerritorio.\nLa diocesi comprende alcuni distretti nella parte meridionale della provincia di Lima.\nLa cattedrale \u00e8 dedicata a San Pietro apostolo.\nIl territorio \u00e8 suddiviso in 51 parrocchie.\nStoria.\nLa diocesi \u00e8 stata eretta il 14 dicembre 1996 con la bolla \"Quo fructuosius\" di papa Giovanni Paolo II, ricavandone il territorio dall'arcidiocesi di Lima.\nIl 28 febbraio 1998 \u00e8 stato inaugurato il seminario diocesano dedicato a san Giovanni Bosco.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.623.000 persone contava 1.249.730 battezzati, corrispondenti al 77,0% del totale."}
{"id": "502061", "revid": "110157", "url": "https://it.wikipedia.org/wiki?curid=502061", "title": "Arcidiocesi di Lusaka", "text": "Larcidiocesi di Lusaka (in latino: \"Archidioecesis Lusakensis\") \u00e8 una sede metropolitana della Chiesa cattolica in Zambia. Nel 2019 contava 1.738.413 battezzati su 4.371.221 abitanti. \u00c8 retta dall'arcivescovo Alick Banda.\nTerritorio.\nL'arcidiocesi comprende la citt\u00e0 di Lusaka, nello Zambia, dove si trova la cattedrale di Ges\u00f9 Bambino.\nIl territorio \u00e8 suddiviso in 66 parrocchie.\nProvincia ecclesiastica.\nLa provincia ecclesiastica di Lusaka, istituita nel 1959, comprende le seguenti suffraganee:\nStoria.\nLa prefettura apostolica di Broken Hill fu eretta il 14 luglio 1927 con il breve \"Ex hac sublimi\" di papa Pio XI, ricavandone il territorio dalla prefettura apostolica dello Zambesi (oggi arcidiocesi di Harare).\nSuccessivamente cedette porzioni del suo territorio ad altre circoscrizioni ecclesiastiche e precisamente:\nIl 13 giugno 1946 assunse il nome di prefettura apostolica di Lusaka.\nIl 14 luglio 1950 la prefettura apostolica fu elevata a vicariato apostolico con la bolla \"Si sedulis\" di papa Pio XII.\nIl 25 aprile 1959 il vicariato apostolico \u00e8 stato ancora elevato al rango di arcidiocesi metropolitana con la bolla \"Cum christiana fides\" di papa Giovanni XXIII.\nIl 10 marzo 1962 e il 29 ottobre 2011 ha ceduto altre porzioni di territorio a vantaggio dell'erezione rispettivamente della diocesi di Monze e della diocesi di Kabwe.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 4.371.221 persone contava 1.738.413 battezzati, corrispondenti al 39,8% del totale."}
{"id": "502062", "revid": "1545389", "url": "https://it.wikipedia.org/wiki?curid=502062", "title": "Diocesi di Lucera-Troia", "text": "La diocesi di Lucera-Troia (in latino: \"Dioecesis Lucerina-Troiana\") \u00e8 una sede della Chiesa cattolica in Italia suffraganea dell'arcidiocesi di Foggia-Bovino appartenente alla regione ecclesiastica Puglia. Nel 2019 contava 59.850 battezzati su 66.840 abitanti. \u00c8 retta dal vescovo Giuseppe Giuliano.\nTerritorio.\nLa diocesi comprende le citt\u00e0 di Lucera e Troia e diciassette piccoli comuni dei monti della Daunia nella provincia foggiana: Alberona, Biccari, Carlantino, Casalnuovo Monterotaro, Casalvecchio di Puglia, Castelluccio Valmaggiore, Castelnuovo della Daunia, Celenza Valfortore, Celle di San Vito, Faeto, Motta Montecorvino, Orsara di Puglia, Pietramontecorvino, Roseto Valfortore, San Marco la Catola, Volturara Appula, Volturino. Inoltre, \u00e8 parte del territorio diocesano la localit\u00e0 di Santa Cecilia, in agro di Foggia.\nSede vescovile \u00e8 la citt\u00e0 di Lucera, dove si trova la basilica cattedrale di Santa Maria Assunta. A Troia sorge la concattedrale, anch'essa dedicata all'Assunzione di Maria Vergine.\nParrocchie.\nIl territorio \u00e8 suddiviso in 33 parrocchie, cui si aggiunge la comunit\u00e0 di Santa Cecilia.\nStoria.\nLucera.\nLa tradizione agiografica e liturgica, avallata da storici locali, attribuisce a Lucera quattro vescovi di dubbia storicit\u00e0: Basso, Pardo, Giovanni e Marco, che avrebbero governato la diocesi di Lucera in un periodo compreso fra il I e il IV secolo.\nBasso fa parte della \"tradizione petrina\", ossia di quella tradizione, non anteriore al VII secolo, che attribuisce a san Pietro, nel suo viaggio verso Roma, la fondazione di diverse diocesi pugliesi, tra cui quella di Lucera. Basso, consacrato dall'Apostolo, avrebbe subito il martirio all'epoca dell'imperatore Traiano. Non \u00e8 tuttavia accertata storicamente n\u00e9 la figura di questo santo n\u00e9 il suo episcopato a Lucera. \u00c8 probabile che vi sia stata confusione con san Basso, venerato a Nizza, a sua volta confuso con un san Basso, martire di Nicea in Bitinia.\nPardo sarebbe stato un vescovo greco del Peloponneso che, dovendo abbandonare la sua terra natale, si rifugi\u00f2 a Roma e poi a Lucera, dove mor\u00ec; in seguito, il suo corpo fu traslato a Larino, dove \u00e8 venerato come patrono. Nei documenti agiografici che ci trasmettono la sua vita, non vi sono tuttavia elementi per dire che fosse vescovo di Lucera.\nCirca la figura di Marco, \"\u00abla critica storica ha convincentemente dimostrato trattarsi del Marco vescovo di Aeca negli anni a cavallo tra III e IV secolo\u00bb\". Nella sua vita, si riporta che Marco fu consacrato sacerdote dal vescovo di Lucera, Giovanni, unico tra i primi quattro vescovi lucerini \"\u00abpi\u00f9 o meno storicamente attendibile\u00bb\".\nLa prima menzione storicamente certa dell'esistenza di un episcopato lucerino risale al V secolo, \"\u00abun'epoca cio\u00e8 molto avanzata rispetto a quella in cui presumibilmente\" [Lucera] \"ricevette il messaggio cristiano\u00bb\". Un anonimo vescovo \u00e8 infatti menzionato in due lettere di papa Gelasio I, scritte tra la fine del 493 e l'agosto del 495. Invece il primo nome di un vescovo storicamente attestato risale alla met\u00e0 del VI secolo; si tratta di Anastasio, menzionato in una lettera di papa Pelagio I nel 559.\nA seguito dell'invasione longobarda, scomparvero molte diocesi pugliesi; dalle lettere di Gregorio Magno emerge che alla fine del VI secolo l'unica diocesi della Capitanata sopravvissuta era quella di Siponto. Anche Lucera sub\u00ec i contraccolpi demografici ed economici del resto della regione, tanto che non \u00e8 possibile seguire l'ordinaria presenza di un presule almeno fino a quando il vescovo Marco non partecip\u00f2 al sinodo indetto a Roma da papa Zaccaria nel 744. Si attribuisce all'iniziativa di questo vescovo il ritorno della venerazione dell'immagine della Vergine Maria presso la diocesi, culto confermato nel 1300 da Carlo II d'Angi\u00f2 attraverso l'intitolazione della citt\u00e0 a santa Maria, mantenuta fino al primo quarto del secolo successivo.\nAll'epoca del vescovo Landenolfo (fine X secolo), Lucera era ancora dipendente politicamente dai Bizantini, i quali la insignirono del titolo di arcidiocesi seguendo la loro politica di riorganizzazione demografica, economica e religiosa della Daunia. L'esperimento, per\u00f2, si rivel\u00f2 effimero, tanto che il titolo scomparve con la morte di Landenolfo. Dopo alcuni decenni di incertezza, nella seconda et\u00e0 dell'XI secolo la diocesi pass\u00f2 alla provincia ecclesiastica dell'arcidiocesi di Benevento, alla quale rimase unita fino al 1979. La prima testimonianza di quest'adesione \u00e8 la presenza del vescovo Azzo ad una sinodo indetta dal metropolita Milone nel 1075.\nIl 18 gennaio 1302, all'epoca del vescovo Aimando (o Aimardo), Carlo II d'Angi\u00f2 riform\u00f2 il capitolo dei canonici della cattedrale, portando il numero dei canonici a venti. Lo stesso re don\u00f2 alla diocesi, durante l'episcopato di Stefano (1302-1304), le terre di Apricena e di Guardiola, ingrandendo cos\u00ec la base fondiaria delle pertinenze dirette dell'episcopio lucerino. Questo avveniva pochissimi anni dopo la dispersione della colonia saracena presente in citt\u00e0 (agosto 1300), passaggio cruciale per la storia della diocesi, la cui citt\u00e0 capoluogo assunse il nome di \"Civitas Sanctae Mariae\" per volont\u00e0 di re Carlo II.\nNel XV secolo, la diocesi di Lucera si ampli\u00f2 a pi\u00f9 riprese includendo alcune diocesi che furono soppresse: la diocesi di Fiorentino (circa 1410) e la diocesi di Tortiboli (1425); dal 1439 al 1471 la diocesi di Civitate fu unita \"aeque principaliter\" a Lucera. Nel corso di questo secolo, si distinse in particolare il vescovo Pietro Ranzano, umanista \"\u00abche ha offerto un valente contributo e alla chiesa e alla cultura del tempo.\u00bb\".\nNel XVI secolo i vescovi Carafa di Lucera e di Luigi di Sant'Agata de' Goti, dopo aver gi\u00e0 fatto una permutazione delle diocesi, si accordarono perch\u00e9 alla morte di uno dei due, le sue sedi fossero unite \"aeque principaliter\", ma l'unione non ebbe mai luogo.\nIn seguito al concordato del 1818 tra la Santa Sede e il Regno delle Due Sicilie, le diocesi di Vulturara e di Montecorvino furono soppresse in forza della bolla \"De utiliori\" di papa Pio VII del 27 giugno 1818, e il loro territorio unito a quello di Lucera.\nIl 2 aprile 1914 il territorio di Roseto Valfortore pass\u00f2 dalla diocesi di Ariano a quella di Lucera; il 23 febbraio 1916 Lucera acquis\u00ec anche la parrocchia di Casalnuovo Monterotaro dall'arcidiocesi di Benevento in forza del decreto \"Archidioecesis Beneventana\" della Sacra Congregazione concistoriale.\nNel 1970 fu stabilita l'unione \"in persona episcopi\" tra le diocesi di Lucera e di San Severo; furono vescovi di entrambe le diocesi Angelo Criscito e Carmelo Cassati.\nIl 21 gennaio 1983 per effetto del decreto \"Ad uberius\" della Congregazione per i vescovi cedette la giurisdizione sul comune di San Bartolomeo in Galdo all'arcidiocesi di Benevento.\nTroia.\nLa citt\u00e0 di Troia fu fondata nel 1019, ereditando la sede vescovile dell'antica Aecae o Eca, eretta nel III secolo e distrutta secondo la tradizione nel 663.\nNel 1022 abbandon\u00f2 il rito bizantino per adottare il rito romano e contestualmente papa Benedetto VIII la elev\u00f2 al rango di diocesi. Nel 1030 papa Giovanni XIX la dichiar\u00f2 diocesi immediatamente soggetta alla Santa Sede.\nNel XII secolo la citt\u00e0 e i suoi vescovi assunsero un ruolo di prestigio nella regione di Capitanata. Quattro furono i concili celebrati a Troia, presieduti personalmente da diversi pontefici (1093, 1115, 1120 e 1127). Il vescovo Gualtieri di Pagliara ricopr\u00ec l'importante incarico di cancelliere del Regno di Sicilia e fece parte del consiglio di reggenza durante la minore et\u00e0 di Federico II. Segno di questa accresciuta importanza della citt\u00e0 fu la costruzione della cattedrale in stile romanico, iniziata nel 1093 e ultimata nel 1119.\nAll'inizio del XVIII secolo fu istituito il seminario diocesano, dovuto al vescovo Emilio Cavalieri, che promosse anche le missioni diocesane. A Marco De Simone si deve invece la costruzione del palazzo vescovile.\nNel 1855 cedette una porzione del suo territorio comprendente la citt\u00e0 di Foggia a vantaggio dell'erezione della diocesi di Foggia (oggi arcidiocesi di Foggia-Bovino).\nIl 29 settembre 1933 la diocesi di Troia entr\u00f2 a far parte della regione ecclesiastica beneventana in forza del decreto \"Iam pridem\" della Congregazione Concistoriale.\nNel 1974 fu stabilita l'unione \"in persona episcopi\" tra le diocesi di Troia, di Foggia e di Bovino; furono vescovi delle tre diocesi Giuseppe Lenotti e Salvatore De Giorgi.\nSedi unite.\nIl 30 aprile 1979 la sedi di Lucera e di Troia entrarono a far parte della nuova provincia ecclesiastica dell'arcidiocesi di Foggia.\nIl 30 settembre 1986, con il decreto \"Instantibus votis\" della Congregazione per i Vescovi, le due diocesi furono unite \"plena unione\" e la nuova circoscrizione ecclesiastica ha assunto il nome attuale. Contestualmente ebbe termine l'unione \"in persona episcopi\" di Lucera con San Severo e di Troia con Foggia e Bovino. Lo stesso giorno i due vescovi di Lucera e Troia, Carmelo Cassati e Salvatore De Giorgi, dettero le dimissioni e il 13 febbraio successivo fu nominato il primo vescovo delle diocesi unite, Raffaele Castielli.\nContestualmente alla nascita della nuova circoscrizione ecclesiastica, i territori di Apricena e Sannicandro Garganico sono stati ceduti alla diocesi di San Severo.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 66.840 persone contava 59.850 battezzati, corrispondenti all'89,5% del totale."}
{"id": "502063", "revid": "963244", "url": "https://it.wikipedia.org/wiki?curid=502063", "title": "Diocesi di Luc'k", "text": "La diocesi di Luc'k (in latino: \"Dioecesis Luceoriensis\") \u00e8 una sede della Chiesa cattolica in Ucraina suffraganea dell'arcidiocesi di Leopoli. Nel 2019 contava 30.000 battezzati su 2.192.608 abitanti. \u00c8 retta dal vescovo Vitalij Skomarovs'kyj.\nTerritorio.\nLa diocesi comprende le oblast' di Rivne e Volinia.\nSede vescovile \u00e8 la citt\u00e0 di Luc'k, dove si trova la cattedrale dei Santi Pietro e Paolo.\nIl territorio si estende su 40.190\u00a0km\u00b2 ed \u00e8 suddiviso in 36 parrocchie.\nStoria.\nLa diocesi di Lodomeria fu eretta nel 1375, ricavandone il territorio dalla diocesi di Haly\u010d, che contestualmente fu elevata al rango di arcidiocesi metropolitana (oggi arcidiocesi di Leopoli). La sede vescovile era la citt\u00e0 di Volodymyr-Volyns'kyj e la diocesi era suffraganea dell'arcidiocesi di Haly\u010d.\nLa diocesi di Luc'k fu eretta verso il 1404 per iniziativa del granduca di Lituania Vitoldo.\nIl 19 dicembre 1425 le diocesi di Luc'k e Lodomeria furono unite in un'unica diocesi con sede a Luc'k, suffraganea dell'arcidiocesi di Leopoli.\nNel 1712 il vescovo Aleksander Wyhowski istitu\u00ec il seminario diocesano.\nIl 5 settembre 1781 un incendio distrusse la cattedrale.\nIl 16 ottobre 1798, in forza della bolla \"Maximis undique\" di papa Pio VI, la diocesi fu unita \"aeque principaliter\" alla diocesi di Kiev, che contestualmente assunse il nome di diocesi di \u017dytomyr. Con la stessa bolla le due diocesi furono rese suffraganee dell'arcidiocesi di Mahil\u00eb\u016d.\nLe difficile relazioni tra la Santa Sede e il governo russo portarono pi\u00f9 volte nel corso del Settecento e soprattutto dell'Ottocento alla rottura delle relazioni tra i due Paesi. Non di rado il governo zarista sopprimeva con decreti propri le diocesi cattoliche, impedendo di fatto sia la nomina dei vescovi che la presa di possesso delle diocesi. \u00c8 questo il caso della soppressione imperiale della diocesi di Camienec nel 1866; il 3 maggio 1867 con decreto della Congregazione Concistoriale, questa diocesi fu affidata in amministrazione ai vescovi di Luc'k e \u017dytomyr, fino al suo ristabilimento nel 1918.\nAl termine della prima guerra mondiale le sedi di Luc'k e di \u017dytomyr si trovarono divise dal nuovo confine di Stato, la prima nella restaurata nazione polacca e la seconda nella Russia sovietica. Di fatto le due sedi furono separate, come documenta la bolla \"Vixdum Poloniae\" del 28 ottobre 1925, con la quale papa Pio XI ridefin\u00ec il territorio della diocesi di Luc'k, che fu resa suffraganea dell'arcidiocesi di Leopoli. La bolla non menziona la sede di \u017dytomyr, che rimase cos\u00ec senza vescovo per tutto il periodo sovietico fino al 1991.\nDopo l'ingresso delle truppe sovietiche, il vescovo ausiliare Stefan Walczykiewicz fu arrestato il 17 settembre 1939. Dopo numerosi interrogatori, che gli compromisero la salute, mor\u00ec il 12 maggio 1940 all'et\u00e0 di 53 anni.\nIl 3 gennaio 1945 il Narodnyj Komissariat Vnutrennich Del arrest\u00f2 il vescovo Adolf Peter Szelazek e lo tenne in detenzione a Kiev fino al 15 maggio 1946, quando lo espulse verso la Polonia, dove rimarr\u00e0 fino alla fine dei suoi giorni. In quegli stessi anni la popolazione di nazionalit\u00e0 polacca della diocesi, che professava in maggioranza il cattolicesimo di rito romano fu rimpatriata coattivamente in Polonia.\nLe autorit\u00e0 sovietiche chiusero la cattedrale al culto e il 15 dicembre 1980 destinarono l'edificio a museo dell'ateismo. La cattedrale \u00e8 stata nuovamente riconsacrata il 31 marzo 1991.\nIl 18 maggio 1996 la diocesi fu ristabilita e affidata all'arcivescovo di Leopoli Marian Jaworski come amministratore apostolico. Il 25 marzo 1998 la nomina a vescovo di Markijan Trofym\"jak pose fine ad una sede vacante di 48 anni.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.192.608 persone contava 30.000 battezzati, corrispondenti all'1,4% del totale."}
{"id": "502064", "revid": "1565034", "url": "https://it.wikipedia.org/wiki?curid=502064", "title": "Arcidiocesi di Lussemburgo", "text": "Larcidiocesi di Lussemburgo (in latino: \"Archidioecesis Luxemburgensis\") \u00e8 una sede della Chiesa cattolica in Lussemburgo immediatamente soggetta alla Santa Sede. Nel 2019 contava 439.280 battezzati su 602.005 abitanti. \u00c8 retta dall'arcivescovo cardinale Jean-Claude Hollerich, S.I.\nTerritorio.\nL'arcidiocesi comprende l'intero Granducato del Lussemburgo.\nSede arcivescovile \u00e8 la citt\u00e0 di Lussemburgo, dove si trova la cattedrale di Nostra Signora. Nel territorio si trovano anche l'ex abbazia \"nullius\" dei Santi Maurizio e Mauro a Clervaux, e l'abbazia di Echternach, la cui chiesa ha il rango di basilica minore.\nIl territorio si estende su 2.586\u00a0km\u00b2 ed \u00e8 suddiviso in 275 parrocchie, raggruppate in 5 regioni pastorali e 14 decanati: Bettembourg, Clervaux, Diekirch, Echternach, Esch-sur-Alzette, Grevenmacher, Koerich, Lussemburgo Est, Lussemburgo Ovest, Mersch, Ospern, Remich, Vianden e Wiltz.\nStoria.\nFino alla rivoluzione francese, dal punto di vista ecclesiastico il territorio del Granducato era parte della diocesi di Liegi a nord, e dell'arcidiocesi di Treviri a sud. Con la bolla \"Qui Christi Domini\" del 29 novembre 1801, con la quale papa Pio VII riorganizzava le circoscrizioni ecclesiastiche cattoliche della Prima Repubblica francese, il territorio del Lussemburgo entr\u00f2 a far parte della diocesi di Metz. Nel 1823, gran parte del suo territorio fu annesso a quello della diocesi di Namur.\nCon il raggiungimento dell'indipendenza statale, anche la Chiesa lussemburghese fu resa autonoma da quella belga e tedesca e il 2 giugno 1840 venne eretto il vicariato apostolico di Lussemburgo per effetto del breve \"Ubi universalis Ecclesiae\" di papa Gregorio XVI, ricavandone il territorio dalle diocesi di Liegi e di Namur.\nIl 27 settembre 1870 il vicariato apostolico fu elevato a diocesi con il breve \"In hac Beati Petri\" di papa Pio IX.\nIl 4 agosto 1937 cedette una porzione di territorio a vantaggio dell'erezione dell'abbazia territoriale dei Santi Maurizio e Mauro di Clervaux, che fu tuttavia soppressa nel 1946 ed il suo territorio reintegrato in quella della diocesi lussemburghese.\nLa diocesi \u00e8 stata elevata al rango di arcidiocesi il 23 aprile 1988 con la bolla \"Sicut homines\" di papa Giovanni Paolo II.\nCronotassi degli arcivescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 602.005 persone contava 439.280 battezzati, corrispondenti al 73,0% del totale."}
{"id": "502065", "revid": "92723", "url": "https://it.wikipedia.org/wiki?curid=502065", "title": "Diocesi di Luz", "text": "La diocesi di Luz (in latino: \"Dioecesis Luceatina\") \u00e8 una sede della Chiesa cattolica in Brasile suffraganea dell'arcidiocesi di Belo Horizonte appartenente alla regione ecclesiastica Leste 2. Nel 2019 contava 425.826 battezzati su 518.200 abitanti. \u00c8 retta dal vescovo Jos\u00e9 Aristeu Vieira.\nTerritorio.\nLa diocesi comprende 32 comuni nella parte occidentale dello stato brasiliano di Minas Gerais: Abaet\u00e9, Cedro do Abaet\u00e9, Arcos, Bambu\u00ed, Biquinhas, Bom Despacho, Campos Altos, Capit\u00f3lio, C\u00f3rrego Danta, Tapira\u00ed, C\u00f3rrego Fundo, Dores do Indai\u00e1, Dores\u00f3polis, Estrela do Indai\u00e1, Serra da Saudade, Formiga, Iguatama, Japara\u00edba, Lagoa da Prata, Luz, Medeiros, Moema, Morada Nova de Minas, Paineiras, Pains, Pimenta, Piumhi, Pratinha, Quartel Geral, Santa Rosa da Serra, Santo Ant\u00f4nio do Monte e Vargem Bonita.\nSede vescovile \u00e8 la citt\u00e0 di Luz, dove si trova la cattedrale di Nostra Signora della Luce.\nIl territorio si estende su una superficie di 24.990\u00a0km\u00b2 ed \u00e8 suddiviso in 52 parrocchie, raggruppate in 7 foranie: Abaet\u00e9, Arcos, Bambu\u00ed, Bom Despacho, Formiga, Lagoa da Prata e Piumhi.\nStoria.\nLa diocesi di Aterrado fu eretta il 18 luglio 1918 con la bolla \"Romanis Pontificibus\" di papa Benedetto XV, ricavandone il territorio dall'arcidiocesi di Mariana e della diocesi di Uberaba (oggi arcidiocesi).\nOriginariamente suffraganea dell'arcidiocesi di Mariana, il 1\u00ba febbraio 1924 entr\u00f2 a far parte della provincia ecclesiastica dell'arcidiocesi di Belo Horizonte.\nIl 29 settembre 1933, con la lettera apostolica \"Cum Aterradensis\", papa Pio XI proclam\u00f2 San Raffaele arcangelo patrono della diocesi.\nL'11 luglio 1958 cedette una porzione del suo territorio a vantaggio dell'erezione della diocesi di Divin\u00f3polis.\nIl 5 dicembre 1960 la diocesi ha assunto il nome attuale, che rispecchia il mutamento del nome ufficiale della citt\u00e0 sede vescovile, che era stata fondata come Nossa Senhora da Luz do Aterrado.\nLa diocesi ha subito variazioni territoriali in tre occasioni: il 21 novembre 1959 furono rivisti i confini con la vicina diocesi di Patos de Minas con uno scambio di comuni; il 10 novembre 1982 cedette la parrocchia di Desemboque nel comune di Sacramento all'arcidiocesi di Uberaba; il 19 agosto 2008 ha ceduto altre due parrocchie alla diocesi di Guaxup\u00e9.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 518.200 persone contava 425.826 battezzati, corrispondenti all'82,2% del totale."}
{"id": "502067", "revid": "92723", "url": "https://it.wikipedia.org/wiki?curid=502067", "title": "Diocesi di Luzi\u00e2nia", "text": "La diocesi di Luzi\u00e2nia (in latino: \"Dioecesis Lucianiensis\") \u00e8 una sede della Chiesa cattolica in Brasile suffraganea dell'arcidiocesi di Brasilia appartenente alla regione ecclesiastica Centro-Oeste. Nel 2019 contava 654.000 battezzati su 834.350 abitanti. \u00c8 retta dal vescovo Waldemar Passini Dalbello.\nTerritorio.\nLa diocesi comprende 9 comuni nella parte orientale dello stato brasiliano di Goi\u00e1s: Luzi\u00e2nia, \u00c1guas Lindas de Goi\u00e1s, Cidade Ocidental, Cristalina, Mimoso de Goi\u00e1s, Novo Gama, Padre Bernardo, Santo Ant\u00f4nio do Descoberto e Valpara\u00edso de Goi\u00e1s.\nSede vescovile \u00e8 la citt\u00e0 di Luzi\u00e2nia, dove si trova la cattedrale di Nostra Signora dell'Evangelizzazione (\"Nossa Senhora da Evangeliza\u00e7\u00e3o\").\nIl territorio si estende su una superficie di 16.424\u00a0km\u00b2 ed \u00e8 suddiviso in 32 parrocchie.\nStoria.\nLa diocesi \u00e8 stata eretta il 29 marzo 1989 con la bolla \"Pastoralis prudentia\" di papa Giovanni Paolo II, ricavandone il territorio dalle diocesi di An\u00e1polis, di Ipameri e di Urua\u00e7u.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 834.350 persone contava 654.000 battezzati, corrispondenti al 78,4% del totale."}
{"id": "502068", "revid": "439868", "url": "https://it.wikipedia.org/wiki?curid=502068", "title": "Arcidiocesi di Leopoli", "text": "Larcidiocesi di Leopoli (in latino: \"Archidioecesis Leopolitana Latinorum\") \u00e8 una sede metropolitana della Chiesa cattolica in Ucraina. Nel 2019 contava 142.500 battezzati su 5.864.000 abitanti. \u00c8 retta dall'arcivescovo Mieczys\u0142aw Mokrzycki.\nL'arcivescovo di Leopoli reca il titolo di primate di Ucraina, e fu primate di Galizia e Lodomeria dal 1817 al 1858.\nTerritorio.\nL'arcidiocesi comprende le oblast' di \u010cernivci, Ivano-Frankivs'k, Leopoli e Ternopil'.\nSede arcivescovile \u00e8 la citt\u00e0 di Leopoli, dove si trova la cattedrale dell'Assunzione. A \u010cernivci sorge la basilica minore dell'Esaltazione della Santa Croce.\nIl territorio \u00e8 suddiviso in 178 parrocchie.\nProvincia ecclesiastica.\nLa provincia ecclesiastica di Leopoli comprende come suffraganee tutte le diocesi di rito latino dell'Ucraina, e precisamente:\nStoria.\nL'arcidiocesi di Leopoli fu eretta il 28 agosto 1412 con la bolla \"In eminenti specula\" dell'antipapa Giovanni XXIII, in seguito alla traslazione della sede arcivescovile di Haly\u010d, che a sua volta era stata eretta verso il 1361 ed era stata elevata al rango di arcidiocesi metropolitana il 13 febbraio 1375 con la bolla \"Debitum pastoralis officii\" di papa Gregorio XI.\nLa primitiva provincia ecclesiastica di Leopoli comprendeva le seguenti suffraganee: Przemy\u015bl, Che\u0142m, Kamenec, Lodomeria (unita a Luc'k nel 1425), Siret e Kiev.\nIl 28 ottobre 1925 con la bolla \"Vixdum Poloniae unitas\" di papa Pio XI furono riorganizzate le circoscrizioni ecclesiastiche polacche di rito latino: l'arcidiocesi di Leopoli ebbe come suffraganee le diocesi di Przemy\u015bl e di Luc'k.\nIl 5 giugno 1930 l'arcidiocesi cedette il territorio della Bucovina rumena alla diocesi di Ia\u0219i.\nDalla fine degli Anni Sessanta del XX secolo, la Santa Sede provvide alla nomina di amministratori apostolici per la sede di Leopoli, i quali risiedevano a Lubacz\u00f3w, il cui distretto faceva parte del territorio dell'arcidiocesi di Leopoli, ma, dopo la seconda guerra mondiale, si trovava entro i confini della Polonia.\nCon la fine del periodo sovietico e la nascita della repubblica indipendente d'Ucraina (1991), fu ristabilita la sede di Leopoli entro i confini attuali, e ad essa furono assegnate come suffraganee tutte le diocesi di rito latino dell'Ucraina. Contestualmente, la parte polacca dell'arcidiocesi fu eretta in amministrazione apostolica, da cui, nel 1992, ha avuto origine la diocesi di Zamo\u015b\u0107-Lubacz\u00f3w.\nPapa Giovanni Paolo II ha visitato l'arcidiocesi nel giugno del 2001.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 5.864.000 persone contava 142.500 battezzati, corrispondenti al 2,4% del totale."}
{"id": "502069", "revid": "322321", "url": "https://it.wikipedia.org/wiki?curid=502069", "title": "Diocesi di Lwena", "text": "La diocesi di Lwena (in latino: \"Dioecesis Lvenana\") \u00e8 una sede della Chiesa cattolica in Angola suffraganea dell'arcidiocesi di Saurimo. Nel 2019 contava 122.350 battezzati su 507.000 abitanti. La sede \u00e8 vacante.\nTerritorio.\nLa diocesi comprende la provincia di Moxico in Angola.\nSede vescovile \u00e8 la citt\u00e0 di Luena, dove si trova la cattedrale di Nostra Signora Assunta.\nIl territorio \u00e8 suddiviso in 20 parrocchie.\nStoria.\nLa diocesi di Luso fu eretta il 1\u00ba luglio 1963 con la bolla \"Venerabilis Frater\" di papa Paolo VI, ricavandone il territorio dalla diocesi di Silva Porto (oggi diocesi di Kwito-Bi\u00e9). Originariamente era suffraganea dell'arcidiocesi di Luanda.\nIl 3 febbraio 1977 \u00e8 entrata a far parte della provincia ecclesiastica dell'arcidiocesi di Huambo.\nIl 16 maggio 1979 ha assunto il nome attuale in forza del decreto \"Cum Excellentissimus\" della Congregazione per l'evangelizzazione dei popoli.\nIl 12 aprile 2011 \u00e8 entrata a far parte della provincia ecclesiastica dell'arcidiocesi di Saurimo.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 507.000 persone contava 122.350 battezzati, corrispondenti al 24,1% del totale."}
{"id": "502070", "revid": "1123126", "url": "https://it.wikipedia.org/wiki?curid=502070", "title": "Arcidiocesi di Lione", "text": "Larcidiocesi di Lione (in latino: \"Archidioecesis Lugdunensis\") \u00e8 una sede metropolitana della Chiesa cattolica in Francia. Nel 2019 contava 1.288.400 battezzati su 2.014.067 abitanti. \u00c8 retta dall'arcivescovo Olivier de Germay.\nTerritorio.\nL'arcidiocesi comprende il dipartimento francese del Rodano e l'arrondissement di Roanne nel dipartimento della Loira.\nSede arcivescovile \u00e8 la citt\u00e0 di Lione, dove si trovano la cattedrale di San Giovanni Battista, e tre basiliche minori: Saint-Martin d'Ainay, Notre-Dame de Fourvi\u00e8re e San Bonaventura a Lione.\nIl territorio \u00e8 suddiviso in 133 parrocchie, raggruppate in 3 arcidiaconati: l'arcidiaconato \"Saint-Jean\" comprensivo dell'agglomerato urbano di Lione; l'arcidiaconato \"Saint-Pierre\", che si estende sul resto del dipartimento del Rodano; l'arcidiaconato \"Notre-Dame\" che copre l'arrondissement di Roanne.\nProvincia ecclesiastica.\nDal 2002 la provincia ecclesiastica di Lione \u00e8 costituita dalle seguenti suffraganee:\nStoria.\nLa Chiesa di Lione \u00e8 la pi\u00f9 antica chiesa di Francia e, ad eccezione di Roma e probabilmente di Cartagine, non esiste altra Chiesa in Occidente che possa vantare un'origine cos\u00ec remota.\n\"Lugdunum\" era nel II secolo una ricca citt\u00e0 della Gallia celtica, centro commerciale, economico ed amministrativo. Le scoperte archeologiche ed epigrafiche testimoniano inoltre che era una citt\u00e0 cosmopolita, per la presenza di comunit\u00e0 siriache, greche, egizie, asiatiche, dove convivevano diversi culti tipicamente orientali, come quelli di Mitra e di Cibele.\nIn questo contesto si sviluppa un'importante comunit\u00e0 cristiana, illustrata dai cosiddetti \"martiri di Lione\" nell'anno 177, cos\u00ec come ci \u00e8 descritto da Eusebio di Cesarea nella sua \"Historia ecclesiastica\". Il racconto di Eusebio, incentrato su una lettera scritta dai cristiani di Lione, informa inoltre che la comunit\u00e0 lionese era organizzata e strutturata in diocesi, guidata dal vescovo Potino, venerato come santo gi\u00e0 nel martirologio geronimiano. A Potino succedette sant'Ireneo, il cui pensiero e gli scritti contribuirono allo sviluppo della teologia cristiana occidentale, in particolare per quanto riguarda la successione apostolica.\nAll'inizio del IV secolo, in seguito all'editto di Milano, l'imperatore Costantino I liberalizz\u00f2 la religione cristiana. Lione, gi\u00e0 capitale dal punto di vista amministrativo della provincia romana della Gallia Lugdunense prima, divent\u00f2 dal punto di vista ecclesiastico sede metropolitana della medesima provincia. Inizialmente le furono suffraganee le diocesi di Autun e di Langres; a queste si aggiunse ben presto la diocesi di Chalon e pi\u00f9 tardi (VI secolo) quella di M\u00e2con.\nVerso la fine del VI secolo il cristianesimo pot\u00e9 diffondersi e consolidarsi grazie all'opera dei monaci missionari irlandesi, tra i quali l'abate san Colombano fondatore dell'abbazia di Luxeuil nel 590, una delle pi\u00f9 importanti e conosciute della Francia e matrice di centinaia di monasteri nel regno Franco grazie ai suoi monaci, fra cui spicca san Gallo.\nScarse sono le notizie sull'arcidiocesi nel corso del VII e VIII secolo sia per la scarsit\u00e0 di documenti relativi a questo periodo sia per la criticit\u00e0 del periodo storico che vide la fine dei regni merovingi e l'attacco dei Saraceni che portarono morte e distruzione (725). Solo con l'instaurarsi della dinastia carolongia all'inizio del IX secolo, Lione pot\u00e9 riprendersi e rinvigorirsi, grazie soprattutto all'opera degli arcivescovi Leidrado e Agobardo. Leidrado, molto legato a Carlo Magno al punto da definirsi \"humillimus servulus vester\", e in diverse occasioni \"missus\" dell'imperatore, si sforz\u00f2 di restaurare spiritualmente e moralmente la sua diocesi, oltre a mettere in atto un vasto progetto di ricostruzione materiale. Agobardo lott\u00f2 soprattutto per la salvaguardia dei beni della Chiesa contro le usurpazioni dei laici, opera continuata dal suo successore san Remigio I. A Leidrado e ad Agobardo si devono inoltre la riorganizzazione di un antico \"scriptorium\" e l'istituzione dei capitoli regolari di canonici. A Lione nel medioevo, oltre a quello della cattedrale, possedevano un capitolo regolare le chiese di Saint-Paul, Saint-Just, Saint-Nizier e Saint-Georges.\nLa diocesi svilupp\u00f2 un proprio rito liturgico, il rito lionese, che \u00e8 gi\u00e0 attestato nel IX secolo. Sar\u00e0 progressivamente romanizzato, ma si conserver\u00e0 fino alla riforma liturgica del 1969.\nNella seconda met\u00e0 dell'XI secolo papa Gregorio VII concesse all'arcivescovo san Giubino e ai suoi successori il titolo di primate delle Gallie, limitando la primazia sulle antiche province della Gallia Lugdunense, ossia Rouen, Sens e Tours. Tra XI e XII secolo, gli arcivescovi di Lione ebbero inoltre il controllo pressoch\u00e9 completo sulla citt\u00e0 e il territorio circostante, esercitando al contempo il potere giudiziario e quello di polizia.\nNel XIII secolo si celebrarono a Lione due concili ecumenici della Chiesa cattolica alla presenza del papa: il concilio di Lione I (giugno-luglio 1245), convocato da Innocenzo IV, con una procedura senza precedenti priv\u00f2 l'imperatore Federico II di tutti i diritti imperiali e regali, compreso quello dell'obbedienza da parte dei sudditi, e venne solennemente deposto come spergiuro, apostata e traditore; il concilio di Lione II (maggio-luglio 1274), convocato da Gregorio X, che sigl\u00f2 l'effimera unione tra la Chiesa latina d'Occidente e quella greca d'Oriente.\nNel 1515 cedette una porzione di territorio a vantaggio dell'erezione dell'effimera diocesi di Bourg, gi\u00e0 soppressa nel 1534.\nLa riforma protestante prese piede a Lione gi\u00e0 a partire dal 1524 e si svilupp\u00f2 soprattutto verso la met\u00e0 del secolo. Molto dura fu la controffensiva cattolica, che port\u00f2 al rogo diverse decine di protestanti; queste iniziative, invece di fermare il movimento religioso, lo ingrand\u00ec ulteriormente. La fase repressiva lasci\u00f2 ben presto il passo alla predicazione controversista, sostenuta soprattutto dai gesuiti del collegio della Trinit\u00e0, e da alcuni preti, tra i quali si distinse Edmond Auger. La restaurazione cattolica fu portata a termine dall'arcivescovo Pierre d'\u00c9pinac, uomo rigoroso e serio, che riform\u00f2 l'amministrazione della diocesi con energia e con l'esempio.\nTra i grandi arcivescovi della controriforma, si distinsero in particolare: Denis-Simon de Marquemont (\u2020 1626), che conobbe da vicino san Francesco di Sales, morto a Lione nel 1622, e che favor\u00ec l'istituzione in diocesi di diversi nuovi ordini religiosi; Alphonse-Louis du Plessis de Richelieu (\u2020 1653), fratello del pi\u00f9 famoso cardinale Richelieu, che si distinse soprattutto per il suo fervore religioso e la sua umilt\u00e0; Camille de Neufville de Villeroy (\u2020 1693), che fond\u00f2 il seminario arcivescovile \"Sant'Ireneo\".\nTra le grandi figure di santi lionesi del periodo post-tridentino \u00e8 da segnalare in particolare san Vincenzo de' Paoli, che fu parroco a Ch\u00e2tillon, oggi nel dipartimento dell'Ain, all'epoca parte integrante dell'arcidiocesi, e che in seguit\u00f2 fond\u00f2 a Parigi la congregazione dei Lazzaristi.\nIn seguito al concordato con la bolla \"Qui Christi Domini\" di papa Pio VII del 29 novembre 1801 l'arcidiocesi si ampli\u00f2 inglobando l'antica diocesi di Belley e parte dell'antica diocesi di M\u00e2con.\nIl 6 ottobre 1822 in forza della bolla \"Paternae caritatis\" dello stesso papa Pio VII fu ristabilita la diocesi di Belley, scorporandone il territorio dall'arcidiocesi di Lione; contestualmente fu assegnato agli arcivescovi di Lione il titolo della soppressa sede metropolitana di Vienne. La stessa bolla definisce la nuova provincia ecclesiastica di Lione composta dalle diocesi di Autun, Langres, Digione, Saint-Claude e Grenoble.\nNell'Ottocento l'arcidiocesi dette alla Chiesa alcuni santi, tra cui Antoine Chevrier, fondatore dell'istituto del Prado e beatificato nel 1986; Claudine Th\u00e9venet, fondatrice delle religiose di Ges\u00f9-Maria, canonizzata nel 1993; Jean-Louis Bonnard, prete missionario della Societ\u00e0 per le missioni estere di Parigi, martire in Vietnam e canonizzato nel 1988; Jean-Pierre N\u00e9el, anche lui missionario del M.E.P., morto in Cina e canonizzato nel 2000. Nell'Ottocento, Lione vide nascere anche la pi\u00f9 importante e significativa opera missionaria laica, l\"Oeuvre de la Propagation de la Foi\", fondata da Pauline Marie Jaricot. Nel 1875 venne fondata l'universit\u00e0 cattolica di Lione.\nIl 26 dicembre 1970 l'arcidiocesi ha ceduto una porzione del suo territorio a vantaggio dell'erezione della diocesi di Saint-\u00c9tienne. Contestualmente, il suo territorio \u00e8 stato ampliato con l'incorporazione di 6 parrocchie dalla diocesi di Belley e di 23 parrocchie dalla diocesi di Grenoble.\nIl 15 dicembre 2006 il titolo di arcivescovo di Vienne \u00e8 stato conferito ai vescovi di Grenoble.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nIl pi\u00f9 antico catalogo episcopale lionese \u00e8 contenuto in un evangeliario della met\u00e0 del IX secolo, ed arriva fino ai vescovi Agobardo e Amolone, aggiunti di seconda mano. Il catalogo \u00e8 stato redatto attorno agli anni 799-814 all'epoca del vescovo Leidrado e si baserebbe sui dittici originari della Chiesa lionese. Un secondo catalogo episcopale \u00e8 riportato da Hugues di Flavigny nella sua \"Chronica universalis\"; di prima mano arriva fino al vescovo Ugo di Romans (fine XI secolo), e con le aggiunte a Humbert II di B\u00e2g\u00e9 (\u2020 1152).\nIstituti religiosi presenti in arcidiocesi.\nNel 2013, contavano case in arcidiocesi le seguenti comunit\u00e0 religiose:\nStatistiche.\nL'arcidiocesi nel 2016 su una popolazione di 1.936.940 persone contava 1.240.272 battezzati, corrispondenti al 64,0% del totale."}
{"id": "502071", "revid": "33277", "url": "https://it.wikipedia.org/wiki?curid=502071", "title": "Arcidiocesi di Baltimore", "text": ""}
{"id": "502073", "revid": "125709279", "url": "https://it.wikipedia.org/wiki?curid=502073", "title": "Mick Mars", "text": "\u00c8 noto soprattutto per la sua carriera con i M\u00f6tley Cr\u00fce, storico gruppo glam metal degli anni Ottanta.\nBiografia.\nNato nello stato dell'Indiana, \u00e8 il secondo dei cinque figli di Tina e Frank Deal.\nNegli anni settanta suonava in vari gruppi blues come White Horse e Spiders and Cowboys finch\u00e9, nell'aprile del 1981, si un\u00ec al bassista e fondatore Nikki Sixx e al batterista Tommy Lee, raggiunti qualche mese pi\u00f9 tardi dal cantante Vince Neil: il quartetto si diede il nome M\u00f6tley Cr\u00fce, proprio da un'idea dello stesso Mars.\nLa loro carriera sarebbe decollata di l\u00ec a poco, portandoli ad impersonare il ruolo delle rockstar mondiali e anche lui ha avuto una vita piena di eccessi (in particolare abuso di vodka\n), ma a differenza di Lee, Neil e Sixx non \u00e8 mai stato protagonista di pettegolezzi ed ha sempre tenuto la sua vita privata lontana dai media. Nel tour di \"Girls Girls Girls\" \u00e8 stato fidanzato con la corista del gruppo ed era soggetto a scherzi anche pesanti dal resto della band.\nDa quando aveva diciannove anni \u00e8 affetto dalla spondilite anchilosante, una malattia degenerativa che consuma le ossa (in particolare le vertebre) e che si accentu\u00f2 agli inizi degli anni novanta: lo stesso Mars ha rivelato di essere pi\u00f9 basso di tre pollici (quasi 8 centimetri) rispetto a quando frequentava la scuola superiore. Successivamente le sue condizioni sembrano migliorare e ha infatti intrapreso con successo un nuovo tour con i M\u00f6tley Cr\u00fce, riunitisi nel 2004, terminato nell'aprile 2006.\nMick \u00e8 divorziato e ha avuto due mogli; dalla prima ha avuto un figlio, Les Paul, e una figlia, Stormy, che lo ha reso nonno di tre nipoti (quando nacque il primo Mars aveva circa 40 anni).\nSuccessivamente ha collaborato alla scrittura di alcuni pezzi con il gruppo Sleaze metal Crashd\u00efet per il loro album uscito nel 2007.\nNel 2015 i M\u00f6tley Cr\u00fce intraprendono l'ultimo tour assieme, per poi cessare definitivamente le attivit\u00e0 del gruppo."}
{"id": "502074", "revid": "287204", "url": "https://it.wikipedia.org/wiki?curid=502074", "title": "Ray Patterson (animatore)", "text": "Biografia.\nL'esordio con Charles Mintz.\nPatterson inizi\u00f2 ad occuparsi di animazione fin da giovanissimo e nel 1929 fu assunto nel reparto di inchiostratura e coloritura della Screen Gems, studio di produzione aperto poco tempo prima da Charles Mintz ad Hollywood.\nAccortosi del suo talento, Mintz lo promosse prima a intercalatore, poi ad assistente e infine a disegnatore della serie Scrappy. Presso lo stesso studio lavorava anche suo fratello, Don Patterson, che avrebbe intrapreso una carriera parallela a quella di Ray, passando alla Disney, alla MGM, allo studio di Walter Lantz ed infine alla Hanna-Barbera. Patterson rimase da Mintz per dieci anni.\nWalt Disney Productions.\nNel 1939 gli fu offerto un posto allo Disney, dove lavor\u00f2 inizialmente come animatore di alcuni cortometraggi con protagonista il cane Pluto, come \"Un problema di ossi\" e \"Il compagno di giochi di Pluto\" (in questo corto Patterson lavor\u00f2 anche sullo storyboard).\nNel 1940 Patterson fu assegnato all'unit\u00e0 di animazione che, diretta dal regista T. Hee, cre\u00f2 una delle sequenze pi\u00f9 celebri del film \"Fantasia\": \"La danza delle ore\". L'anno seguente lavor\u00f2 come animatore nel film \"Dumbo\", in particolare nella scena sui clown pompieri. In entrambi i film Disney partecip\u00f2 anche il fratello.\nMetro-Goldwyn-Mayer.\nPatterson lasci\u00f2 la Disney nel 1941 durante lo sciopero degli animatori Disney per lavorare allo studio di animazione della Metro-Goldwyn-Mayer, dove venne assegnato all'unit\u00e0 di William Hanna e Joseph Barbera, creatori della serie \"Tom &amp; Jerry\".\nHanna e Barbera si occuparono dei cortometraggi della serie dal 1940 al 1958, ottenendo un grande successo grazie ad un gruppo di animatori di talento: Ed Barge, Irven Spence, Kenneth Muse e Pete Burness. Ad essi nel 1941 si un\u00ec Ray Patterson, che collabor\u00f2 a pi\u00f9 di sessanta episodi della serie, tra cui i premi Oscar \"Jerry nei guai\" (1944), \"Silenzio, prego!\" (1945), \"Piccolo orfano\" (1949) e \"Caccia a tempo di valzer\" (1953). Si occup\u00f2 inoltre dell'animazione di Jerry Mouse nella famosa sequenza di danza con Gene Kelly nel film del 1945 \"Due marinai e una ragazza (Canta che ti passa)\".\nAlla MGM Ray pot\u00e9 affinare ulteriormente le proprie capacit\u00e0 lavorando con Tex Avery su diversi corti della serie \"Droopy\".\nPer un breve periodo tra il 1945 e il 1946 fu in Inghilterra, dove collabor\u00f2 con David Hand, anch'egli uscito dalla Disney, nell'organizzare il reparto animazione della Rank Organisation. Fece quindi ritorno alla MGM, dove rimase fino al 1953.\nLa Grantray-Lawrence Animation e le collaborazioni negli anni '50 e '60.\nNel 1954 lasci\u00f2 la MGM e riusc\u00ec a far avverare il desiderio di avere una casa di produzione tutta sua, fondando la Grantray-Lawrence Animation insieme a Grant Simmons (suo collega e amico dei tempi della Disney) e al produttore Bob Lawrence. Nei suoi primi lavori, la Grantray-Lawrence forn\u00ec animazione per spot televisivi, tra cui quello per le sigarette Winston. Lo studio assunse diversi talenti del settore come collaboratori e divenne in seguito noto per la produzione di serie televisive a basso costo. La pi\u00f9 famosa fu probabilmente \"The Marvel Superheroes\", andata in onda nel 1966, trasposizione televisiva dei personaggi dei fumetti della Marvel Comics prodotta in collaborazione con la Krantz Films.\nI costi di realizzazione furono mantenuti bassi riciclando alcune tavole dei fumetti Marvel e limitando al minimo l'animazione. Malgrado ci\u00f2 ottenne un successo tale che nel 1967 la Marvel commission\u00f2 alla Grantray-Lawrence una nuova serie per la ABC: \"L'Uomo Ragno\".\nLa Grantray-Lawrence produsse in quegli anni altre serie di buon successo, come \"Rocket Robin Hood\" del 1966 e \"Max, the 2000-Year-Old Mouse\" nell'anno successivo. Tuttavia, a causa di problemi economici, sia Simmons che Patterson collaboravano come esterni con altre case di produzione, in special modo con Walter Lantz, che nel 1954 assegn\u00f2 loro la sceneggiatura e la direzione di due cortometraggi, \"Dig that Dog\" e \"Broadway Bow Wow's\". Del primo, che fu l'esordio del cane Cruddles (che divenne uno dei cavalli di battaglia di Lantz) Patterson fu anche sceneggiatore, mentre al secondo partecip\u00f2 anche Don Patterson.\nNei primi anni sessanta Patterson inizi\u00f2 a collaborare con la Hanna-Barbera, che i due famosi registi avevano fondato nel 1957 a seguito della chiusura del reparto animazione della MGM. Fu direttore dell'animazione in alcune delle loro prime storiche serie televisive: \"Gli Antenati\", \"I Pronipoti\", \"L'Orso Yoghi\" e \"Top Cat\".\nSempre in quegli anni Patterson e Simmons collaborarono con la UPA come disegnatori nella serie \"Mr. Magoo\" e al lungometraggio \"Musetta alla conquista di Parigi\". Nel 1963 i due produssero e diressero anche alcuni episodi della serie \"The New Casper Cartoon Show\".\nLa Hanna-Barbera e gli ultimi anni.\nMalgrado i numerosi lavori, la Grantray-Lawrence Animation fu mai redditizia economicamente e i due dovettero dichiarare fallimento nel 1967. Grant Simmons mor\u00ec pochi anni dopo.\nA seguito di ci\u00f2, Ray Patterson strinse rapporti di collaborazione ancora pi\u00f9 stretti con i suoi vecchi amici Hanna e Barbera, presso cui si stabil\u00ec definitivamente verso la met\u00e0 degli anni settanta, lavorando a \"The Tom &amp; Jerry Show\". Nella prima met\u00e0 del decennio continu\u00f2 a collaborare da esterno come direttore dell'animazione o supervisore in lungometraggi (\"La meravigliosa, stupenda storia di Carlotta e del porcellino Wilbur\") e serie tv (\"Emergency +4\").\nFu quindi supervisore all'animazione e alla regia in diverse serie televisive prodotte da Hanna-Barbera, tra cui \"The All-New Scooby and Scrappy-Doo Show\" e \"Hazzard\", e lungometraggi dell'Orso Yoghi e Scooby-Doo.\nVerso la met\u00e0 degli anni ottanta fu promosso vicepresidente del settore animazione. Ebbe tale carica fino al ritiro lavorativo nel 1993, rimanendo comunque attivo fino all'ultimo, ad esempio come direttore nell'animazione de \"\" nel 1990 e timing director nel suo ultimo lavoro non occasionale: \"C'era una volta nella foresta\" del 1993.\nNel 1984 Patterson vinse un Golden Award, e tra il 1985 e il 1994 ricevette sei nomination al Premio Emmy. Nel 1999 venne premiato con il Winsor McCay Award dall'ASIFA-Hollywood per la sua vita di contributi al campo dell'animazione. Mor\u00ec di cause naturali il 30 dicembre 2001 a Encino (Los Angeles), all'et\u00e0 di 90 anni."}
{"id": "502075", "revid": "92723", "url": "https://it.wikipedia.org/wiki?curid=502075", "title": "Diocesi di Maasin", "text": "La diocesi di Maasin (in latino: \"Dioecesis Maasinensis\") \u00e8 una sede della Chiesa cattolica nelle Filippine suffraganea dell'arcidiocesi di Cebu. Nel 2019 contava 653.585 battezzati su 711.130 abitanti. \u00c8 retta dal vescovo Precioso Dacalos Cantillas, S.D.B.\nTerritorio.\nLa diocesi comprende la provincia filippina di Southern Leyte e i comuni di Matalom, Bato, Hilongos, Hindang, Inopacan e Baybay nella provincia di Leyte.\nSede vescovile \u00e8 la citt\u00e0 di Maasin, dove si trova la cattedrale dell'Assunzione di Maria Vergine.\nIl territorio si estende su 2.505\u00a0km\u00b2 ed \u00e8 suddiviso in 47 parrocchie.\nStoria.\nLa diocesi \u00e8 stata eretta il 23 marzo 1968 con la bolla \"Dei Filium adorandum\" di papa Paolo VI, ricavandone il territorio dalla diocesi di Palo (oggi arcidiocesi).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 711.130 persone contava 653.585 battezzati, corrispondenti al 91,9% del totale."}
{"id": "502076", "revid": "92723", "url": "https://it.wikipedia.org/wiki?curid=502076", "title": "Diocesi di Macap\u00e1", "text": "La diocesi di Macap\u00e1 (in latino: \"Dioecesis Macapensis\") \u00e8 una sede della Chiesa cattolica in Brasile suffraganea dell'arcidiocesi di Bel\u00e9m do Par\u00e1 appartenente alla regione ecclesiastica Norte 2. Nel 2019 contava 499.000 battezzati su 779.000 abitanti. \u00c8 retta dal vescovo Pedro Jos\u00e9 Conti.\nTerritorio.\nLa diocesi comprende l'intero territorio dello stato brasiliano di Amap\u00e1.\nSede vescovile \u00e8 la citt\u00e0 di Macap\u00e1, dove si trova la cattedrale di San Giuseppe.\nIl territorio ha una superficie complessiva di 142.471\u00a0km\u00b2 ed \u00e8 suddiviso in 27 parrocchie, raggruppate in 6 vicariati.\nStoria.\nLa prelatura territoriale di Macap\u00e1 fu eretta il 1\u00ba febbraio 1949 con la bolla \"Unius Apostolicae\" di papa Pio XII, ricavandone il territorio dalla prelatura territoriale di Santar\u00e9m (oggi arcidiocesi).\nIl 30 ottobre 1980 la prelatura territoriale \u00e8 stata elevata a diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 779.000 persone contava 499.000 battezzati, corrispondenti al 64,1% del totale."}
{"id": "502077", "revid": "712828", "url": "https://it.wikipedia.org/wiki?curid=502077", "title": "Federazione Galattica delle Alleanze Libere", "text": ""}
{"id": "502078", "revid": "701660", "url": "https://it.wikipedia.org/wiki?curid=502078", "title": "Arcidiocesi di Macei\u00f3", "text": "Larcidiocesi di Macei\u00f3 (in latino: \"Archidioecesis Maceiensis\") \u00e8 una sede metropolitana della Chiesa cattolica in Brasile appartenente alla regione ecclesiastica Nordeste 2. Nel 2019 contava 1.085.200 battezzati su 1.719.000 abitanti. \u00c8 retta dall'arcivescovo Ant\u00f4nio Muniz Fernandes, O.Carm.\nTerritorio.\nL'arcidiocesi comprende la parte orientale dello stato brasiliano dell'Alagoas.\nSede arcivescovile \u00e8 la citt\u00e0 di Macei\u00f3, dove si trova la cattedrale delle Sette Allegrezze di Maria Vergine (\"Nossa Senhora dos Prazeres\").\nIl territorio si estende su 8.545\u00a0km\u00b2 ed \u00e8 suddiviso in 83 parrocchie.\nLa provincia ecclesiastica di Macei\u00f3, istituita nel 1920, comprende due diocesi suffraganee, Palmeira dos \u00cdndios e Penedo.\nStoria.\nLa diocesi dell'Alagoas fu eretta il 2 luglio 1900 con il decreto \"Postremis hisce temporibus\" della Congregazione Concistoriale, ricavandone il territorio dalla diocesi di Olinda (oggi arcidiocesi di Olinda e Recife).\nOriginariamente suffraganea dell'arcidiocesi di San Salvador di Bahia, il 6 febbraio 1914 entr\u00f2 a far parte della provincia ecclesiastica dell'arcidiocesi di Olinda.\nIl 3 aprile 1916 cedette una porzione del suo territorio a vantaggio dell'erezione della diocesi di Penedo.\nIl 25 agosto 1917 assunse il nome di diocesi di Macei\u00f3 con il decreto \"Quum dioecesis\" della Congregazione Concistoriale.\nIl 13 febbraio 1920 \u00e8 stata elevata al rango di arcidiocesi metropolitana in forza della bolla \"Inter varias\" di papa Benedetto XV.\nIl 10 febbraio 1962 ha ceduto un'altra porzione di territorio a vantaggio dell'erezione della diocesi di Palmeira dos \u00cdndios.\nIl 26 ottobre 1965, con la lettera apostolica \"Quam Matrem Ecclesiae\", papa Paolo VI ha proclamato la Beata Maria Vergine, nota con il titolo di \"Nossa Senhora dos Prazeres\", patrona principale dell'arcidiocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 1.719.000 persone contava 1.085.200 battezzati, corrispondenti al 63,1% del totale."}
{"id": "502079", "revid": "92723", "url": "https://it.wikipedia.org/wiki?curid=502079", "title": "Diocesi di Machala", "text": "La diocesi di Machala (in latino: \"Dioecesis Machalensis\") \u00e8 una sede della Chiesa cattolica in Ecuador suffraganea dell'arcidiocesi di Cuenca. Nel 2019 contava 575.530 battezzati su 661.529 abitanti. \u00c8 retta dal vescovo \u00c1ngel Polivio S\u00e1nchez Loaiza.\nTerritorio.\nLa diocesi comprende la provincia ecuadoriana di El Oro.\nSede vescovile \u00e8 la citt\u00e0 di Machala, dove si trova la cattedrale della Beata Vergine della Mercede.\nIl territorio \u00e8 suddiviso in 28 parrocchie.\nStoria.\nLa prelatura territoriale di El Oro fu eretta il 26 luglio 1954 con la bolla \"Nos minime latet\" di papa Pio XII, ricavandone il territorio dalle diocesi di Guayaquil (oggi arcidiocesi) e di Loja.\nOriginariamente suffraganea dell'arcidiocesi di Quito, l'11 settembre 1961 con la bolla \"Venerabilis Fratris\" di papa Giovanni XXIII \u00e8 entrata a far parte della provincia ecclesiastica dell'arcidiocesi di Cuenca.\nIl 31 gennaio 1969 in forza della bolla \"Quem admodum\" di papa Paolo VI la prelatura territoriale \u00e8 stata elevata a diocesi e ha assunto il nome attuale.\nIl 10 novembre 1970, in forza della lettera apostolica \"Adpetens Christi\", papa Paolo VI ha proclamato la Beata Maria Vergine, nota con il nome di \"Nuestra Se\u00f1ora de la Natividad de Chilla\", patrona principale della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 661.529 persone contava 575.530 battezzati, corrispondenti all'87,0% del totale."}
{"id": "502080", "revid": "92723", "url": "https://it.wikipedia.org/wiki?curid=502080", "title": "Diocesi di Mackenzie-Fort Smith", "text": "La diocesi di Mackenzie-Fort Smith (in latino: \"Dioecesis Mackenziensis-Arcis Smith\") \u00e8 una sede della Chiesa cattolica in Canada suffraganea dell'arcidiocesi di Grouard-McLennan appartenente alla regione ecclesiastica West (Ouest). Nel 2019 contava 27.133 battezzati su 54.487 abitanti. \u00c8 retta dal vescovo Jon Hansen, C.SS.R.\nTerritorio.\nLa diocesi comprende l'intero territorio del Nord-Ovest, l'estrema parte occidentale del territorio di Nunavut e la parte nord-occidentale del Saskatchewan.\nSede vescovile \u00e8 la citt\u00e0 di Yellowknife, mentre a Fort Smith si trova la cattedrale di San Giuseppe.\nIl territorio si estende su 1.523.400\u00a0km\u00b2 (cinque volte l'Italia) ed \u00e8 suddiviso in 7 parrocchie, ognuna con un territorio grande mediamente quanto l'intera Bielorussia.\nStoria.\nIl vicariato apostolico di Mackenzie fu eretto il 3 luglio 1901 in seguito alla divisione del vicariato apostolico di Athabaska-Mackenzie, che diede origine anche al vicariato di Athabaska, da cui deriva l'odierna arcidiocesi di Grouard-McLennan.\nIl 9 marzo 1908 cedette una porzione del suo territorio a vantaggio dell'erezione della prefettura apostolica dello Yukon (oggi diocesi di Prince George).\nIl 15 marzo 1927 il breve \"Quae ad rei\" di papa Pio XI stabil\u00ec una variazione dei confini fra i vicariati apostolici di Athabaska e di Mackenzie.\nIl 13 luglio 1967 in virt\u00f9 della bolla \"Adsiduo perducti\" di papa Paolo VI il vicariato apostolico \u00e8 stato elevato a diocesi e ha assunto il nome attuale.\nIl 25 gennaio 2016 la diocesi \u00e8 passata dalla giurisdizione della Congregazione per l'evangelizzazione dei popoli alla giurisdizione della Congregazione per i vescovi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 54.487 persone contava 27.133 battezzati, corrispondenti al 49,8% del totale."}
{"id": "502081", "revid": "1935652", "url": "https://it.wikipedia.org/wiki?curid=502081", "title": "Diocesi di Massa Carrara-Pontremoli", "text": "La diocesi di Massa Carrara-Pontremoli (in latino: \"Dioecesis Massensis-Apuana\") \u00e8 una sede della Chiesa cattolica in Italia suffraganea dell'arcidiocesi di Pisa appartenente alla regione ecclesiastica Toscana. Nel 2019 contava 201.820 battezzati su 206.050 abitanti. La sede \u00e8 vacante, in attesa che il vescovo eletto Mario Vaccari, O.F.M., ne prenda possesso.\nTerritorio.\nIl territorio della diocesi corrisponde a quello della provincia di Massa-Carrara, pi\u00f9 parte del comune di Albareto in provincia di Parma.\nSede vescovile \u00e8 la citt\u00e0 di Massa, dove si trova la basilica cattedrale dei Santi Pietro e Francesco. A Pontremoli sorge la concattedrale di Santa Maria del Popolo e a Carrara l'insigne collegiata di Sant'Andrea.\nVicariati e parrocchie.\nIl territorio si estende su ed \u00e8 suddiviso in 6 vicariati e 244 parrocchie:\nA loro volta i vicariati sono raggruppati in due zone pastorali: la zona pastorale \"Costa\" si estende sui vicariati di Massa e di Carrara; la zona pastorale \"Lunigiana\" comprende gli altri quattro vicariati.\nStoria.\nL'odierna diocesi nasce dall'unione di due precedenti sedi vescovili di recente istituzione: la diocesi di Pontremoli, sorta nel 1797, e quella di Massa, eretta nel 1822.\nDiocesi di Pontremoli.\nIl territorio che in seguito and\u00f2 a costituire la diocesi di Pontremoli faceva parte fin dall'antichit\u00e0 della diocesi di Luni, denominata Luni-Sarzana dal 1465; a partire alla met\u00e0 del XVII secolo questo territorio fu annesso da Ferdinando II de' Medici al Granducato di Toscana.\nLa diocesi di Pontremoli, chiamata \"dioecesis Apuana\" nella bolla di istituzione, fu eretta il 4 luglio 1797 con la bolla \"In suprema\" di papa Pio VI, e resa suffraganea dell'arcidiocesi di Pisa. Il territorio della nuova diocesi fu costituito da 123 parrocchie, quasi tutte sottratte alla diocesi di Luni-Sarzana, eccetto tre che appartenevano alla diocesi di Brugnato.\nNello stesso anno il papa defin\u00ec anche il numero e le dignit\u00e0 concesse al capitolo della cattedrale di Santa Maria Assunta, chiamata Santa Maria del Popolo. L'anno successivo le parrocchie di Seravezza furono scorporate da Pontremoli ed assegnate all'arcidiocesi di Pisa.\nNel 1955 cedette le parrocchie di San Nicola di Caprigliola e di San Martino di Albiano Magra alla diocesi della Spezia.\nIl 13 luglio 1962, in forza della lettera apostolica \"Etruriae illa regio\", papa Giovanni XXIII ha proclamato la Beata Maria Vergine Assunta in Cielo patrona principale della diocesi Apuana.\nDiocesi di Massa.\nLa diocesi di Massa fu eretta il 18 febbraio 1822 con la bolla \"Singularis Romanorum\" di papa Pio VII, e resa suffraganea dell'arcidiocesi di Pisa. Il territorio della nuova diocesi fu costituito da 112 parrocchie sottratte alla diocesi di Luni-Sarzana. La novit\u00e0 rispondeva ad una chiara richiesta politica del Ducato di Massa di avere una propria diocesi. L'anno successivo, con decreto del 3 luglio 1823, il nuovo papa Leone XII aggiunse altre parrocchie, comprese nel vicariato di Garfagnana e nel priorato di Castiglione, che erano appartenute all'arcidiocesi di Lucca.\nNel dicembre 1853, in forza della bolla \"Dum universi\" di papa Pio IX, la diocesi di Massa si ampli\u00f2 incorporando altre 9 parrocchie che erano appartenute all'arcidiocesi di Lucca e costituenti il vicariato di Gallicano.\nIl 22 agosto 1855 la diocesi entr\u00f2 a far parte della provincia ecclesiastica dell'arcidiocesi di Modena. Il 23 aprile 1926 tuttavia torn\u00f2 ad essere suffraganea dell'arcidiocesi di Pisa in forza della bolla \"Inter coetera\" di papa Pio XI.\nIl 20 luglio 1939 mut\u00f2 nome in \"diocesi di Apuania\" (in latino: \"Dioecesis Apuaniensis\"), in seguito alla nascita l'anno precedente del comune di Apuania, che univa quelli di Massa, Carrara e Montignoso. Questa nuova denominazione fu mantenuta fino al 30 settembre 1986 quando torn\u00f2 al nome di \"dioecesis Massensis\".\nNel 1959 furono cedute le 12 parrocchie in provincia della Spezia alla diocesi di Brugnato; contestualmente furono annesse alla diocesi di Massa le parrocchie di San Nicola di Caprigliola e di San Martino di Albiano Magra, appartenute dal 1955 alla diocesi della Spezia e in precedenza a quella di Pontremoli.\nNel 1970 il vescovo Aldo Forzoni spost\u00f2 la residenza vescovile dall'antico palazzo nel centro di Massa al seminario vescovile; l'antica sede ospita oggi il museo diocesano e l'archivio storico della diocesi.\nSedi unite.\nIl 23 febbraio 1988 \u00e8 stata stabilita la \"plena unione\" delle due diocesi; la nuova circoscrizione ecclesiastica ha assunto il nome attuale e ha avuto come primo vescovo Bruno Tommasi, gi\u00e0 vescovo di Pontremoli.\nIl 5 settembre 1992 la diocesi ha ceduto all'arcidiocesi di Lucca le 106 parrocchie in provincia di Lucca, che costituivano il vicariato della Garfagnana. Nel 2003 la diocesi assunse la sua odierna fisionomia territoriale con la cessione alla diocesi di Piacenza-Bobbio delle parrocchie di Baselica e di Valdena nel comune di Borgo Val di Taro.\nTra il 2003 e il 2006 la diocesi ha celebrato il primo sinodo del terzo millennio.\nCronotassi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 206.050 persone contava 201.820 battezzati, corrispondenti al 97,9% del totale."}
{"id": "502083", "revid": "110157", "url": "https://it.wikipedia.org/wiki?curid=502083", "title": "Arcidiocesi di Madang", "text": "Larcidiocesi di Madang (in latino: \"Archidioecesis Madangana\") \u00e8 una sede metropolitana della Chiesa cattolica in Papua Nuova Guinea. Nel 2019 contava 178.000 battezzati su 515.000 abitanti. \u00c8 retta dall'arcivescovo Anton Bal.\nTerritorio.\nL'arcidiocesi comprende la provincia di Madang in Papua Nuova Guinea.\nSede arcivescovile \u00e8 la citt\u00e0 di Madang, dove si trova la cattedrale dello Spirito Santo.\nIl territorio \u00e8 suddiviso in 29 parrocchie.\nStoria.\nLa prefettura apostolica della Terra dell'Imperatore Guglielmo fu eretta il 24 febbraio 1896, ricavandone il territorio dal vicariato apostolico della Nuova Pomerania (oggi arcidiocesi di Rabaul).\nIl 25 luglio 1913 per effetto del decreto \"Gulielmi Terra\" della Sacra Congregazione per la Propagazione della Fede cedette una porzione del suo territorio a vantaggio dell'erezione della prefettura apostolica della Terra dell'Imperatore Guglielmo occidentale (oggi diocesi di Wewak) e contestualmente assunse il nome di prefettura apostolica della Terra dell'Imperatore Guglielmo orientale.\nIl 23 novembre 1922 in forza della bolla \"Incumbentis Nobis\" di papa Pio XI fu elevata a vicariato apostolico, con il nome di vicariato apostolico della Nuova Guinea Orientale, che cambi\u00f2 in vicariato apostolico di Alexishafen il 15 maggio 1952 con il decreto \"Cum per decretum\" di Propaganda Fide.\nIl 27 aprile 1927 con il breve \"Quae catholico\" di papa Pio XI furono ridisegnati i confini con la prefettura apostolica della Nuova Guinea centrale (oggi diocesi di Wewak).\nIl 18 giugno 1959 cedette porzioni del suo territorio a vantaggio dell'erezione dei vicariati apostolici di Mount Hagen (oggi arcidiocesi), di Lae (oggi diocesi) e di Goroka (oggi diocesi).\nIl 15 novembre 1966 per effetto della bolla \"Laeta incrementa\" di papa Paolo VI il vicariato apostolico \u00e8 stato elevato al rango di arcidiocesi metropolitana e ha assunto il nome attuale.\nIl 1\u00ba ottobre 1975, con la lettera apostolica \"Exempla egregia\", lo stesso papa Paolo VI ha proclamato Santa Teresa del Bambin Ges\u00f9 patrona principale dell'arcidiocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 515.000 persone contava 178.000 battezzati, corrispondenti al 34,6% del totale."}
{"id": "502084", "revid": "92723", "url": "https://it.wikipedia.org/wiki?curid=502084", "title": "Diocesi di Madison", "text": "La diocesi di Madison (in latino: \"Dioecesis Madisonensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Milwaukee appartenente alla regione ecclesiastica VII (IL, IN, WI). Nel 2019 contava 288.000 battezzati su 1.060.208 abitanti. \u00c8 retta dal vescovo Donald Joseph Hying.\nTerritorio.\nLa diocesi comprende undici contee situate nella parte meridionale e sud-orientale dello stato americano del Wisconsin: Columbia, Dane, Grant, Green, Green Lake, Iowa, Jefferson, Lafayette, Marquette, Rock e Sauk.\nSede vescovile \u00e8 la citt\u00e0 di Madison, dove si trova la cattedrale di San Raffaele (\"St. Raphael\").\nIl territorio si estende su 20.893\u00a0km\u00b2 ed \u00e8 suddiviso in 102 parrocchie.\nStoria.\nLa diocesi \u00e8 stata eretta il 22 dicembre 1945 con la bolla \"Ad animarum bonum\" di papa Pio XII, ricavandone il territorio dalle diocesi di Green Bay e di La Crosse e dall'arcidiocesi di Milwaukee.\nIl 14 maggio 2005 la cattedrale di San Raffaele fu gravemente danneggiata da un incendio doloso. Nel 2007 \u00e8 stato deciso di costruire una nuova cattedrale sul sito di quella vecchia, preservandone alcuni elementi caratteristici e aumentando la capienza della chiesa.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.060.208 persone contava 288.000 battezzati, corrispondenti al 27,2% del totale."}
{"id": "502085", "revid": "322321", "url": "https://it.wikipedia.org/wiki?curid=502085", "title": "Arcidiocesi di Madrid", "text": "Larcidiocesi di Madrid (in latino: \"Archidioecesis Matritensis\") \u00e8 una sede metropolitana della Chiesa cattolica in Spagna. Nel 2019 contava 3.316.800 battezzati su 4.146.225 abitanti. \u00c8 retta dall'arcivescovo cardinale Carlos Osoro Sierra.\nTerritorio.\nL'arcidiocesi comprende parte della comunit\u00e0 autonoma di Madrid.\nSede arcivescovile \u00e8 la citt\u00e0 di Madrid, dove si trovano la cattedrale di Santa Maria dell'Almudena (\"Santa Mar\u00eda La Real de La Almudena\") e la basilica ex cattedrale di Sant'Isidoro. Sempre a Madrid si trovano inoltre le basiliche di Nostro Padre Ges\u00f9 di Medinaceli, di San Vincenzo de Paoli, di San Michele, di Nostra Signora di Atocha e di San Francesco \"el Grande\". All'Escorial vi \u00e8 la basilica di San Lorenzo, a Colmenar Viejo la basilica dell'Assunzione di Maria Vergine e alla Valle de los Ca\u00eddos la basilica della Santa Croce.\nIl territorio \u00e8 suddiviso in 476 parrocchie.\nStoria.\nLa diocesi di Madrid e Alcal\u00e1 de Henares fu eretta il 7 marzo 1885, ricavandone il territorio dall'arcidiocesi di Toledo, di cui fu resa suffraganea. Da pi\u00f9 di tre secoli Madrid era capitale della Spagna, ma l'opposizione degli arcivescovi di Toledo, primati di Spagna, timorosi di perdere la loro influenza sulla Corte, ostacol\u00f2 costantemente l'erezione della diocesi.\nNello stesso anno 1885 fu istituito il seminario diocesano, dedicato a san Bonaventura.\nIl 25 marzo 1964 la diocesi \u00e8 stata elevata al rango di arcidiocesi immediatamente soggetta alla Santa Sede con la bolla \"Romanorum Pontificum\" di papa Paolo VI e ha assunto il nome di arcidiocesi di Madrid.\nIl 1\u00ba giugno 1977, con la lettera apostolica \"Progredientibus aetatibus\", papa Paolo VI ha confermato la Beata Maria Vergine Immacolata, con il titolo di \"Santa Mar\u00eda La Real de La Almudena\", patrona principale dell'arcidiocesi.\nIl 23 luglio 1991 l'arcidiocesi ha ceduto porzioni del suo territorio a vantaggio dell'erezione delle diocesi di Alcal\u00e1 de Henares e di Getafe e contestualmente ha acquisito il rango di arcidiocesi metropolitana con la bolla \"Cum Venerabilis Frater\" di papa Giovanni Paolo II.\nIl 25 giugno 1993 papa Giovanni Paolo II consacr\u00f2 la cattedrale di Madrid, la cui prima pietra era stata posata il 4 aprile 1883 da re Alfonso XII.\nDal 16 al 21 agosto 2011 Madrid ha ospitato la XXVI Giornata Mondiale della Giovent\u00f9, alla presenza di papa Benedetto XVI.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 4.146.225 persone contava 3.316.800 battezzati, corrispondenti all'80,0% del totale."}
{"id": "502086", "revid": "267975", "url": "https://it.wikipedia.org/wiki?curid=502086", "title": "Arcidiocesi di Madurai", "text": "Larcidiocesi di Madurai (in latino: \"Archidioecesis Madhuraiensis\") \u00e8 una sede metropolitana della Chiesa cattolica in India. Nel 2019 contava 269.920 battezzati su 6.744.177 abitanti. \u00c8 retta dall'arcivescovo Anthony Pappusamy.\nTerritorio.\nL'arcidiocesi comprende i distretti di Madurai, Virudhunagar, Theni e parte del distretto di Dindigul (i taluks di Nilakkottai, Kodaikanal, Batlagundu, Natham e 4 parrocchie) nello stato indiano del Tamil Nadu.\nSede arcivescovile \u00e8 la citt\u00e0 di Madurai, dove si trova la cattedrale di Santa Maria Addolorata.\nIl territorio \u00e8 suddiviso in 75 parrocchie.\nStoria.\nLa diocesi di Madura fu eretta l'8 gennaio 1938 con la bolla \"Si inter infideles\" di papa Pio XI, ricavandone il territorio dalla diocesi di Trichinopoly (oggi diocesi di Tiruchirapalli). Originariamente era suffraganea dell'arcidiocesi di Bombay.\nIl 21 ottobre 1950 assunse il nome di diocesi di Madurai con il decreto \"Cum post rerum\" della congregazione di Propaganda Fide.\nIl 19 settembre 1953 \u00e8 stata elevata al rango di arcidiocesi metropolitana con la bolla \"Mutant res\" di papa Pio XII.\nSuccessivamente ha ceduto porzioni del suo territorio a vantaggio dell'erezione di nuove diocesi e precisamente:\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 6.744.177 persone contava 269.920 battezzati, corrispondenti al 4,0% del totale."}
{"id": "502088", "revid": "1935652", "url": "https://it.wikipedia.org/wiki?curid=502088", "title": "Diocesi di Magangu\u00e9", "text": "La diocesi di Magangu\u00e9 (in latino: \"Dioecesis Maganguensis\") \u00e8 una sede della Chiesa cattolica in Colombia suffraganea dell'arcidiocesi di Cartagena. Nel 2019 contava 724.000 battezzati su 895.500 abitanti. \u00c8 retta dal vescovo Ariel Lascarro Tapia.\nTerritorio.\nLa diocesi comprende 27 comuni nella parte centro-meridionale del dipartimento colombiano di Bol\u00edvar: Ach\u00ed, Altos del Rosario, Arenal, Barranco de Loba, Cantagallo, Cicuco, C\u00f3rdoba, El Pe\u00f1\u00f3n, Hatillo de Loba, Magangu\u00e9, Margarita, Montecristo, Morales, Noros\u00ed, Pinillos, Regidor, R\u00edo Viejo, San Fernando, San Jacinto del Cauca, San Mart\u00edn de Loba, San Pablo, Santa Cruz de Mompox, Santa Rosa del Sur, Simit\u00ed, Talaigua Nuevo, Tiquisio, Zambrano.\nSede vescovile \u00e8 la citt\u00e0 di Magangu\u00e9, dove si trova la cattedrale di Nostra Signora della Candelora. A Santa Cruz de Mompox sorge la basilica minore del Santissimo Cristo dei Miracoli (\"Sant\u00edsimo Cristo Milagroso\").\nIl territorio si estende su una superficie di 20.165\u00a0km\u00b2 ed \u00e8 suddiviso in 50 parrocchie, raggruppate in 7 vicariati.\nStoria.\nLa diocesi \u00e8 stata eretta il 25 aprile 1969 con la bolla \"Recta sapiensque\" di papa Paolo VI, ricavandone il territorio dall'arcidiocesi di Cartagena e dal vicariato apostolico di San Jorge.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 895.500 persone contava 724.000 battezzati, corrispondenti all'80,8% del totale."}
{"id": "502089", "revid": "14002", "url": "https://it.wikipedia.org/wiki?curid=502089", "title": "Diocesi di Magdeburg", "text": ""}
{"id": "502090", "revid": "267975", "url": "https://it.wikipedia.org/wiki?curid=502090", "title": "Arcidiocesi di Malabo", "text": "Larcidiocesi di Malabo (in latino: \"Archidioecesis Malabo\u00ebnsis\") \u00e8 una sede metropolitana della Chiesa cattolica in Guinea Equatoriale. Nel 2019 contava 332.500 battezzati su 362.000 abitanti. \u00c8 retta dall'arcivescovo Juan Nsue Edjang May\u00e9.\nTerritorio.\nL'arcidiocesi si trova nella parte insulare della Guinea Equatoriale e comprende le isole di Annob\u00f3n e Bioko.\nSede arcivescovile \u00e8 la citt\u00e0 di Malabo, capitale della Guinea Equatoriale, dove si trova la cattedrale di Sant'Elisabetta (\"Santa Isabel\").\nIl territorio \u00e8 suddiviso in 26 parrocchie.\nStoria.\nLa prefettura apostolica di Annobon, Corisco e Fernando Poo fu eretta il 10 ottobre 1855, ricavandone il territorio dal vicariato apostolico delle Due Guinee e del Senegambia (oggi arcidiocesi di Libreville).\nIl 12 maggio 1904, in forza del breve \"Ecclesiae universae\" di papa Pio X, la prefettura apostolica fu elevata al rango di vicariato apostolico con il nome di vicariato apostolico di Fernando Poo.\nIl 9 luglio 1965 cedette una porzione del suo territorio a vantaggio dell'erezione del vicariato apostolico di Rio Muni (oggi diocesi di Bata).\nIl 3 maggio 1966 il vicariato apostolico fu elevato a diocesi di Santa Isabel con la bolla \"Nonnulla incrementa\" di papa Paolo VI, il cui nome divenne diocesi di Malabo il 14 aprile 1974 per effetto del decreto \"Ad satius\" della Congregazione per l'evangelizzazione dei popoli.\nIl 15 ottobre 1982 \u00e8 stata infine elevata al rango di arcidiocesi metropolitana con la bolla \"Qui in beati Petri\" di papa Giovanni Paolo II.\nIl 26 maggio 1986, con la lettera apostolica \"Continenter magna\", papa Giovanni Paolo II ha confermato la Beata Maria Vergine, nota con il titolo di \"Virgen Bisila\", patrona principale dell'arcidiocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 362.000 persone contava 332.500 battezzati, corrispondenti al 91,9% del totale."}
{"id": "502091", "revid": "110157", "url": "https://it.wikipedia.org/wiki?curid=502091", "title": "Diocesi di Mahagi-Nioka", "text": "La diocesi di Mahagi-Nioka (in latino: \"Dioecesis Mahagiensis-Niokaensis\") \u00e8 una sede della Chiesa cattolica nella Repubblica Democratica del Congo suffraganea dell'arcidiocesi di Kisangani. Nel 2019 contava 1.423.000 battezzati su 2.198.000 abitanti. \u00c8 retta dal vescovo Sosth\u00e8ne Ayikuli Udjuwa.\nTerritorio.\nLa diocesi comprende i territori di Mahagi e Aru nel distretto di Ituri (dal 2005 provincia), nella Provincia Orientale in Congo.\nSede vescovile \u00e8 la citt\u00e0 di Mahagi, dove si trova la cattedrale di Nostra Signora di Lourdes.\nIl territorio \u00e8 suddiviso in 20 parrocchie.\nStoria.\nLa diocesi di Mahagi fu eretta il 2 luglio 1962 con la bolla \"Quod Venerabiles\" di papa Giovanni XXIII, ricavandone il territorio dalla diocesi di Bunia.\nIl 30 ottobre 1967 ha assunto il nome attuale di diocesi di Mahagi-Nioka.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.198.000 persone contava 1.423.000 battezzati, corrispondenti al 64,7% del totale."}
{"id": "502092", "revid": "110157", "url": "https://it.wikipedia.org/wiki?curid=502092", "title": "Diocesi di Mahenge", "text": "La diocesi di Mahenge (in latino: \"Dioecesis Mahengensis\") \u00e8 una sede della Chiesa cattolica in Tanzania suffraganea dell'arcidiocesi di Dar-es-Salaam. Nel 2019 contava 241.800 battezzati su 354.620 abitanti. \u00c8 retta dal vescovo Agapiti Ndorobo.\nTerritorio.\nLa diocesi comprende parte della regione di Morogoro in Tanzania.\nSede vescovile \u00e8 la citt\u00e0 di Mahenge, dove si trova la cattedrale di Cristo Re.\nIl territorio \u00e8 suddiviso in 31 parrocchie.\nStoria.\nLa diocesi \u00e8 stata eretta il 21 aprile 1964 con la bolla \"Praeceptum illud\" di papa Paolo VI, ricavandone il territorio dall'arcidiocesi di Dar-es-Salaam.\nIl 14 gennaio 2012 ha ceduto una porzione di territorio a vantaggio dell'erezione della diocesi di Ifakara.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 354.620 persone contava 241.800 battezzati, corrispondenti al 68,2% del totale."}
{"id": "502093", "revid": "92723", "url": "https://it.wikipedia.org/wiki?curid=502093", "title": "Diocesi di Maiduguri", "text": "La diocesi di Maiduguri (in latino: \"Dioecesis Maiduguriensis\") \u00e8 una sede della Chiesa cattolica in Nigeria suffraganea dell'arcidiocesi di Jos. Nel 2019 contava 187.422 battezzati su 6.012.590 abitanti. \u00c8 retta dal vescovo Oliver Dashe Doeme.\nTerritorio.\nLa diocesi di Maiduguri \u00e8 la pi\u00f9 estesa diocesi della Nigeria. \u00c8 situata nel nord-est del Paese e comprende per intero gli Stati di Borno e Yobe e l'estrema parte settentrionale di quello di Adamawa.\nSede vescovile \u00e8 la citt\u00e0 di Maiduguri, dove si trova la cattedrale di San Patrizio.\nIl territorio \u00e8 suddiviso in 43 parrocchie.\nStoria.\nLa prefettura apostolica di Maiduguri fu eretta il 29 giugno 1953 con la bolla \"Rem Nos facere\" di papa Pio XII, ricavandone il territorio dalla prefettura apostolica di Jos (oggi arcidiocesi).\nIl 7 giugno 1966 la prefettura apostolica \u00e8 stata elevata a diocesi con la bolla \"Id semper\" di papa Paolo VI.\nNel 2014 la diocesi \u00e8 stata oggetto delle persecuzioni anticristiane di Boko Haram: oltre 2\u00a0500 cattolici sono stati uccisi; gli sfollati sono circa 100\u00a0000, fra cui 26 sacerdoti dei 46 operanti nella diocesi; le religiose sfollate sono pi\u00f9 di 20; oltre 200 sono le ragazze rapite; pi\u00f9 di 50 parrocchie sono state distrutte (alcune pi\u00f9 volte) mentre una quarantina sono state abbandonate e occupate da Boko Haram. Su 5 conventi, 4 sono stati abbandonati.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 6.012.590 persone contava 187.422 battezzati, corrispondenti al 3,1% del totale."}
{"id": "502094", "revid": "14002", "url": "https://it.wikipedia.org/wiki?curid=502094", "title": "Diocesi di Mainz", "text": ""}
{"id": "502095", "revid": "1565034", "url": "https://it.wikipedia.org/wiki?curid=502095", "title": "Arcidiocesi di Matera-Irsina", "text": "Larcidiocesi di Matera-Irsina () \u00e8 una sede della Chiesa cattolica in Italia suffraganea dell'arcidiocesi di Potenza-Muro Lucano-Marsico Nuovo appartenente alla regione ecclesiastica Basilicata. Nel 2019 contava 129.800 battezzati su 149.800 abitanti. \u00c8 retta dall'arcivescovo Antonio Giuseppe Caiazzo.\nA questa sede \u00e8 unito il titolo abbaziale di San Michele Arcangelo di Montescaglioso ().\nTerritorio.\nL'arcidiocesi comprende 13 comuni della provincia di Matera: Bernalda, Craco, Ferrandina, Grottole, Irsina, Matera, Miglionico, Montalbano Jonico, Montescaglioso, Pisticci, Pomarico, Salandra e Scanzano Jonico.\nSede arcivescovile \u00e8 la citt\u00e0 di Matera, dove si trova la cattedrale di Santa Maria della Bruna. A Irsina sorge la concattedrale di Santa Maria Assunta.\nIl territorio si estende su 2.095\u00a0km\u00b2 ed \u00e8 suddiviso in 56 parrocchie, raggruppate in 3 vicarie: vicaria Matera (21 parrocchie), vicaria Mare (21 parrocchie) e vicaria Collina (13 parrocchie).\nSantuari.\nElenco dei santuari dell'arcidiocesi di Matera-Irsina, come attestato dal sito web dell'arcidiocesi:\nStoria.\nSede di Montepeloso/Irsina.\nLa diocesi di Montepeloso fu eretta dai Bizantini tra la fine del X secolo e l'inizio dell'XI; nessun vescovo \u00e8 noto di questo periodo. Scomparsa con la conquista normanna della citt\u00e0 nel 1042, la sede, \"\u00abanticamente ornata di dignit\u00e0 episcopale\u00bb\", fu ristabilita da papa Callisto III, come si evince da una sua bolla del 1123 al vescovo Leone. Nella stessa bolla il papa annulla l'unione di Montepeloso con Tricarico, stabilita dall'arcivescovo di Acerenza. All'abate del monastero di Santa Maria Callisto III concesse il doppio titolo di abate-vescovo. Tuttavia, la diocesi scomparve nuovamente una decina di anni dopo, quando nel 1133 la citt\u00e0 fu ancora una volta distrutta dai Normanni.\nNel secolo successivo gli abitanti chiesero a pi\u00f9 riprese ai papi la ricostituzione dell'antica sede, ma prima Celestino III, poi Innocenzo III ed infine Gregorio IX respinsero le loro richieste; Innocenzo III dovette persino cassare l'elezione di un vescovo (1240).\nLa diocesi fu infine ristabilita nel 1460 ricavandone il territorio dalla diocesi di Andria. I primi tre vescovi tuttavia sembrano essere contestualmente anche vescovi di Andria; forse fino al 1479 le due sedi erano unite. Martino Sotomayor, deceduto nel 1477, fu sepolto nella cattedrale di Andria, come ricorda l'epitaffio a lui dedicato nella cattedrale. La diocesi era immediatamente soggetta alla Santa Sede.\nIl 27 giugno 1818 con la bolla \"De utiliori\" di papa Pio VII, che faceva seguito al concordato tra la Santa Sede ed il regno delle Due Sicilie, la diocesi fu unita \"aeque principaliter\" alla diocesi di Gravina.\nL'11 ottobre 1976 a seguito della bolla \"Apostolicis Litteris\" di papa Paolo VI le due sedi furono separate, e la diocesi di Montepeloso (denominata Irsina dal 1898) fu unita \"aeque principaliter\" alla diocesi di Matera.\nSede di Matera.\nSecondo il cronista Lupo Protospata ed alcuni scrittori dei Concili, risulterebbe la presenza di un vescovo di Matera al sinodo romano del 482 e alla conferenza di Cartagine del 484, ma tale ipotesi non \u00e8 considerata molto attendibile. Lo storico Giuseppe Gattini, inoltre, riporta un elenco di 38 vescovi di Matera dal 600 al 1200.\nTuttavia, il primo documento ufficiale che attesta l'esistenza della sede vescovile a Matera risale al 968, quando il patriarca di Costantinopoli impart\u00ec l'ordine di assoggettare le sedi vescovili di Acerenza, Matera, Gravina, Tursi e Tricarico all'arcivescovo greco-bizantino di Otranto.\nAltro documento da cui si evince l'esistenza di una sede vescovile materana \u00e8 una pergamena datata 16 maggio 1082 in cui l'arcivescovo di Acerenza Arnaldo concedeva \u00ab\"al diletto figlio in Cristo Dom. Stefano, venerabile Abate, di consacrare il nuovo tempio, riedificato ed ampliato, in onore del santo martire di Cristo Eustachio, con il consenso e la esplicita volont\u00e0 del diletto fratello in Cristo il vescovo Benedetto, pastore della Chiesa materana e del suo clero\"\u00bb. In quello stesso anno, dopo la morte del vescovo di Matera Benedetto, la Diocesi materana fu annessa \"ad tempus\" a quella acheruntina ed Arnaldo divent\u00f2 cos\u00ec vescovo di Acerenza e Matera.\nSecondo alcune ipotesi Matera venne in quell'occasione elevata al rango di arcidiocesi; in realt\u00e0 il documento ufficiale che garantisce la promozione ad arcidiocesi \u00e8 la bolla di papa Innocenzo III del 7 maggio 1203, che stabilisce l'unione \"aeque principaliter\" della Chiesa materana con l'arcidiocesi di Acerenza.\nQuesta unione dur\u00f2 oltre sette secoli, e non fu senza contrasti; nel 1440 infatti papa Eugenio IV separ\u00f2 le due diocesi, facendo amministrare Matera prima dal vescovo di Mottola e poi da un frate francescano, Maio (o Marsio) d'Otranto. Nel 1444 per\u00f2 fu ripristinata l'unione e nel 1471 papa Sisto IV decret\u00f2 che l'arcivescovo assumesse il titolo di \"Acerenza e Matera\" quando dimorava in Acerenza, e viceversa il titolo di \"Matera e Acerenza\" quando dimorava in Matera. I contrasti continuarono tanto che papa Clemente VIII (\u2020 1605) stabil\u00ec che la precedenza del titolo spettava ad Acerenza, diocesi pi\u00f9 antica, ed il soggiorno dell'arcivescovo fosse a Matera, a causa della sua maggiore comodit\u00e0.\nPapa Urbano VI fu arcivescovo di Matera e Acerenza dal 1363 al 1377.\nNel 1818, con la bolla \"De utiliori\", la sede di Matera fu soppressa ed il suo territorio unito a quello di Acerenza; l'errore fu riparato con due bolle del 18 marzo 1819 e del 9 novembre 1822.\nIl 5 agosto 1910 agli arcivescovi di Acerenza e Matera fu concesso di aggiungere il titolo di abati di Sant'Angelo di Montescaglioso. Dal 1954 questo titolo sar\u00e0 appannaggio dei soli arcivescovi di Matera.\nL'11 agosto 1945 le parrocchie presenti nei comuni di Bernalda, Ferrandina, Ginosa, Grottole, Laterza, Metaponto, Miglionico, Montescaglioso, Pisticci e Pomarico furono separate dall'arcidiocesi di Acerenza e unite all'arcidiocesi di Matera in forza del decreto \"Excellentissus\" della Congregazione Concistoriale.\nIl 2 luglio 1954 le chiese di Matera e Acerenza vennero definitivamente separate con la bolla \"Acherontia\" di papa Pio XII e furono costituite due province ecclesiastiche: la chiesa metropolitana di Matera e la chiesa metropolitana di Acerenza. A Matera furono assegnate le diocesi suffraganee di Anglona-Tursi e di Tricarico.\nIl 21 agosto 1976 con la bolla \"Quo aptius\" di papa Paolo VI furono soppresse le due province ecclesiastiche, e Matera, assieme ad Acerenza, divenne una sede vescovile suffraganea dell'arcidiocesi di Potenza e Marsico Nuovo, contestualmente elevata a sede metropolitana.\nL'11 ottobre 1976 la diocesi di Matera fu unita \"aeque principaliter\" alla diocesi di Montepeloso (Irsina).\nIl 28 novembre 1977 fu restituito alla diocesi di Matera il titolo di arcidiocesi. I territori di Ginosa e Laterza passarono dall'arcidiocesi di Matera alla diocesi di Castellaneta.\nIl 30 settembre 1986, con il decreto \"Instantibus votis\" della Congregazione per i vescovi, l'unione tra Matera e Montepeloso \u00e8 divenuta piena e la diocesi risultante ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 149.800 persone contava 129.800 battezzati, corrispondenti all'86,6% del totale."}
{"id": "502096", "revid": "124430983", "url": "https://it.wikipedia.org/wiki?curid=502096", "title": "Diocesi di Maitland-Newcastle", "text": "La diocesi di Maitland-Newcastle (in latino: \"Dioecesis Maitlandensis-Novocastrensis\") \u00e8 una sede della Chiesa cattolica in Australia suffraganea dell'arcidiocesi di Sydney. Nel 2019 contava 154.481 battezzati su 706.928 abitanti. La sede \u00e8 vacante.\nTerritorio.\nLa diocesi comprende le citt\u00e0 di Maitland e Newcastle, nel Nuovo Galles del Sud.\nSede vescovile \u00e8 la citt\u00e0 di Newcastle, dove, nel sobborgo di Hamilton, si trova la cattedrale del Sacro Cuore di Ges\u00f9.\nIl territorio \u00e8 suddiviso in 38 parrocchie, raggruppate in 10 regioni pastorali, a loro volta raggruppate in 4 decanati.\nStoria.\nLa diocesi di Maitland fu eretta il 25 giugno 1847 con il breve \"Apostolici muneris\" di papa Pio IX, ricavandone il territorio dall'arcidiocesi di Sydney.\nIl 14 giugno 1995 per effetto del decreto \"Cum urbs\" della Congregazione per i vescovi la cattedrale \u00e8 stata trasferita a Newcastle e la diocesi ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 706.928 persone contava 154.481 battezzati, corrispondenti al 21,9% del totale."}
{"id": "502098", "revid": "110157", "url": "https://it.wikipedia.org/wiki?curid=502098", "title": "Arcidiocesi di Makassar", "text": "Larcidiocesi di Makassar (in latino: \"Archidioecesis Makassarensis\") \u00e8 una sede metropolitana della Chiesa cattolica in Indonesia. Nel 2019 contava 161.417 battezzati su 13.847.670 abitanti. \u00c8 retta dall'arcivescovo Johannes Liku Ada'.\nTerritorio.\nL'arcidiocesi comprende la provincia indonesiana di Sulawesi meridionale.\nSede arcivescovile \u00e8 la citt\u00e0 di Makassar, capoluogo della provincia, dove si trova la cattedrale del Sacro Cuore di Ges\u00f9.\nIl territorio \u00e8 suddiviso in 48 parrocchie.\nStoria.\nLa prefettura apostolica di Makassar fu eretta il 13 aprile 1937 con la bolla \"Catholicae fidei\" di papa Pio XI, ricavandone il territorio dal vicariato apostolico di Celebes (oggi diocesi di Manado).\nIl 13 maggio 1948 la prefettura apostolica fu elevata a vicariato apostolico con la bolla \"In Archipelagi\" di papa Pio XII.\nIl 3 gennaio 1961 il vicariato \u00e8 stato nuovamente elevato al rango di arcidiocesi metropolitana con la bolla \"Quod Christus\" di papa Giovanni XXIII.\nIl 22 agosto 1973 ha assunto il nome di arcidiocesi di Ujung Pandang in forza del decreto \"Cum propositum\" della Congregazione per l'evangelizzazione dei popoli., ma il 15 marzo 2000 \u00e8 stato ripristinato il nome attuale.\nIl 28 marzo 2021 un attentato terroristico ha colpito la cattedrale. Una forte esplosione ha provocato feriti e la morte degli attentatori.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 13.847.670 persone contava 161.417 battezzati, corrispondenti all'1,2% del totale."}
{"id": "502099", "revid": "92723", "url": "https://it.wikipedia.org/wiki?curid=502099", "title": "Diocesi di Makeni", "text": "La diocesi di Makeni (in latino: \"Dioecesis Makenensis\") \u00e8 una sede della Chiesa cattolica in Sierra Leone suffraganea dell'arcidiocesi di Freetown. Nel 2019 contava 100.000 battezzati su 2.508.201 abitanti. La sede \u00e8 vacante.\nTerritorio.\nLa diocesi comprende i distretti della Provincia del Nord della Sierra Leone.\nSede vescovile \u00e8 la citt\u00e0 di Makeni, dove si trova la cattedrale di Nostra Signora di Fatima.\nIl territorio \u00e8 suddiviso in 26 parrocchie.\nStoria.\nLa prefettura apostolica di Makeni \u00e8 stata eretta il 3 aprile 1952 con la bolla \"Christiani populi\" di papa Pio XII, ricavandone il territorio dalla diocesi di Freetown e Bo (oggi arcidiocesi di Freetown).\nIl 24 febbraio 1962 la prefettura apostolica \u00e8 stata elevata a diocesi con la bolla \"Apostolica Makenensis\" di papa Giovanni XXIII. Originariamente era immediatamente soggetta alla Santa Sede.\nL'11 novembre 1970 \u00e8 entrata a far parte della provincia ecclesiastica dell'arcidiocesi di Freetown e Bo.\nAlla nomina del terzo vescovo, Henry Aruna, avvenuta il 7 gennaio 2012, si \u00e8 scatenata una situazione molto delicata: non essendo originario della diocesi e non appartenendo all'etnia maggioritaria nella zona, i fedeli e il clero della diocesi si sono opposti alla successione. Ordinato quasi un anno dopo la nomina, il 5 gennaio 2013, non ha mai potuto prendere possesso della diocesi. Il 18 luglio 2015 papa Francesco lo ha nominato vescovo ausiliare di Kenema e contestualmente vescovo titolare di Nasbinca. Lo stesso giorno Natale Paganelli, S.X., che gi\u00e0 era amministratore apostolico \"sede vacante\" della diocesi dall'11 aprile 2012, \u00e8 stato elevato alla dignit\u00e0 episcopale con la nomina a vescovo titolare di Gadiaufala.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.508.201 persone contava 100.000 battezzati, corrispondenti al 4,0% del totale."}
{"id": "502100", "revid": "92723", "url": "https://it.wikipedia.org/wiki?curid=502100", "title": "Diocesi di Makurdi", "text": "La diocesi di Makurdi (in latino: \"Dioecesis Makurdensis\") \u00e8 una sede della Chiesa cattolica in Nigeria suffraganea dell'arcidiocesi di Abuja. Nel 2019 contava 550.000 battezzati su 1.352.600 abitanti. \u00c8 retta dal vescovo Wilfred Chikpa Anagbe, C.M.F.\nTerritorio.\nLa diocesi comprende parte dello stato nigeriano di Benue, nell'est del Paese.\nSede vescovile \u00e8 la citt\u00e0 di Makurdi, dove si trova la cattedrale di Nostra Signora del Perpetuo Soccorso.\nIl territorio \u00e8 suddiviso in 70 parrocchie.\nStoria.\nLa prefettura apostolica di Benue fu eretta il 9 luglio 1934 con la bolla \"Ad enascentis\" di papa Pio XI, ricavandone il territorio dal vicariato apostolico della Nigeria meridionale (oggi arcidiocesi di Onitsha).\nIl 18 aprile 1950 cambi\u00f2 nome in prefettura apostolica di Oturkpo per effetto del decreto \"Cum in Africa\" della Sacra Congregazione di Propaganda Fide.\nIl 18 aprile 1950 e il 14 luglio 1955 ha ceduto porzioni del suo territorio a vantaggio dell'erezione delle prefetture apostoliche rispettivamente di Yola (oggi diocesi) e Kabba (oggi diocesi di Lokoja).\nIl 2 aprile 1959 fu elevata a diocesi con la bolla \"Sacrosancta Divini Magistri\" di papa Giovanni XXIII. Originariamente era suffraganea dell'arcidiocesi di Lagos.\nIl 16 luglio dello stesso anno entr\u00f2 a far parte della provincia ecclesiastica dell'arcidiocesi di Kaduna.\nIl 28 giugno 1960 ha assunto il nome attuale.\nIl 26 marzo 1994 \u00e8 divenuta suffraganea dell'arcidiocesi di Abuja.\nIl 10 luglio 1995 e il 5 dicembre 2000 ha ceduto porzioni del territorio diocesano a vantaggio dell'erezione delle diocesi rispettivamente di Otukpo e di Lafia.\nIl 29 dicembre 2012 ha ceduto ulteriori porzioni del territorio diocesano a vantaggio dell'erezione delle diocesi di Gboko e di Katsina-Ala.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.352.600 persone contava 550.000 battezzati, corrispondenti al 40,7% del totale."}
{"id": "502101", "revid": "92723", "url": "https://it.wikipedia.org/wiki?curid=502101", "title": "Diocesi di Malaga", "text": "La diocesi di Malaga (in latino: \"Dioecesis Malacitana\") \u00e8 una sede della Chiesa cattolica in Spagna suffraganea dell'arcidiocesi di Granada. Nel 2019 contava 1.230.840 battezzati su 1.641.121 abitanti. \u00c8 retta dal vescovo Jes\u00fas Esteban Catal\u00e1 Ib\u00e1\u00f1ez.\nTerritorio.\nLa diocesi comprende la provincia di Malaga e la citt\u00e0 di Melilla sulla costa africana.\nSede vescovile \u00e8 la citt\u00e0 di Malaga, dove si trova la cattedrale della Vergine Maria dell'Incarnazione.\nIl territorio \u00e8 suddiviso in 251 parrocchie, raggruppate in 16 arcipresbiterati, a loro volta raggruppati in 7 vicariati.\nStoria.\nProbabilmente la diocesi di Malaga fu eretta verso la fine del I secolo, a seguito dell'evangelizzazione della Spagna ad opera dei sette \"Varones apost\u00f3licos\" inviati dai santi Pietro e Paolo. Tuttavia, il primo vescovo di cui si abbia notizia \u00e8 san Patrizio, che partecip\u00f2 al Concilio di Elvira, celebrato tra il 300 e il 313. Dopo di lui le notizie sui vescovi di Malaga si interrompono nuovamente fino al 579.\nDurante la dominazione araba le notizie sui vescovi si fanno pi\u00f9 rade, dalla fine del VII secolo al XII secolo si ricordano solo cinque vescovi.\nNel XIII secolo e regolarmente nel XV secolo furono nominati per la sede di M\u00e1laga vescovi titolari, che non poterono risiedere in citt\u00e0.\nA seguito della \"Reconquista\" cristiana, la diocesi fu ristabilita il 4 agosto 1486.\nIl 10 dicembre 1492 divenne suffraganea dell'arcidiocesi di Granada.\nNel 1587 fu istituito il seminario diocesano, che sar\u00e0 ospitato in nuovo edificio nel 1819 e sar\u00e0 trasferito nell'attuale sede nel 1924.\nNel 1719 il vescovo Giulio Alberoni, anche primo ministro fu estromesso dalla sede da Filippo V ed esiliato per motivi politici: la conquista di Sardegna e Sicilia aveva attirato verso la Spagna l'odio delle potenze europee. Si rifugi\u00f2 in Italia, dove per\u00f2 dovette sottrarsi all'ira di papa Clemente XI, che lo fece imprigionare. Evaso, si nascose fino alla morte del Pontefice. Rinunci\u00f2 alla sede di M\u00e1laga nel 1725.\nNell'aprile del 1931, durante il periodo repubblicano, ben 48 chiese ed edifici cristiani furono incendiati, compresi il palazzo episcopale e il seminario. La folla fece irruzione nel palazzo episcopale, dove il vescovo Manuel Gonz\u00e1lez Garc\u00eda e i suoi compagni di sventura si trovarono circondati dalle fiamme e dalla folla, ma riuscirono a porsi in salvo. Il vescovo si dovette rifugiare a Gibilterra il 13 maggio e fece ritorno segretamente nella diocesi in dicembre, restandovi in incognito fino a giugno del 1932. Poi si rec\u00f2 a Roma e non pot\u00e9 pi\u00f9 ritornare: govern\u00f2 la diocesi da Madrid. Nel 1935 il suo successore Balbino Santos Olivera dovette affrontare una situazione tragica, in cui molti sacerdoti e seminaristi erano stati martirizzati, cos\u00ec come circa 2.000 fedeli. Ben presto il vescovo dovette fuggire in esilio a Tangeri, a Melilla, poi a Siviglia e infine ritorn\u00f2 nella diocesi il 15 marzo 1937. Come primo atto celebr\u00f2 un funerale per i martiri. In seguito profuse le sue energie per la ricostruzione di una diocesi devastata dalla violenza, riedificando chiese incendiate e il palazzo episcopale, del quale erano rimaste solo le mura maestre.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.641.121 persone contava 1.230.840 battezzati, corrispondenti al 75,0% del totale."}
{"id": "502102", "revid": "267975", "url": "https://it.wikipedia.org/wiki?curid=502102", "title": "Diocesi di Malindi", "text": "La diocesi di Malindi () \u00e8 una sede della Chiesa cattolica in Kenya suffraganea dell'arcidiocesi di Mombasa. Nel 2019 contava 39.003 battezzati su 597.408 abitanti. \u00c8 retta dal vescovo Wilybard Lagho.\nTerritorio.\nLa diocesi comprende per intero le contee keniote di Lamu e di Kilifi e la parte meridionale della contea di Tana River.\nSede vescovile \u00e8 la citt\u00e0 di Malindi, dove si trova la cattedrale di Sant'Antonio.\nIl territorio \u00e8 suddiviso in 21 parrocchie.\nStoria.\nLa diocesi \u00e8 stata eretta il 2 giugno 2000 con la bolla \"Ad provehendam\" di papa Giovanni Paolo II, ricavandone il territorio dall'arcidiocesi di Mombasa e dalla diocesi di Garissa.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 597.408 persone contava 39.003 battezzati, corrispondenti al 6,5% del totale."}
{"id": "502103", "revid": "1123126", "url": "https://it.wikipedia.org/wiki?curid=502103", "title": "Diocesi di Maiorca", "text": "La diocesi di Maiorca (in latino: \"Dioecesis Maioricensis\") \u00e8 una sede della Chiesa cattolica in Spagna suffraganea dell'arcidiocesi di Valencia. Nel 2019 contava 686.260 battezzati su 880.113 abitanti. \u00c8 retta dal vescovo Sebasti\u00e0 Taltavull Anglada.\nTerritorio.\nLa diocesi comprende le isole di Maiorca e di Cabrera e altri isolotti adiacenti, situate nel mare Mediterraneo e appartenenti alla comunit\u00e0 autonoma spagnola delle Baleari.\nSede vescovile \u00e8 la citt\u00e0 di Palma di Maiorca, dove si trova la cattedrale di Santa Maria. In diocesi sorgono tre basiliche minori: la basilica della Madre di Dio a Lluc, e, a Palma di Maiorca, la basilica di San Francesco e la basilica di San Michele.\nIl territorio si estende su 3.689\u00a0km\u00b2 ed \u00e8 suddiviso in 154 parrocchie, raggruppate in 11 arcipresbiterati: Palma 1, Palma 2, Palma 3, Palma 4, Es Pla, Levante, Lluc-Raiguer, Migjorn, Miramar-Vall de S\u00f3ller, Nord e Ponente.\nStoria.\nSono ignote le origini del cristianesimo a Maiorca, e in genere in tutto l'arcipelago delle Baleari. Di certo le isole avevano gi\u00e0 una loro organizzazione ecclesiastica nella seconda met\u00e0 del V secolo, come documenta la \"Notitia provinciarum et civitatum Africae\", che contiene la lista dei vescovi convocati a Cartagine dal re vandalo Unerico nel 484. Tra i vescovi della provincia civile \"insule Sardiniae\" figura il vescovo \"Helias de Maiorica\"; tuttavia non ci sono prove, come sostengono alcuni storici, che la diocesi dipendesse dalla provincia ecclesiastica dell'arcidiocesi di Cagliari. Scavi e ricerche archeologiche hanno portato alla luce resti di tre basiliche risalenti al periodo vandalico o a quello bizantino (VI secolo).\nCon l'inizio dell'VIII secolo inizia un periodo di decadenza per le Baleari, che a causa della loro posizione strategica, furono disputate dagli Arabi, dai Carolingi e dai Normanni. Le continue incursioni posero fine alle strutture ecclesiastiche, anche se una comunit\u00e0 cristiana probabilmente sopravvisse, come sembra documentato da due privilegi di papa Formoso (circa 892) e di papa Romano (897), in cui le isole dell'arcipelago furono affidate alla giurisdizione dei vescovi di Gerona. Con il X secolo per\u00f2 si impose definitivamente la dominazione mussulmana e da questo momento poco o nulla si conosce della comunit\u00e0 cristiana di Maiorca.\nUn documento arabo del 1058, sulla cui autenticit\u00e0 non c'\u00e8 unanime certezza tra gli storici, attesta la concessione al vescovo di Barcellona Guislabert della giurisdizione spirituale sui cristiani delle isole Baleari. Questo e altri documenti servirono ai vescovi di Barcellona nel tentativo di farsi riconoscere la giurisdizione sulle isole, giurisdizione che non fu concessa, quando queste furono liberate dagli Arabi nel XIII secolo.\nMaiorca fu conquistata il 31 dicembre 1229 e subito incominci\u00f2 la cristianizzazione dell'isola. L'anno precedente il re d'Aragona aveva concesso ai vescovi di Barcellona, in forza dei presunti antichi privilegi, l'autorit\u00e0 sull'isola. La Santa Sede tuttavia procrastin\u00f2 la decisione definitiva; nel 1235 papa Gregorio IX assegn\u00f2 temporaneamente al prevosto di Tarragona l'amministrazione sulle comunit\u00e0 cristiane di Maiorca, e infine il 15 luglio 1237 affid\u00f2 ai vescovi di Lerida e di Vic il compito di scegliere il vescovo di Maiorca e di consacrarlo. Primo vescovo della nuova sede fu Raimundo de Torrelles, la cui prima menzione risale al 12 ottobre 1238. La diocesi di Maiorca, con giurisdizione su tutto l'arcipelago delle Baleari, era posta dal papa immediatamente soggetta alla Santa Sede.\nIl capitolo della cattedrale risale al 1244 e ottenne conferma da parte di papa Innocenzo IV il 5 aprile 1245. Lo stesso papa conferm\u00f2 l'immediatezza romana della diocesi nel 1248. Nel 1458 la diocesi di Maiorca entr\u00f2 a far parte della nuova provincia ecclesiastica dell'arcidiocesi di Valencia.\nNel 1351 cedette le Isole Canarie a vantaggio dell'erezione della diocesi delle Isole Fortunate, che per\u00f2 ebbe breve durata; l'arcipelago fu costituito definitivamente in circoscrizione autonoma nel 1369 con l'erezione della diocesi di Telde e delle Isole Canarie.\nIl 30 aprile 1782 cedette l'isola di Ibiza a vantaggio del ristabilimento della diocesi di Ibiza.\nIl 23 luglio 1795 cedette l'isola di Minorca a vantaggio del ristabilimento della diocesi di Minorca.\nCon il concordato del 1851 fra Spagna e Santa Sede la diocesi di Ibiza fu soppressa e il suo territorio formalmente aggregato a quello della diocesi di Maiorca. Tuttavia l'unione fra le due diocesi non fu mai interamente realizzata, sebbene il vescovo avesse il titolo di Maiorca e di Ibiza. Nel 1927 la sede di Ibiza fu ristabilita come amministrazione apostolica, elevata al rango di diocesi nel 1949.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 880.113 persone contava 686.260 battezzati, corrispondenti al 78,0% del totale."}
{"id": "502104", "revid": "110157", "url": "https://it.wikipedia.org/wiki?curid=502104", "title": "Diocesi di Malolos", "text": "La diocesi di Malolos (in latino: \"Dioecesis Malolosina\") \u00e8 una sede della Chiesa cattolica nelle Filippine suffraganea dell'arcidiocesi di Manila. Nel 2019 contava 3.799.900 battezzati su 4.016.000 abitanti. \u00c8 retta dal vescovo Dennis Cabanada Villarojo.\nTerritorio.\nLa diocesi comprende la provincia filippina di Bulacan e la citt\u00e0 di Valenzuela nella Regione Capitale Nazionale.\nSede vescovile \u00e8 la citt\u00e0 di Malolos, dove si trova la cattedrale dell'Immacolata Concezione.\nIl territorio \u00e8 suddiviso in 109 parrocchie.\nStoria.\nLa diocesi \u00e8 stata eretta il 25 novembre 1961 con la bolla \"Christifidelium consulere\" di papa Giovanni XXIII, ricavandone il territorio dall'arcidiocesi di Manila.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 4.016.000 persone contava 3.799.900 battezzati, corrispondenti al 94,6% del totale."}
{"id": "502105", "revid": "124953177", "url": "https://it.wikipedia.org/wiki?curid=502105", "title": "Arcidiocesi di Malta", "text": "Larcidiocesi di Malta (in latino: \"Archidioecesis Melitensis o Melevitana\") \u00e8 una sede metropolitana della Chiesa cattolica a Malta. Nel 2019 contava 361.372 battezzati su 428.091 abitanti. \u00c8 retta dall'arcivescovo Charles Jude Scicluna.\nTerritorio.\nL'arcidiocesi comprende l'isola di Malta.\nSede arcivescovile \u00e8 la citt\u00e0 di Medina, dove si trova la cattedrale di San Paolo (\"Katidral Metropolitan ta' San Pawl\"). A La Valletta sorge la concattedrale di San Giovanni Battista (\"Kon-Katidral ta' San \u0120wann\"). Nell'arcidiocesi si contano sei basiliche minori: la basilica della Madonna di Porto Salvo e San Domenico e la basilica santuario della Madonna del Carmine alla Valletta, la basilica collegiata di Sant'Elena a Birchircara, la basilica di Cristo Re a Paola, la basilica dell'Assunzione della Beata Vergine Maria a Mosta e la basilica della Nativit\u00e0 della Beata Vergine Maria a Senglea.\nIl territorio \u00e8 suddiviso in 64 parrocchie.\nStoria.\nLa comunit\u00e0 cristiana di Malta fu fondata da san Paolo, che vi fece naufragio nel suo viaggio da prigioniero verso Roma, come raccontano gli \"Atti degli Apostoli\". Secondo la tradizione, san Publio, menzionato anch'egli negli \"Atti degli Apostoli\", fu il suo primo vescovo, e dopo aver retto la Chiesa maltese per trentun anni si trasfer\u00ec nell'anno 90 alla sede di Atene, dove fu martirizzato nel 112. Sebbene un elenco completo di vescovi dai giorni di san Paolo a Costantino sia stato redatto, la sua autenticit\u00e0 \u00e8 pi\u00f9 che dubbia: Malta, infatti, rimase disabitata per quasi due secoli dopo la conquista araba e l'espulsione della popolazione romano-bizantina, senza alcuna possibilit\u00e0 di continuit\u00e0.\nIl 3 marzo 1797 con la bolla \"Memores Nos\" di papa Pio VI ai vescovi di Malta fu concesso il titolo arcivescovile di Rodi; successivamente Rodi fu eretta in prefettura apostolica il 31 ottobre 1897 e l'arcidiocesi di Rodi sar\u00e0 ripristinata il 28 marzo 1928.\nLa cattedrale dell'arcidiocesi di Malta \u00e8 la cattedrale di Medina. La concattedrale di San Giovanni si trova a La Valletta. Quest'ultima era originalmente la chiesa conventuale dell'ordine dei cavalieri ospedalieri di San Giovanni e divent\u00f2 concattedrale nel 1820 quando il vescovo di Malta, che risiedeva a Medina, ebbe l'autorizzazione di utilizzarla come sede alternativa.\nNel 1817 la diocesi di Malta entr\u00f2 a far parte della provincia ecclesiastica dell'arcidiocesi di Palermo, ma nel 1844 fu dichiarata immediatamente soggetta alla Santa Sede.\nIl 22 settembre 1864 cedette una porzione del suo territorio a vantaggio dell'erezione della diocesi di Gozo.\nLa diocesi di Malta \u00e8 stata elevata al rango di arcidiocesi metropolitana il 1\u00ba gennaio 1944 con la bolla \"Melitensem Ecclesiam\" di papa Pio XII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 428.091 persone contava 361.372 battezzati, corrispondenti all'84,4% del totale."}
{"id": "502106", "revid": "322321", "url": "https://it.wikipedia.org/wiki?curid=502106", "title": "Diocesi di Malaybalay", "text": "La diocesi di Malaybalay (in latino: \"Dioecesis Malaibalaiensis\") \u00e8 una sede della Chiesa cattolica nelle Filippine suffraganea dell'arcidiocesi di Cagayan de Oro. Nel 2019 contava 1.408.490 battezzati su 1.726.520 abitanti. \u00c8 retta dal vescovo Noel Portal Pedregosa.\nTerritorio.\nLa diocesi comprende la provincia filippina di Bukidnon (eccetto la municipalit\u00e0 di Malitbog), e il comune di Wao nella provincia di Lanao del Sur, sull'isola di Mindanao.\nSede vescovile \u00e8 la citt\u00e0 di Malaybalay, dove si trova la cattedrale di Sant'Isidoro Lavoratore.\nIl territorio si estende su 8.294\u00a0km\u00b2 ed \u00e8 suddiviso in 54 parrocchie.\nStoria.\nLa prelatura territoriale di Malaybalay fu eretta il 25 aprile 1969 con la bolla \"Ut commodis\" di papa Paolo VI, ricavandone il territorio dall'arcidiocesi di Cagayan de Oro.\nIl 15 novembre 1982 la prelatura territoriale \u00e8 stata elevata a diocesi con la bolla \"Cum Decessores\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.726.520 persone contava 1.408.490 battezzati, corrispondenti all'81,6% del totale."}
{"id": "502107", "revid": "322321", "url": "https://it.wikipedia.org/wiki?curid=502107", "title": "Diocesi di Mamfe", "text": "La diocesi di Mamfe (in latino: \"Dioecesis Mamfensis\") \u00e8 una sede della Chiesa cattolica in Camerun suffraganea dell'arcidiocesi di Bamenda. Nel 2019 contava 155.000 battezzati su 429.000 abitanti. La sede \u00e8 vacante, in attesa che il vescovo eletto Aloysius Fondong Abangalo ne prenda possesso.\nTerritorio.\nLa diocesi comprende per intero i dipartimenti camerunensi di Lebialem e di Manyu e in parte quello di Koup\u00e9-Manengouba.\nSede vescovile \u00e8 la citt\u00e0 di Mamfe, dove si trova la cattedrale di San Giuseppe.\nIl territorio \u00e8 suddiviso in 28 parrocchie.\nStoria.\nLa diocesi \u00e8 stata eretta il 9 febbraio 1999 con la bolla \"Alacrem sane curam\" di papa Giovanni Paolo II, ricavandone il territorio dall'arcidiocesi di Bamenda.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 429.000 persone contava 155.000 battezzati, corrispondenti al 36,1% del totale."}
{"id": "502108", "revid": "92723", "url": "https://it.wikipedia.org/wiki?curid=502108", "title": "Eparchia di Marthandom", "text": "Leparchia di Marthandom (in latino: \"Eparchia Marthandomensis\") \u00e8 una sede della Chiesa cattolica siro-malankarese in India suffraganea dell'arcieparchia di Trivandrum. Nel 2019 contava 71.600 battezzati su 2.307.825 abitanti. \u00c8 retta dall'eparca Vincent Paulos Kulapuravilai.\nTerritorio.\nL'eparchia estende la sua giurisdizione sui fedeli della Chiesa cattolica siro-malankarese del distretto civile di Kanyakumari, nello stato del Tamil Nadu, nel sud dell'India.\nSede eparchiale \u00e8 la citt\u00e0 di Marthandom, dove si trova la cattedrale di Cristo Re.\nIl territorio si estende su 1.665\u00a0km\u00b2 ed \u00e8 suddiviso in 85 parrocchie.\nStoria.\nL'eparchia \u00e8 stata eretta il 16 dicembre 1996 con la bolla \"Singulares omnino\" di papa Giovanni Paolo II, ricavandone il territorio dall'arcieparchia di Trivandrum.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'eparchia nel 2019 su una popolazione di 2.307.825 persone contava 71.600 battezzati, corrispondenti al 3,1% del totale."}
{"id": "502110", "revid": "92723", "url": "https://it.wikipedia.org/wiki?curid=502110", "title": "Arcidiocesi di Managua", "text": "Larcidiocesi di Managua (in latino: \"Archidioecesis Managuensis\") \u00e8 una sede metropolitana della Chiesa cattolica in Nicaragua. Nel 2019 contava 2.239.850 battezzati su 2.623.800 abitanti. \u00c8 retta dall'arcivescovo cardinale Leopoldo Jos\u00e9 Brenes Sol\u00f3rzano.\nTerritorio.\nL'arcidiocesi comprende i dipartimenti di Carazo, Managua e Masaya nella parte occidentale del Nicaragua.\nSede arcivescovile \u00e8 la citt\u00e0 di Managua, capitale dello Stato, dove si trovano la cattedrale dell'Immacolata Concezione (\"Catedral Metropolitana de la Pur\u00edsima Concepci\u00f3n\") e l'ex cattedrale di San Giacomo dei Cavalieri (\"Santiago de Los Caballeros\"). A Diriamba sorge la basilica minore di San Sebastiano.\nIl territorio si estende su una superficie di 5.312\u00a0km\u00b2 ed \u00e8 suddiviso in 114 parrocchie.\nProvincia ecclesiastica.\nLa provincia ecclesiastica di Managua, istituita nel 1913, comprende come suffraganee tutte le diocesi del Nicaragua, e precisamente:\nStoria.\nL'arcidiocesi \u00e8 stata eretta il 2 dicembre 1913 con la bolla \"Quum iuxta apostolicum effatum\" di papa Pio X, ricavandone il territorio dalla diocesi di Le\u00f3n en Nicaragua.\nIl 19 dicembre 1924 ha ceduto una porzione del suo territorio a vantaggio dell'erezione della diocesi di Matagalpa.\nIl 31 ottobre 1953 fu istituito il capitolo della cattedrale, per effetto della bolla \"Est Collegium\" di papa Pio XII.\nCronotassi degli arcivescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 2.623.800 persone contava 2.239.850 battezzati, corrispondenti all'85,4% del totale."}
{"id": "502111", "revid": "322321", "url": "https://it.wikipedia.org/wiki?curid=502111", "title": "Arcidiocesi di Manaus", "text": "Larcidiocesi di Manaus (in latino: \"Archidioecesis Mana\u00ebnsis\") \u00e8 una sede metropolitana della Chiesa cattolica in Brasile appartenente alla regione ecclesiastica Norte 1. Nel 2019 contava 1.680.100 battezzati su 2.252.300 abitanti. \u00c8 retta dall'arcivescovo Leonardo Ulrich Steiner, O.F.M.\nTerritorio.\nL'arcidiocesi comprende otto comuni dello stato brasiliano di Amazonas: Manaus, Careiro, Careiro da V\u00e1rzea, Iranduba, Manaquiri, Novo Air\u00e3o, Presidente Figueiredo e Rio Preto da Eva.\nSede arcivescovile \u00e8 la citt\u00e0 di Manaus, dove si trova la cattedrale dell'Immacolata Concezione.\nIl territorio si estende su 91.631\u00a0km\u00b2 ed \u00e8 suddiviso in 92 parrocchie.\nProvincia ecclesiastica.\nLa provincia ecclesiastica di Manaus, istituita nel 1952, comprende le seguenti suffraganee:\nStoria.\nLa diocesi di Amazonas fu eretta il 27 aprile 1892 con la bolla \"Ad universas orbis\" di papa Leone XIII, ricavandone il territorio dalla diocesi di Bel\u00e9m do Par\u00e1 (oggi arcidiocesi). Originariamente era suffraganea dell'arcidiocesi di San Salvador di Bahia. La diocesi era vastissima e comprendeva buona parte dell'Amazzonia fino ai confini con il Venezuela, la Colombia, il Per\u00f9 e la Bolivia.\nIl 1\u00ba maggio 1906 entr\u00f2 a far parte della provincia ecclesiastica dell'arcidiocesi di Bel\u00e9m do Par\u00e1.\nCedette a pi\u00f9 riprese porzioni del suo territorio a vantaggio dell'erezione di nuove circoscrizioni ecclesiastiche e precisamente:\nIl 16 febbraio 1952 in forza della bolla \"Ob illud\" di papa Pio XII, la diocesi \u00e8 stata elevata al rango di arcidiocesi metropolitana e ha assunto il nome attuale.\nSuccessivamente ha ceduto altre porzioni di territorio a vantaggio dell'erezione di nuove circoscrizioni ecclesiastiche e precisamente:\nCronotassi degli arcivescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 2.252.300 persone contava 1.680.100 battezzati, corrispondenti al 74,6% del totale."}
{"id": "502112", "revid": "92723", "url": "https://it.wikipedia.org/wiki?curid=502112", "title": "Diocesi di Manchester", "text": "La diocesi di Manchester (in latino: \"Dioecesis Manchesteriensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Boston appartenente alla regione ecclesiastica I (CT, MA, ME, NH, RI, VT). Nel 2019 contava 330.160 battezzati su 1.356.458 abitanti. \u00c8 retta dal vescovo Peter Anthony Libasci.\nTerritorio.\nLa diocesi comprende l'intero stato del New Hampshire, negli Stati Uniti d'America.\nSede vescovile \u00e8 la citt\u00e0 di Manchester, dove si trova la cattedrale di San Giuseppe (\"St. Joseph Cathedral\").\nIl territorio si estende su 24.239\u00a0km\u00b2 ed \u00e8 suddiviso in 89 parrocchie.\nStoria.\nLa diocesi \u00e8 stata eretta il 15 aprile 1884 con il breve \"Quod erat\" di papa Leone XIII, ricavandone il territorio dalla diocesi di Portland.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.356.458 persone contava 330.160 battezzati, corrispondenti al 24,3% del totale."}
{"id": "502114", "revid": "1123126", "url": "https://it.wikipedia.org/wiki?curid=502114", "title": "Diocesi di Mandeville", "text": "La diocesi di Mandeville (in latino: \"Dioecesis Mandevillensis\") \u00e8 una sede della Chiesa cattolica in Giamaica suffraganea dell'arcidiocesi di Kingston. Nel 2019 contava 4.822 battezzati su 602.800 abitanti. \u00c8 retta dal vescovo John Derek Persaud.\nTerritorio.\nLa diocesi si estende nella parte centro-meridionale dell'isola di Giamaica e comprende le parrocchie civili di Clarendon, Manchester e Saint Elizabeth.\nSede vescovile \u00e8 la citt\u00e0 di Mandeville, dove si trova la cattedrale di San Giovanni della Croce.\nIl territorio si estende su 3.238\u00a0km\u00b2 ed \u00e8 suddiviso in 20 parrocchie.\nStoria.\nIl vicariato apostolico di Mandeville fu eretto il 15 aprile 1991 con la bolla \"Praeteritis quidem\" di papa Giovanni Paolo II, ricavandone il territorio dall'arcidiocesi di Kingston in Giamaica e dalla diocesi di Montego Bay.\nIl 21 novembre 1997 il vicariato apostolico \u00e8 stato elevato a diocesi con la bolla \"Sedulam sane\" dello stesso papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 602.800 persone contava 4.822 battezzati, corrispondenti allo 0,8% del totale."}
{"id": "502115", "revid": "1086846", "url": "https://it.wikipedia.org/wiki?curid=502115", "title": "John Bosman", "text": "Carriera.\nClub.\nAFC Ajax.\nBosman inizia la sua carriera con l'Ajax, con il quale debutta in Eredivisie nella stagione 1983-1984 il 20 novembre 1983 nella vittoria per 5-2 contro il Roda JC, segnando un gol. In cinque stagioni gioca 165 partite con l'Ajax segnando un totale di 105 gol e facendo concorrenza a Marco van Basten. Con 77 gol in campionato si trova nella top-20 di tutti i marcatori dell'Ajax. Dopo la partenza di van Basten Bosman diventa il capocannoniere della squadra nella stagione 1987-88. Nella sua quinta e ultima stagione all'Ajax partecipa alla finale di Coppa delle Coppe, perdendola per 1-0 contro i belgi del KV Mechelen, allenati dall'ex allenatore dell'Ajax Aad de Mos. A fine stagione Bosman si trasferisce proprio nella stessa squadra belga.\nKV Mechelen.\nCon il KV Mechelen Bosman vince un campionato belga e la Supercoppa Europea nel 1989. Grazie a questi successi molti giocatori sono stati incoraggiati a trasferirsi al Mechelen.\nPSV Eindhoven.\nBosman lascia il Mechelen per approdare al nel 1990 come successore di Wim Kieft. Il suo ruolo al PSV \u00e8 di giocare davanti a Rom\u00e1rio, ma in questo ruolo si sente a disagio, rischiando anche di perdere il posto a favore di Twan Scheepers. Con Il PSV diventa ancora una volta campione d'Olanda, ma a fine stagione viene ceduto all'Anderlecht.\nRSC Anderlecht.\nAll'Anderlecht Bosman ritrova vari ex compagni del Mekelen come Graeme Rutjes e Bruno Versavel, oltre che l'allenatore Aad De Mos. Viene soprannominato dai tifosi \"la giraffa\". In totale Bosman segna 71 gol per l'Anderlecht.\nFC Twente.\nBosman continua la sua carriera nel , dove si rivela prezioso, concentrato, forte e preciso e segna 34 gol.\nAZ Alkmaar.\nNel 1999 passa all' per Dirk Scheringa. All'AZ gioca ad alti livelli e occupa un ruolo chiave nella squadra aiutando gli attaccanti pi\u00f9 giovani a crescere.\nNel 2002 Bosman decide di lasciare il calcio. La prematura morte del figlio Devin, morto nell'ottobre 2001 in un incidente stradale, condiziona molto la sua decisione.\nNazionale.\nBosman ha giocato 30 partite con 17 gol nella nazionale olandese. Durante una partita valida per le qualificazioni agli Europei del 1988 contro Cipro giocata il 28 ottobre 1987 Bosman ha segnato 5 gol. Questa prestazione \u00e8 stata poi messa in ombra dal cosiddetto \"Bomincident\".\nBosman ha fatto parte della selezione olandese per gli europei del 1988, giocando le partite contro Unione Sovietica e Irlanda. In un primo momento Bosman era titolare, ma dopo la sconfitta contro l\"'Unione Sovietica\" il ct Rinus Michels decise di far giocare da titolare Marco van Basten, poi diventato la stella di quegli europei. Ha partecipato con la nazionale olandese anche ai mondiali del 1994.\nIl \"Bomincident\".\nDurante una partita di qualificazione per gli europei del 1988 tra Olanda e Cipro una bomba fatta in casa esplose vicino al portiere cipriota Andreas Charitou, che venne accompagnato fuori dal campo in barella e sostituito, ma gli altri giocatori ciprioti decisero di lasciare il campo in segno di protesta, rifiutandosi di riprendere il gioco. Dopo molte pressioni da parte olandese l'arbitro lussemburghese Roger Filippi decise di far continuare la partita, che fin\u00ec 8-0 con 5 gol di Bosman, che istitu\u00ec cos\u00ec un record che per\u00f2 non venne mai convalidato.\nLa UEFA decise che la partita non era valida e stabil\u00ec il risultato di 3-0 a tavolino in favore di Cipro, permettendo cos\u00ec alla Grecia di rientrare in lotta per qualificarsi agli europei. Gli olandesi presentarono un appello contro la decisione dell'UEFA. Durante l'appello il famoso chirurgo dottor Grip dichiar\u00f2 che il portiere cipriota non era stato effettivamente ferito. Il 9 dicembre 1987 fu disputato il replay ad Amsterdam, terminato 4-0 per gli olandesi con una tripletta di Bosman. Con questo risultato l'Olanda si qualific\u00f2 per gli europei, rendendo di fatto inutile la partita contro la Grecia.\nI greci non furono soddisfatti da questa decisione e accusarono la UEFA di preferire la squadra olandese alla fase finale degli europei rispetto a quella greca per motivi economici (poich\u00e9 che gli europei si disputavano in Germania Ovest, dalla vicina Olanda sarebbero potuti arrivare pi\u00f9 tifosi rispetto che dalla Grecia). In segno di protesta l'ultima partita del girone tra Olanda e Grecia fu disputata nel piccolo stadio dell'isola di Rodi dalla nazionale B greca: la partita fin\u00ec comunque 3-0 per l'Olanda.\nLa bomba era nascosta in una pallina da tennis, lanciata da un ragazzo di 21 anni, John Steel, proveniente dalla citt\u00e0 di Oss, che fu immediatamente arrestato."}
{"id": "502116", "revid": "92723", "url": "https://it.wikipedia.org/wiki?curid=502116", "title": "Diocesi di Mangalore", "text": "La diocesi di Mangalore (in latino: \"Dioecesis Mangalorensis\") \u00e8 una sede della Chiesa cattolica in India suffraganea dell'arcidiocesi di Bangalore. Nel 2019 contava 243.520 battezzati su 2.215.635 abitanti. \u00c8 retta dal vescovo Peter Paul Saldanha.\nTerritorio.\nLa diocesi comprende i distretti indiani di Kannada Meridionale nello stato di Karnataka e di Kasaragod nello stato del Kerala.\nSede vescovile \u00e8 la citt\u00e0 di Mangalore, dove si trova la cattedrale di Nostra Signora del Santo Rosario.\nIl territorio \u00e8 suddiviso in 122 parrocchie.\nStoria.\nIl vicariato apostolico di Canara fu eretto nel 1674, ricavandone il territorio dall'arcidiocesi di Goa e cess\u00f2 di esistere nel 1700, quando il suo territorio ritorn\u00f2 sotto la giurisdizione degli arcivescovi di Goa.\nUn pro-vicariato di Mangalore, dipendente dai vicari apostolici di Verapoly (oggi arcidiocesi), fu istituito il 12 marzo 1845.\nIl pro-vicariato divenne un vicariato apostolico \"pleno iure\" il 15 marzo 1853 con il breve \"Ex debito\" di papa Pio IX.\nIl 1\u00ba settembre 1886 il vicariato apostolico \u00e8 stato elevato a diocesi con la bolla \"Humanae salutis\" di papa Leone XIII. Il 7 giugno dell'anno successivo, con il breve \"Post initam\", la diocesi entr\u00f2 a far parte della provincia ecclesiastica dell'arcidiocesi di Pondicherry.\nIl 2 ottobre 1893 divenne suffraganea dell'arcidiocesi di Bombay.\nIl 12 giugno 1923 ha ceduto una porzione del suo territorio a vantaggio dell'erezione della diocesi di Calicut, a cui ha ceduto un'altra porzione di territorio il 12 gennaio 1960.\nIl 19 settembre 1953 \u00e8 entrata a far parte della provincia ecclesiastica dell'arcidiocesi di Bangalore.\nIl 29 aprile 1955 ha ceduto la giurisdizione sui fedeli di rito siriaco orientale residenti nel proprio territorio all'eparchia di Tellicherry.\nIl 16 luglio 2012 ha ceduto una porzione di territorio a vantaggio dell'erezione della diocesi di Udupi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.215.635 persone contava 243.520 battezzati, corrispondenti all'11,0% del totale."}
{"id": "502118", "revid": "110157", "url": "https://it.wikipedia.org/wiki?curid=502118", "title": "Arcidiocesi di Manizales", "text": "Larcidiocesi di Manizales (in latino: \"Archidioecesis Manizalensis\") \u00e8 una sede metropolitana della Chiesa cattolica in Colombia. Nel 2019 contava 867.830 battezzati su 892.900 abitanti. \u00c8 retta dall'arcivescovo Jos\u00e9 Miguel G\u00f3mez Rodr\u00edguez.\nTerritorio.\nL'arcidiocesi comprende 13 comuni di 2 dipartimenti colombiani:\nSede arcivescovile \u00e8 la citt\u00e0 di Manizales, dove si trova la basilica cattedrale di Nostra Signora del Rosario. Nel territorio sorgono, oltre alla cattedrale, altre 4 basiliche minori: Immacolata Concezione a Salamina, Nostra Signora della Mercede a Chinchin\u00e1, Immacolata Concezione a Manizales e Nostra Signora delle Vittorie a Santa Rosa de Cabal.\nIl territorio si estende su una superficie di 3.848\u00a0km\u00b2 ed \u00e8 suddiviso in 94 parrocchie, raggruppate in 10 vicariati foranei e in 4 zone pastorali.\nProvincia ecclesiastica.\nLa provincia ecclesiastica di Manizales, istituita nel 1954, comprende 3 suffraganee:\nStoria.\nLa diocesi fu eretta l'11 aprile 1900 con il decreto \"Apostolicae Sedi\" della Congregazione Concistoriale, ricavandone il territorio dall'arcidiocesi di Popay\u00e1n e dalla diocesi di Medell\u00edn (oggi arcidiocesi).\nOriginariamente suffraganea dell'arcidiocesi di Popay\u00e1n, il 24 febbraio 1902 entr\u00f2 a far parte della provincia ecclesiastica dell'arcidiocesi di Medell\u00edn.\nIl 17 dicembre 1952 cedette porzioni del suo territorio a vantaggio dell'erezione delle diocesi di Armenia e di Pereira.\nIl 10 maggio 1954 \u00e8 stata elevata al rango di arcidiocesi metropolitana con la bolla \"Ob arduum\" di papa Pio XII.\nIl 9 gennaio 1958, con la lettera apostolica \"Velut amica\", papa Pio XII ha proclamato la Beata Maria Vergine del Santissimo Rosario e Santa Barbara, vergine e martire, patrone principali dell'arcidiocesi.\nIl 29 marzo 1984 ha ceduto altre porzioni di territorio a vantaggio dell'erezione della diocesi di La Dorada-Guaduas.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 892.900 persone contava 867.830 battezzati, corrispondenti al 97,2% del totale."}
{"id": "502119", "revid": "110157", "url": "https://it.wikipedia.org/wiki?curid=502119", "title": "Diocesi di Mannar", "text": "La diocesi di Mannar (in latino: \"Dioecesis Mannarensis\") \u00e8 una sede della Chiesa cattolica in Sri Lanka suffraganea dell'arcidiocesi di Colombo. Nel 2019 contava 88.112 battezzati su 388.960 abitanti. \u00c8 retta dal vescovo Fidelis Lionel Emmanuel Fernando.\nTerritorio.\nLa diocesi comprende i distretti di Mannar e di Vavuniya, nella Provincia Settentrionale dello Sri Lanka.\nSede vescovile \u00e8 la citt\u00e0 di Mannar, dove si trova la cattedrale di San Sebastiano. Nel territorio diocesano si trova anche il santuario mariano di Nostra Signora di Madhu, visitato da papa Francesco il 14 gennaio 2014.\nIl territorio \u00e8 suddiviso in 46 parrocchie.\nStoria.\nLa diocesi \u00e8 stata eretta il 24 gennaio 1981 con la bolla \"Qui volente Deo\" di papa Giovanni Paolo II, ricavandone il territorio dalla diocesi di Jaffna.\nNel 1983 la diocesi \u00e8 stata interessata dal conflitto tra l'esercito e le Tigri Tamil, che ha provocato la distruzione completa di pi\u00f9 di met\u00e0 delle abitazioni.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 388.960 persone contava 88.112 battezzati, corrispondenti al 22,7% del totale."}
{"id": "502120", "revid": "7073", "url": "https://it.wikipedia.org/wiki?curid=502120", "title": "Johnny Bosman", "text": ""}
{"id": "502121", "revid": "6923", "url": "https://it.wikipedia.org/wiki?curid=502121", "title": "Arcidiocesi di Manila", "text": "Larcidiocesi di Manila (in latino: \"Archidioecesis Manilensis\") \u00e8 una sede metropolitana della Chiesa cattolica nelle Filippine. Nel 2019 contava 2.746.900 battezzati su 3.395.460 abitanti. \u00c8 retta dall'arcivescovo cardinale Jose Fuerte Advincula.\nTerritorio.\nL'arcidiocesi comprende le citt\u00e0 di Manila, San Juan, Mandaluyong, Makati, Pasay e parte di quella di Quezon City nella Regione Capitale Nazionale delle Filippine.\nSede arcivescovile \u00e8 la citt\u00e0 di Manila, dove si trova la cattedrale dell'Immacolata Concezione.\nIl territorio \u00e8 suddiviso in 86 parrocchie.\nStoria.\nLa diocesi di Manila fu eretta il 6 febbraio 1579 con la bolla \"Illius fulti praesidio\" di papa Gregorio XIII. Originariamente era suffraganea dell'arcidiocesi di Citt\u00e0 del Messico e si estendeva su tutte le Filippine.\nIl 14 agosto 1595 ha ceduto porzioni del suo territorio a vantaggio dell'erezione delle diocesi di C\u00e1ceres, di Cebu e di Nueva Segovia (oggi tutte arcidiocesi) e contestualmente \u00e8 stata elevata al rango di arcidiocesi metropolitana.\nSuccessivamente ha ceduto altre porzioni di territorio a vantaggio dell'erezione di nuove diocesi e precisamente:\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 3.395.460 persone contava 2.746.900 battezzati, corrispondenti all'80,9% del totale."}
{"id": "502122", "revid": "92723", "url": "https://it.wikipedia.org/wiki?curid=502122", "title": "Diocesi di Mantova", "text": "La diocesi di Mantova (in latino: \"Dioecesis Mantuana\") \u00e8 una sede della Chiesa cattolica in Italia suffraganea dell'arcidiocesi di Milano appartenente alla regione ecclesiastica Lombardia. Nel 2019 contava 322.782 battezzati su 376.405 abitanti. \u00c8 retta dal vescovo Gianmarco Busca.\nSanti patroni.\nIl santo patrono della diocesi \u00e8 Sant'Anselmo, mentre San Pietro e San Celestino I sono i titolari della chiesa cattedrale.\n, San Luigi Gonzaga e San Pio X sono invece i compatroni della diocesi.\nTerritorio.\nLa diocesi comprende la provincia di Mantova, ad eccezione di una porzione occidentale che fa parte della diocesi di Cremona; comprende inoltre i comuni della sinistra Oglio cremonese di Ostiano e Volongo e la frazione di Cizzolo in comune di Viadana, gi\u00e0 appartenuta alla diocesi di Reggio Emilia, e passata a quella di Mantova nel 1813.\nSede vescovile \u00e8 la citt\u00e0 di Mantova, dove si trovano la cattedrale di San Pietro Apostolo e la basilica concattedrale di Sant'Andrea Apostolo.\nIl territorio \u00e8 suddiviso in 168 parrocchie, raggruppate in 1 vicariato urbano e 6 vicariati foranei: Santa Famiglia di Nazareth, San Carlo, San Luigi, San Pio X, Sant'Anselmo e Madonna della Comuna. Ogni vicariato \u00e8 organizzato in unit\u00e0 pastorali, costituite da un minimo di 2 ad un massimo di 10 parrocchie.\nStoria.\nLa tradizione fa risalire la nascita della diocesi di Mantova all'804 in seguito ad una visita di papa Leone III alla citt\u00e0, che eresse la diocesi ricavandone il territorio dalla diocesi di Verona. Bench\u00e9 i primi riscontri documentali della presenza della diocesi risalgano all'inizio del IX secolo, tuttavia sono state avanzate altre tesi secondo cui la diocesi avrebbe avuto origine attorno al 760 o addirittura al VII secolo. Altre ipotesi sostengono che la diocesi sarebbe esistita gi\u00e0 prima dell'arrivo dei Longobardi; il loro arrivo e la distruzione della citt\u00e0 port\u00f2 alla soppressione della diocesi, che venne nuovamente eretta all'inizio del IX secolo. A parziale conferma di queste tesi il fatto che nell'827 a Mantova si svolse un importante concilio con lo scopo di porre fine al dissidio tra i patriarcati di Aquileia e di Grado: questo non sarebbe stato possibile se Mantova non avesse goduto di un antico prestigio e di un'antica tradizione ecclesiale.\nUn diploma dell'imperatore Corrado II del 1037 contiene il pi\u00f9 antico elenco delle pievi spettanti al vescovo di Mantova, per un totale di 35.\nAnche se i vescovi di Mantova non ebbero mai una vera e propria signoria, esercitarono alcuni diritti temporali (mero e misto imperio), specialmente su alcuni castelli dell'Oltrep\u00f2. A partire dal XIV secolo i vescovi si fregiarono del titolo di principe del Sacro Romano Impero e nonostante la contrariet\u00e0 degli imperatori continuarono a fare uso del titolo fino alla fine del XVIII secolo.\nIl 13 aprile 1452 Mantova, che fino ad allora era stata suffraganea del patriarcato di Aquileia, divenne una diocesi immediatamente soggetta alla Santa Sede.\nDal 1466 al 1566, per un secolo, la cattedra vescovile fu appannaggio della famiglia Gonzaga, marchesi prima e duchi poi di Mantova. Anche successivamente vi saranno vescovi di questa importante famiglia.\nAll'inizio del XVII secolo fu notevole l'episcopato di Francesco Gonzaga, che fond\u00f2 il seminario diocesano e consacr\u00f2 la cattedrale. Pi\u00f9 volte fu iniziato il suo processo di beatificazione, da cui emerse la sua grande carit\u00e0.\nNel 1803 il concordato napoleonico prevedeva il passaggio di Mantova alla provincia ecclesiastica dell'arcidiocesi di Ferrara, disposizione tuttavia che rimase senza effetto. Invece, il 9 febbraio 1820 entr\u00f2 a far parte della provincia ecclesiastica dell'arcidiocesi di Milano.\nIl 12 settembre 1818 papa Pio VII decret\u00f2 la soppressione dell'abbazia \"nullius\" di Asola; delle sue tredici parrocchie, undici furono incorporate nella diocesi di Mantova e due in quella di Brescia.\nNel difficile periodo risorgimentale, il vescovo Pietro Rota non ottenne l\"exequatur\" e quindi non pot\u00e9 mai prendere possesso della diocesi e risiedere nel palazzo vescovile. Per un certo periodo fu anche imprigionato e vide chiudere dall'autorit\u00e0 civile il seminario diocesano. Fond\u00f2 il periodico \"Il Vessillo Cattolico\", che fu pubblicato dal 1872 al 1876.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 376.405 persone contava 322.782 battezzati, corrispondenti all'85,8% del totale."}
{"id": "502123", "revid": "92723", "url": "https://it.wikipedia.org/wiki?curid=502123", "title": "Diocesi di Mao-Monte Cristi", "text": "La diocesi di Mao-Monte Cristi (in latino: \"Dioecesis Mao\u00ebnsis-Montis Christi\") \u00e8 una sede della Chiesa cattolica nella Repubblica Dominicana suffraganea dell'arcidiocesi di Santiago de los Caballeros. Nel 2019 contava 458.000 battezzati su 682.700 abitanti. \u00c8 retta dal vescovo Di\u00f3medes Antonio Espinal de Le\u00f3n.\nTerritorio.\nLa diocesi comprende le province dominicane di Dajab\u00f3n, Monte Cristi, Santiago Rodr\u00edguez e Valverde.\nSede vescovile \u00e8 la citt\u00e0 di Mao, dove si trova la cattedrale della Santa Croce.\nIl territorio \u00e8 suddiviso in 30 parrocchie.\nStoria.\nLa diocesi \u00e8 stata eretta il 16 gennaio 1978 con la bolla \"Studiosi instar\" di papa Paolo VI, ricavandone il territorio dalla diocesi di Santiago de los Caballeros (oggi arcidiocesi).\nOriginariamente suffraganea dell'arcidiocesi di Santo Domingo, il 14 febbraio 1994 \u00e8 entrata a far parte della provincia ecclesiastica dell'arcidiocesi di Santiago de los Caballeros.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 682.700 persone contava 458.000 battezzati, corrispondenti al 67,1% del totale."}
{"id": "502124", "revid": "322321", "url": "https://it.wikipedia.org/wiki?curid=502124", "title": "Arcidiocesi di Maputo", "text": "Larcidiocesi di Maputo (in latino: \"Archidioecesis Maputensis\") \u00e8 una sede metropolitana della Chiesa cattolica in Mozambico. Nel 2019 contava 1.323.000 battezzati su 3.288.800 abitanti. \u00c8 retta dall'arcivescovo Francisco Chimoio, O.F.M.Cap.\nTerritorio.\nL'arcidiocesi comprende la citt\u00e0 di Maputo e la provincia omonima nell'estremo sud del Mozambico.\nSede arcivescovile \u00e8 la citt\u00e0 di Maputo, dove si trova la cattedrale dell'Immacolata Concezione.\nIl territorio \u00e8 suddiviso in 46 parrocchie.\nStoria.\nL'amministrazione apostolica di Mozambico fu eretta 21 gennaio 1612 con il breve \"In supereminenti\" di papa Paolo V, ricavandone il territorio dall'arcidiocesi di Goa (oggi arcidiocesi di Goa e Dam\u00e3o).\nNel 1783 l'amministrazione apostolica fu elevata a prelatura territoriale.\nL'8 giugno 1818 cedette una porzione del suo territorio a vantaggio dell'erezione del vicariato apostolico del Capo di Buona Speranza e dei territori adiacenti, da cui in seguito trassero origine la diocesi di Port-Louis e l'arcidiocesi di Citt\u00e0 del Capo.\nIl 4 settembre 1940 in forza della bolla \"Sollemnibus Conventionibus\" di papa Pio XII ha ceduto altre porzioni del suo territorio a vantaggio dell'erezione delle diocesi di Beira e di Nampula (oggi entrambe arcidiocesi) e nel contempo \u00e8 stata elevata al rango di arcidiocesi metropolitana, assumendo il nome di arcidiocesi di Louren\u00e7o Marques.\nIl 3 agosto 1962 e il 19 giugno 1970 ha ceduto ulteriori porzioni del suo territorio a vantaggio dell'erezione rispettivamente delle diocesi di Inhambane e di Jo\u00e3o Belo (oggi diocesi di Xai-Xai).\nIl 18 settembre 1976 per effetto del decreto \"Cum Excellentissimus\" della Congregazione per l'evangelizzazione dei popoli ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 3.288.800 persone contava 1.323.000 battezzati, corrispondenti al 40,2% del totale."}
{"id": "502125", "revid": "92723", "url": "https://it.wikipedia.org/wiki?curid=502125", "title": "Arcidiocesi di Maracaibo", "text": "Larcidiocesi di Maracaibo (in latino: \"Archidioecesis Maracaibensis\") \u00e8 una sede metropolitana della Chiesa cattolica in Venezuela. Nel 2019 contava 2.340.800 battezzati su 2.523.100 abitanti. \u00c8 retta dall'arcivescovo Jos\u00e9 Luis Azuaje Ayala.\nTerritorio.\nL'arcidiocesi si trova nella parte occidentale dello stato venezuelano di Zulia.\nSede arcivescovile \u00e8 la citt\u00e0 di Maracaibo, capoluogo dello stato, dove si trova la cattedrale dei Santi Pietro e Paolo. Nella stessa citt\u00e0 si trova pure la basilica di Nostra Signora di Chiquinquir\u00e1, chiamata popolarmente \"La Chinita\".\nIl territorio si estende su 12.319\u00a0km\u00b2 ed \u00e8 suddiviso in 69 parrocchie.\nStoria.\nPapa Leone XIII eresse la diocesi di Zulia il 28 luglio 1897, ricavandone il territorio dalla diocesi di M\u00e9rida (oggi arcidiocesi). Originariamente era suffraganea dell'arcidiocesi di Caracas.\nL'11 giugno 1923 entr\u00f2 a far parte della provincia ecclesiastica dell'arcidiocesi di M\u00e9rida.\nIl 26 maggio 1943 cedette una porzione del suo territorio a vantaggio dell'erezione del vicariato apostolico di Machiques (oggi diocesi).\nIl 2 gennaio 1953 la diocesi assunse il nome di diocesi di Maracaibo.\nIl 23 luglio 1965 cedette un'altra porzione di territorio a vantaggio dell'erezione della diocesi di Cabimas.\nIl 30 aprile 1966 \u00e8 stata elevata al rango di arcidiocesi metropolitana con la bolla \"Regimine suscepto\" di papa Paolo VI.\nNel 1983 a Maracaibo \u00e8 stata fondata l'Universit\u00e0 cattolica Cecilio Acosta.\nIl 7 luglio 1994 ha ceduto un'ulteriore porzione di territorio a vantaggio dell'erezione della diocesi di El Vig\u00eda-San Carlos del Zulia.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 2.523.100 persone contava 2.340.800 battezzati, corrispondenti al 92,8% del totale."}
{"id": "502126", "revid": "92723", "url": "https://it.wikipedia.org/wiki?curid=502126", "title": "Diocesi di Marbel", "text": "La diocesi di Marbel (in latino: \"Dioecesis Marbeliana\") \u00e8 una sede della Chiesa cattolica nelle Filippine suffraganea dell'arcidiocesi di Cotabato. Nel 2019 contava 1.605.000 battezzati su 2.029.000 abitanti. \u00c8 retta dal vescovo Cerilo Allan Uy Casicas.\nTerritorio.\nLa diocesi comprende le province filippine di South Cotabato e Sarangani, nonch\u00e9 parte della provincia di Sultan Kudarat.\nSede vescovile \u00e8 la citt\u00e0 di la citt\u00e0 di Koronadal (nota anche come Marbel), dove si trova la cattedrale di Cristo Re.\nIl territorio si estende su 10.000\u00a0km\u00b2 ed \u00e8 suddiviso in 29 parrocchie.\nStoria.\nLa prelatura territoriale di Marbel fu eretta il 17 dicembre 1960 con la bolla \"Quod praelaturae\" di papa Giovanni XXIII, ricavandone il territorio dalla prelatura territoriale di Cotabato (oggi arcidiocesi). Originariamente era suffraganea dell'arcidiocesi di Cagayan de Oro.\nNel 1963 fu istituito il seminario diocesano.\nIl 29 giugno 1970 entr\u00f2 a far parte della provincia ecclesiastica dell'arcidiocesi di Davao.\nNel 1973 scoppi\u00f2 un conflitto tra la popolazione musulmana e la popolazione cristiana. La Chiesa cattolica cerc\u00f2 di superare le tensioni, offrendo rifugio ai musulmani e in qualche caso denunciando le atrocit\u00e0 commesse contro di loro. Il conflitto si aggrav\u00f2 con l'intervento dei militari, che imposero la legge marziale e si macchiarono di ripetuti abusi contro la popolazione.\nIl 5 novembre 1979 \u00e8 divenuta suffraganea dell'arcidiocesi di Cotabato.\nIl 15 novembre 1982 la prelatura territoriale \u00e8 stata elevata a diocesi con la bolla \"Cum Decessores\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.029.000 persone contava 1.605.000 battezzati, corrispondenti al 79,1% del totale."}
{"id": "502127", "revid": "92723", "url": "https://it.wikipedia.org/wiki?curid=502127", "title": "Arcidiocesi di Marsiglia", "text": "L'arcidiocesi di Marsiglia (in latino: \"Archidioecesis Massiliensis\") \u00e8 una sede metropolitana della Chiesa cattolica in Francia. Nel 2019 contava 739.930 battezzati su 1.080.795 abitanti. \u00c8 retta dall'arcivescovo Jean-Marc Aveline.\nTerritorio.\nL'arcidiocesi comprende l'arrondissement di Marsiglia, mentre la restante parte del dipartimento francese delle Bocche del Rodano appartiene all'arcidiocesi di Aix.\nSede arcivescovile \u00e8 la citt\u00e0 di Marsiglia, dove si trova la cattedrale di Santa Maria Maggiore. Domina la citt\u00e0 la basilica di \"Notre-Dame-de-la-Garde\". Nella stessa citt\u00e0 episcopale sorgono anche altre 2 basiliche minori: la basilica di San Vittore e la basilica del Sacro-Cuore.\nIl territorio \u00e8 suddiviso in 17 settori e 110 parrocchie.\nProvincia ecclesiastica.\nLa provincia ecclesiastica di Marsiglia comprende le seguenti diocesi suffraganee:\nStoria.\nLa diocesi fu eretta secondo la tradizione nel I secolo. La fondazione della comunit\u00e0 cristiana di Marsiglia infatti risalirebbe ai tempi apostolici e sarebbe legata all'apostolato di san Lazzaro, risuscitato da Ges\u00f9 secondo il racconto dell'evangelista Giovanni (Gv. ), che sarebbe giunto a Marsiglia con Maria Maddalena e le sorelle Marta e Maria. Il primo vescovo di cui si abbia riscontro documentale fu \"Oresius\", presente al primo concilio di Arles del 314.\nLa comunit\u00e0 cristiana di Marsiglia ricorda in particolare i martiri dell'inizio del IV secolo, tra i quali san Vittore, sulla cui tomba nel V secolo Giovanni Cassiano eresse l'abbazia di San Vittore, una tra le pi\u00f9 importanti del sud-est della Francia assieme all'abbazia di Lerino.\nIl concilio di Torino del 401 conferm\u00f2 il diritto del vescovo Procolo di consacrare vescovi di alcune diocesi che tradizionalmente gravitavano attorno alla sede marsigliese. In un'epoca in cui non erano ancora chiari e garantiti i diritti degli arcivescovi metropolitani, come invece avveniva in Oriente, queste decisioni di Torino suscitarono le reazioni di Patroclo di Arles e di altri metropolitani. La decisione di papa Zosimo del 417 dette ragione ad Arles e di fatto sottomise la diocesi di Marsiglia alla provincia ecclesiastica di Arles; lo rimarr\u00e0 fino alla rivoluzione francese.\nNel 533 fu celebrato a Marsiglia un concilio dove venne giudicato e deposto Contumelioso, vescovo di Riez: \u00e8 l'unico, tra i concili della Gallia antica, celebratosi a Marsiglia.\nNel XII secolo venne ricostruita la cattedrale, oggi chiamata \"\u00e9glise de la vieille Major\", in quanto fu sostituita dalla nuova cattedrale, edificata tra il 1852 e il 1893.\nSi deve al vescovo Toussaint de Forbin-Janson l'istituzione del seminario diocesano e delle \"conf\u00e9rences eccl\u00e9siastiques\", specie di sessioni di aggiornamento per i preti della diocesi, in ottemperanza alla decisioni del concilio di Trento sulla formazione del clero.\nIn seguito al concordato con la bolla \"Qui Christi Domini\" di papa Pio VII del 29 novembre 1801 la diocesi di Marsiglia fu soppressa e il suo territorio unito a quello dell'arcidiocesi di Aix.\nNel giugno 1817 fra Santa Sede e governo francese fu stipulato un nuovo concordato, cui fece seguito il 27 luglio la bolla \"Commissa divinitus\", con la quale il papa restaurava la diocesi di Marsiglia. Tuttavia, poich\u00e9 il concordato non entr\u00f2 in vigore in quanto non ratificato dal Parlamento di Parigi, questa erezione non ebbe effetto.\nIl 6 ottobre 1822 la diocesi fu definitivamente ripristinata con la bolla \"Paternae charitatis\" del medesimo papa Pio VII, come suffraganea dell'arcidiocesi di Aix.\nIl 31 gennaio 1948 la diocesi \u00e8 stata elevata al rango di arcidiocesi immediatamente soggetta alla Santa Sede con la bolla \"Inter conspicuas\" di papa Pio XII.\nL'8 dicembre 2002, con la riorganizzazione delle circoscrizioni diocesane francesi, l'arcidiocesi \u00e8 divenuta sede metropolitana.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 1.080.795 persone contava 739.930 battezzati, corrispondenti al 68,5% del totale."}
{"id": "502128", "revid": "92723", "url": "https://it.wikipedia.org/wiki?curid=502128", "title": "Arcidiocesi di Maring\u00e1", "text": "Larcidiocesi di Maring\u00e1 (in latino: \"Archidioecesis Maringa\u00ebnsis\") \u00e8 una sede metropolitana della Chiesa cattolica in Brasile appartenente alla regione ecclesiastica Sul 2. Nel 2019 contava 574.490 battezzati su 786.970 abitanti. \u00c8 retta dall'arcivescovo Severino Clasen, O.F.M.\nTerritorio.\nL'arcidiocesi comprende 27 comuni nella parte settentrionale dello stato brasiliano del Paran\u00e1. Di questi:\nSede arcivescovile \u00e8 la citt\u00e0 di Maring\u00e1, dove si trova la cattedrale di Nostra Signora della Gloria (\"Nossa Senhora da Gl\u00f3ria\")\nIl territorio si estende su una superficie di 6.298\u00a0km\u00b2 ed \u00e8 suddiviso in 58 parrocchie, raggruppate in 8 regioni pastorali: Castelo Branco, Catedral, Jandaia do Sul, Nossa Senhora Aparecida, Paranacity, Santa Cruz, S\u00e3o Jos\u00e9 Oper\u00e1rio e Sarandi Nossa Senhora das Gra\u00e7as.\nProvincia ecclesiastica.\nLa provincia ecclesiastica di Maring\u00e1, istituita nel 1979, comprende le seguenti suffraganee:\nStoria.\nLa diocesi di Maring\u00e1 fu eretta il 1\u00ba febbraio 1956 con la bolla \"Latissimas partire\" di papa Pio XII, ricavandone il territorio dalla diocesi di Jacarezinho. Originariamente era suffraganea dell'arcidiocesi di Curitiba.\nIl 20 gennaio 1968 cedette una porzione del suo territorio a vantaggio dell'erezione della diocesi di Paranava\u00ed.\nIl 31 ottobre 1970 entr\u00f2 a far parte della provincia ecclesiastica dell'arcidiocesi di Londrina.\nIl 16 ottobre 1979 la diocesi \u00e8 stata elevata al rango di arcidiocesi metropolitana con la bolla \"Quamquam est munus\" di papa Giovanni Paolo II.\nIl 3 maggio 1981 \u00e8 stata consacrata, dopo 14 anni di lavoro, la nuova cattedrale dell'arcidiocesi, elevata al rango di basilica minore il 21 gennaio 1982 con la lettera apostolica \"Idcirco potissimum\" di papa Giovanni Paolo II.\nIl 14 gennaio 1995, con la lettera apostolica \"Christifideles archidioecesis\", lo stesso papa ha confermato la Beata Maria Vergine, venerata con il titolo di \"Nossa Senhora da Gloria\", patrona dell'arcidiocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 786.970 persone contava 574.490 battezzati, corrispondenti al 73,0% del totale."}
{"id": "502129", "revid": "110157", "url": "https://it.wikipedia.org/wiki?curid=502129", "title": "Arcidiocesi di Mariana", "text": "Larcidiocesi di Mariana (in latino: \"Archidioecesis Marianensis\") \u00e8 una sede metropolitana della Chiesa cattolica in Brasile appartenente alla regione ecclesiastica Leste 2. Nel 2019 contava 1.004.539 battezzati su 1.247.923 abitanti. \u00c8 retta dall'arcivescovo Airton Jos\u00e9 dos Santos.\nTerritorio.\nL'arcidiocesi comprende 79 comuni nella parte meridionale dello stato brasiliano di Minas Gerais: Mariana, Abre-Campo, Acaiaca, Alfredo Vasconcelos, Alto Rio Doce, Amparo do Serra, Ant\u00f4nio Carlos, Araponga, Bar\u00e3o de Cocais, Barbacena, Barra Longa, Br\u00e1s Pires, Cajuri, Cana\u00e3, Capela Nova, Carana\u00edba, Caranda\u00ed, Catas Altas, Catas Altas da Noruega, Cipot\u00e2nea, Coimbra, Congonhas, Conselheiro Lafaiete, Cristiano Otoni, Desterro do Melo, Diogo de Vasconcelos, Divin\u00e9sia, Dom Silv\u00e9rio, Dores do Turvo, Entre Rios de Minas, Erv\u00e1lia, Guaraciaba, Ibertioga, Itabirito, Itaverava, Jeceaba, Jequeri, Lamim, Matip\u00f3, Merc\u00eas, Oliveira Fortes, Orat\u00f3rios, Ouro Branco, Ouro Preto, Paiva, Paula C\u00e2ndido, Pedra Bonita, Pedra do Anta, Piedade de Ponte Nova, Piranga, Ponte Nova, Porto Firme, Presidente Bernardes, Queluzito, Raul Soares, Ressaquinha, Rio Casca, Rio Doce, Rio Espera, Rio Pomba, Santa B\u00e1rbara, Santa B\u00e1rbara do Tug\u00fario, Santa Cruz do Escalvado, Santa Margarida, Santana dos Montes, Santo Ant\u00f4nio do Grama, S\u00e3o Br\u00e1s do Sua\u00e7u\u00ed, S\u00e3o Miguel do Anta, S\u00e3o Pedro dos Ferros, Sem-Peixe, Senador Firmino, Senhora de Oliveira, Senhora dos Rem\u00e9dios, Sericita, Silveir\u00e2nia, Tabuleiro, Teixeiras, Uruc\u00e2nia e Vi\u00e7osa.\nSede arcivescovile \u00e8 la citt\u00e0 di Mariana, dove si trova la cattedrale dell'Assunzione di Maria Vergine. Nel territorio sorgono altre 4 basiliche minori: la basilica di Nostra Signora del Pilar a Ouro Preto, la basilica del Buon Ges\u00f9 a Congonhas, la basilica del Sacro Cuore di Ges\u00f9 a Conselheiro Lafaiete e la basilica di San Giuseppe operaio a Barbacena.\nIl territorio si estende su una superficie di 22.680\u00a0km\u00b2 ed \u00e8 suddiviso in 135 parrocchie, raggruppate in 5 regioni pastorali.\nProvincia ecclesiastica.\nLa Provincia ecclesiastica di Mariana, istituita nel 1906, comprende 3 suffraganee:\nStoria.\nLa diocesi di Mariana fu eretta il 6 dicembre 1745 con il breve \"Candor lucis aeternae\" di papa Benedetto XIV, ricavandone il territorio dalla diocesi di Rio de Janeiro (oggi arcidiocesi). Originariamente era suffraganea dell'arcidiocesi di San Salvador di Bahia. Fu la sesta diocesi ad essere istituita in terra brasiliana.\nIl primo vescovo, Manoel da Cruz Nogueira, fond\u00f2 il seminario diocesano il 20 dicembre 1750.\nIl 6 giugno 1854 cedette una porzione del suo territorio a vantaggio dell'erezione della diocesi di Diamantina (oggi arcidiocesi).\nIl 27 aprile 1892 entr\u00f2 a far parte della provincia ecclesiastica dell'arcidiocesi di Rio de Janeiro.\nIl 4 agosto 1900 cedette un'altra porzione di territorio a vantaggio dell'erezione della diocesi di Pouso Alegre (oggi arcidiocesi).\nIl 1\u00ba maggio 1906 la diocesi \u00e8 stata elevata al rango di arcidiocesi metropolitana con la bolla \"Sempiternam humani generis\" di papa Pio X.\nSuccessivamente ha ceduto altre porzioni di territorio a vantaggio dell'erezione di nuove diocesi e precisamente:\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 1.247.923 persone contava 1.004.539 battezzati, corrispondenti all'80,5% del totale."}
{"id": "502130", "revid": "92723", "url": "https://it.wikipedia.org/wiki?curid=502130", "title": "Diocesi di Mar\u00edlia", "text": "La diocesi di Mar\u00edlia (in latino: \"Dioecesis Mariliensis\") \u00e8 una sede della Chiesa cattolica in Brasile suffraganea dell'arcidiocesi di Botucatu appartenente alla regione ecclesiastica Sul 1. Nel 2019 contava 454.445 battezzati su 685.869 abitanti. \u00c8 retta dal vescovo Luiz Ant\u00f4nio Cipolini.\nTerritorio.\nLa diocesi comprende 37 comuni nella parte occidentale dello stato brasiliano di San Paolo: Mar\u00edlia, Adamantina, \u00c1lvaro de Carvalho, Arco-\u00cdris, Bastos, Dracena, Flora Rica, Fl\u00f3rida Paulista, Gar\u00e7a, Hercul\u00e2ndia, Iacri, In\u00fabia Paulista, Irapuru, Junqueir\u00f3polis, Luc\u00e9lia, Mari\u00e1polis, Monte Castelo, Nova Guataporanga, Oriente, Osvaldo Cruz, Ouro Verde, Pacaembu, Panorama, Parapu\u00e3, Paulic\u00e9ia, Pompeia, Pracinha, Queiroz, Quintana, Rin\u00f3polis, Sagres, Salmour\u00e3o, Santa Mercedes, S\u00e3o Jo\u00e3o do Pau d'Alho, Tup\u00e3, Tupi Paulista e Vera Cruz.\nSede vescovile \u00e8 la citt\u00e0 di Mar\u00edlia, dove si trova la cattedrale di San Benedetto abate.\nIl territorio si estende su una superficie di 11.959\u00a0km\u00b2 ed \u00e8 suddiviso in 64 parrocchie, raggruppate in 3 regioni pastorali.\nStoria.\nLa diocesi \u00e8 stata eretta il 16 febbraio 1952 con la bolla \"Ad Episcoporum munus\" di papa Pio XII, ricavandone il territorio dalla diocesi di Lins. Originariamente era suffraganea dell'arcidiocesi di San Paolo.\nIl 21 aprile 1955 con la bolla \"Sive de Iuris\" dello stesso papa Pio XII fu istituito il capitolo della cattedrale.\nIl 2 febbraio 1956 per effetto del decreto \"Cum de limitibus\" della Congregazione Concistoriale il territorio della diocesi \u00e8 stato esteso alle isole del fiume Paran\u00e1 comprese tra gli affluenti Aguape\u00ed e Rio do Peixe, che erano appartenute alla diocesi di Corumb\u00e1.\nIl 30 dicembre 1957, con la lettera apostolica \"Recens conditas\", lo stesso papa Pio XII ha proclamato San Pietro apostolo patrono principale della diocesi.\nIl 19 aprile 1958 \u00e8 entrata a far parte della provincia ecclesiastica dell'arcidiocesi di Botucatu.\nIl 5 giugno 1975 papa Paolo VI ha concesso alla cattedrale di San Benedetto abate il titolo di basilica minore.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 685.869 persone contava 454.445 battezzati, corrispondenti al 66,3% del totale."}
{"id": "502131", "revid": "92723", "url": "https://it.wikipedia.org/wiki?curid=502131", "title": "Diocesi di Maroua-Mokolo", "text": "La diocesi di Maroua-Mokolo (in latino: \"Dioecesis Maruana-Mokolensis\") \u00e8 una sede della Chiesa cattolica in Camerun suffraganea dell'arcidiocesi di Garoua. Nel 2019 contava 90.700 battezzati su 2.000.500 abitanti. \u00c8 retta dal vescovo Bruno Ateba Edo, S.A.C.\nTerritorio.\nLa diocesi comprende i dipartimenti di Diamar\u00e9, Mayo-Tsanaga e Mayo-Sava nella regione dell'Estremo Nord in Camerun.\nSede vescovile \u00e8 la citt\u00e0 di Maroua, dove si trova la cattedrale di Nostra Signora dell'Assunzione.\nIl territorio \u00e8 suddiviso in 46 parrocchie.\nStoria.\nLa prefettura apostolica di Maroua-Mokolo fu eretta l'11 marzo 1968 con la bolla \"Quamquam Ecclesiarum\" di papa Paolo VI, ricavandone il territorio dalla diocesi di Garoua (oggi arcidiocesi).\nIl 29 gennaio 1973 la prefettura apostolica \u00e8 stata elevata a diocesi con la bolla \"Qui Sanctissimi\" dello stesso papa Paolo VI. Originariamente era suffraganea dell'arcidiocesi di Yaound\u00e9.\nIl 18 marzo 1982 \u00e8 entrata a far parte della provincia ecclesiastica dell'arcidiocesi di Garoua.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.000.500 persone contava 90.700 battezzati, corrispondenti al 4,5% del totale."}
{"id": "502132", "revid": "92723", "url": "https://it.wikipedia.org/wiki?curid=502132", "title": "Diocesi di Marquette", "text": "La diocesi di Marquette (in latino: \"Dioecesis Marquettensis\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Detroit appartenente alla regione ecclesiastica VI (OH, MI). Nel 2019 contava 66.001 battezzati su 302.077 abitanti. \u00c8 retta dal vescovo John Francis Doerfler.\nTerritorio.\nLa diocesi comprende l'intera penisola superiore dello stato americano del Michigan, per un totale di 15 contee: Alger, Baraga, Chippewa, Delta, Dickinson, Gogebic, Houghton, Iron, Keweenaw, Luce, Mackinac, Marquette, Menominee, Ontonagon e Schoolcraft\nSede vescovile \u00e8 la citt\u00e0 di Marquette, dove si trova la cattedrale di San Pietro (\"St. Peter Cathedral\").\nIl territorio si estende su 42.416\u00a0km\u00b2 ed \u00e8 suddiviso in 74 parrocchie.\nStoria.\nIl vicariato apostolico del Michigan superiore fu eretto il 29 luglio 1853 con il breve \"Postulat apostolicum officium\" di papa Pio IX, ricavandone il territorio dalla diocesi di Detroit (oggi arcidiocesi).\nIl 9 gennaio 1857 il vicariato apostolico fu elevato a diocesi e assunse il nome di diocesi di Sault Sainte Marie, in forza del breve \"Supremi apostolatus\" di Pio IX. Originariamente era suffraganea dell'arcidiocesi di Cincinnati.\nIl 23 ottobre 1865 assunse il nome di diocesi di Sault Sainte Marie-Marquette.\nIl 12 gennaio 1875 entr\u00f2 a far parte della provincia ecclesiastica dell'arcidiocesi di Milwaukee.\nIl 3 gennaio 1937 ha assunto il nome attuale.\nIl 22 maggio 1937 \u00e8 divenuta suffraganea dell'arcidiocesi di Detroit.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 302.077 persone contava 66.001 battezzati, corrispondenti al 21,8% del totale."}
{"id": "502133", "revid": "110157", "url": "https://it.wikipedia.org/wiki?curid=502133", "title": "Diocesi di Margarita", "text": "La diocesi di Margarita (in latino: \"Dioecesis Margaritensis\") \u00e8 una sede della Chiesa cattolica in Venezuela suffraganea dell'arcidiocesi di Cuman\u00e1. Nel 2019 contava 409.000 battezzati su 494.800 abitanti. \u00c8 retta dal vescovo Fernando Jos\u00e9 Castro Aguayo.\nTerritorio.\nLa diocesi comprende lo Stato federato venezuelano di Nueva Esparta, costituito da tre isole principali: Margarita, Coche e Cubagua.\nSede vescovile \u00e8 la citt\u00e0 di La Asunci\u00f3n sull'isola di Margarita, dove si trova la cattedrale dell'Assunzione di Maria Vergine.\nIl territorio \u00e8 suddiviso in 29 parrocchie.\nStoria.\nLa diocesi \u00e8 stata eretta il 18 luglio 1969 con la bolla \"Verba Christi\" di papa Paolo VI, ricavandone il territorio dalla diocesi di Cuman\u00e1 (oggi arcidiocesi). Originariamente era suffraganea dell'arcidiocesi di Ciudad Bol\u00edvar.\nIl 16 maggio 1992 \u00e8 entrata a far parte della provincia ecclesiastica dell'arcidiocesi di Cuman\u00e1.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 494.800 persone contava 409.000 battezzati, corrispondenti all'82,7% del totale."}
{"id": "502134", "revid": "629789", "url": "https://it.wikipedia.org/wiki?curid=502134", "title": "Diocesi di Masan", "text": "La diocesi di Masan (in latino: \"Dioecesis Masanensis\") \u00e8 una sede della Chiesa cattolica in Corea suffraganea dell'arcidiocesi di Daegu. Nel 2019 contava 180.933 battezzati su 2.522.166 abitanti. \u00c8 retta dal vescovo Constantine Bae Ki Hyen.\nTerritorio.\nLa diocesi comprende quasi per intero la provincia di Sud Gyeongsang in Corea del Sud; sono escluse alcune parti delle aree metropolitane delle citt\u00e0 di Gimhae e Miryang.\nSede vescovile \u00e8 la citt\u00e0 di Masan, dove si trova la cattedrale del Sacro Cuore.\nIl territorio \u00e8 suddiviso in 72 parrocchie.\nStoria.\nLa diocesi \u00e8 stata eretta il 15 febbraio 1966 con la bolla \"Siquidem catholicae\" di papa Paolo VI, ricavandone il territorio dalla diocesi di Pusan.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.522.166 persone contava 180.933 battezzati, corrispondenti al 7,2% del totale."}
{"id": "502135", "revid": "110157", "url": "https://it.wikipedia.org/wiki?curid=502135", "title": "Diocesi di Masbate", "text": "La diocesi di Masbate (in latino: \"Dioecesis Masbatensis\") \u00e8 una sede della Chiesa cattolica nelle Filippine suffraganea dell'arcidiocesi di C\u00e1ceres. Nel 2019 contava 883.180 battezzati su 945.315 abitanti. \u00c8 retta dal vescovo Jos\u00e9 Salmorin Bantolo.\nTerritorio.\nLa diocesi comprende la provincia filippina di Masbate.\nSede vescovile \u00e8 la citt\u00e0 di Masbate, dove si trova la cattedrale di Sant'Antonio di Padova.\nIl territorio si estende su 7.000\u00a0km\u00b2 ed \u00e8 suddiviso in 35 parrocchie.\nStoria.\nLa diocesi \u00e8 stata eretta il 23 marzo 1968 con la bolla \"Sorsogonensis dioecesis curatio\" di papa Paolo VI, ricavandone il territorio dalla diocesi di Sorsogon.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 945.315 persone contava 883.180 battezzati, corrispondenti al 93,4% del totale."}
{"id": "502136", "revid": "110157", "url": "https://it.wikipedia.org/wiki?curid=502136", "title": "Arcidiocesi di Maseru", "text": "Larcidiocesi di Maseru (in latino: \"Archidioecesis Maseruena\") \u00e8 una sede metropolitana della Chiesa cattolica in Lesotho. Nel 2019 contava 465.306 battezzati su 931.469 abitanti. \u00c8 retta dall'arcivescovo Gerard Tlali Lerotholi, O.M.I.\nTerritorio.\nL'arcidiocesi comprende per intero i distretti di Berea e Maseru e in parte quello di Thaba-Tseka in Lesotho.\nSede arcivescovile \u00e8 la citt\u00e0 di Maseru, dove si trova la cattedrale di Nostra Signora delle Vittorie.\nIl territorio \u00e8 suddiviso in 36 parrocchie.\nStoria.\nLa prefettura apostolica del Basutoland fu eretta l'8 maggio 1894, ricavandone il territorio dal vicariato apostolico di Kimberley in Orange (oggi diocesi di Kimberley).\nIl 18 febbraio 1909 la prefettura apostolica fu elevata a vicariato apostolico con il breve \"Ex hac beati Petri\" di papa Pio X.\nL'11 gennaio 1951 con la bolla \"Suprema Nobis\" di papa Pio XII il vicariato apostolico fu elevato a diocesi e assunse il nome di diocesi di Maseru. Originariamente era suffraganea dell'arcidiocesi di Bloemfontein.\nL'11 dicembre 1952 cedette una porzione del suo territorio a vantaggio dell'erezione della diocesi di Leribe.\nIl 3 gennaio 1961 ha ceduto un'altra porzione di territorio a vantaggio dell'erezione della diocesi di Qacha's Nek e nel contempo \u00e8 stata elevata al rango di arcidiocesi metropolitana con la bolla \"Etsi priores\" di papa Giovanni XXIII.\nIl 10 novembre 1977 ha ceduto un'ulteriore porzione di territorio a vantaggio dell'erezione della diocesi di Mohale's Hoek.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 931.469 persone contava 465.306 battezzati, corrispondenti al 50,0% del totale."}
{"id": "502137", "revid": "1649409", "url": "https://it.wikipedia.org/wiki?curid=502137", "title": "Arcidiocesi di Maribor", "text": "Larcidiocesi di Maribor () \u00e8 una sede metropolitana della Chiesa cattolica in Slovenia. Nel 2019 contava 346.780 battezzati su 416.550 abitanti. \u00c8 retta dall'arcivescovo Alojzij Cvikl, S.I.\nTerritorio.\nL'arcidiocesi comprende all'incirca le regioni dell'Oltredrava e della Carinzia.\nSede arcivescovile \u00e8 la citt\u00e0 di Maribor, dove si trova la cattedrale di San Giovanni Battista. A Ptuj si trova la storica chiesa di San Giorgio, costruita sui resti di una basilica paleocristiana del IV secolo. Nell'arcidiocesi sorgono anche due basiliche minori: la basilica di Santa Maria a Ptujska Gora (comune di Maj\u0161perk); e la basilica di Maria Madre della Misericordia a Maribor.\nIl territorio si estende su una superficie di 3.682\u00a0km\u00b2 ed \u00e8 suddiviso in 144 parrocchie.\nProvincia ecclesiastica.\nLa provincia ecclesiastica di Maribor, istituita nel 2006, comprende le seguenti suffraganee:\nStoria.\nL'erezione della diocesi di Lavant si inserisce nel contesto degli sforzi pastorali messi in atto dall'arcivescovo Eberardo di Salisburgo (1200-1246) per rivitalizzare l'azione pastorale in questa parte lontana della sua arcidiocesi cos\u00ec da unirla pi\u00f9 strettamente con il centro episcopale.\nLa diocesi di Lavant fu eretta il 10 maggio 1228 dall'arcivescovo Eberardo con il consenso di papa Gregorio IX, ricavandone il territorio dalla stessa arcidiocesi di Salisburgo. Questa diocesi, come quelle di Gurk, Chiemsee e Seckau, erano diocesi \"proprie\" dell'arcivescovo di Salisburgo (in tedesco: \"Salzburger Eigenbistumer\"), ossia diocesi fondate dagli arcivescovi salisburghesi all'interno del vasto territorio della loro arcidiocesi, i quali nominavano i vescovi senza elezione da parte dei rispettivi capitoli dei canonici e li intronizzavano nelle rispettive sedi. Questo speciale privilegio perdur\u00f2 fino alla pubblicazione del Codice di diritto canonico nel 1917. \nLa sede della diocesi fu posta a St. Andr\u00e4 im Lavanttal, dove la locale chiesa parrocchiale fu eretta a cattedrale. Fin dal 1212 questa chiesa era retta da un collegio di canonici che seguiva la regola di sant'Agostino; una volta eretta la diocesi, il collegio canonicale divenne il nuova capitolo della cattedrale, che continu\u00f2 a seguire la regola agostiniana fino al 1825.\nDiversamente dagli altri \"Eigenbisch\u00f6fen\", il vescovo di Lavant doveva sottoscrive una \"Kapitulatio\" con la quale rinunciava ad esercitare la giurisdizione propria di un ordinario diocesano: nominato e consacrato dall'arcivescovo di Salisburgo, il vescovo di Lavant di fatto non era che un vicario generale dell'arcivescovo per questa parte dell'arcidiocesi.\nSu esplicita richiesta del pontefice, Eberardo stabil\u00ec, ma solo nel 1244, i confini della diocesi, che comprendeva territori in parte in Stiria (Remsnik, St. Florian, St. Peter bei Lindenberg, St. Martin an der Sulm e Sussenteller) e in parte in Carinzia (St. Andr\u00e4 e Lavam\u00fcnd).\nIl vescovo Dietrich Wolfhauer (1317-1332) ebbe il titolo di principe-vescovo, e con Theobald Schweinpeck (1446-1463) il titolo fu appannaggio dei vescovi di Lavant fino al termine della seconda guerra mondiale.\nI vescovi di Lavant, non di rado scelti tra i canonici della cattedrale di Salisburgo, furono spesso incaricati di missioni diplomatiche o politiche da parte dell'imperatore o di altri principi dell'impero. In altri casi occupavano posti all'interno di altre diocesi. Per esempio il vescovo Leonhard Peurl (1508-1533) fu vicario generale del patriarcato di Aquileia per quella parte del patriarcato che ricadeva nei domini asburgici.\nNel 1598 Georg Stob\u00e4us (1584-1618) invi\u00f2 all'arciduca Ferdinando, futuro imperatore, un \"Memorandum\" nel quale gli chiedeva di perseguire, in conformit\u00e0 alla pace di Augusta, la ricattolicizzazione di quei territori asburgici caduti in mano ai protestanti. Georg Stob\u00e4us, assieme a Thomas Chr\u00f6n di Lubiana e a Martin Brenner di Seckau, fu uno degli artefici del rinnovamento cattolico all'inizio del Seicento. Gli scritti luterani furono dati alle fiamme e ai protestanti fu chiesto o di convertirsi o di emigrare.\nLe riforme in campo ecclesiastico introdotte dall'imperatore Giuseppe II alla fine del Settecento portarono nel 1788 a una riorganizzazione della geografia ecclesiastica della parte meridionale dei territori asburgici. Furono fissati nuovi confini tra le diocesi, cosa che comport\u00f2 per la diocesi di Lavant un notevole ingrandimento, estendendosi sui distretti civili di Volkermarkt (Carinzia) e di Celje (Stiria). Alle primitive parrocchie del 1244, se ne aggiunsero altre 137: 25 dall'arcidiocesi di Salisburgo, 85 dalla soppressa arcidiocesi di Gorizia e 27 dall'arcidiocesi di Lubiana. Contestualmente fu soppressa la \"Kapitulatio\", che aveva finora limitato i diritti dei vescovi di Lavant sulla propria diocesi, che rimase suffraganea di Salisburgo, i cui arcivescovi conservarono il diritto di nominare e di consacrare i vescovi di Lavant.\nCon queste modifiche, la diocesi era di fatto una creazione nuova, suddivisa in 20 decanati, 6 in Carinzia e 14 in Stiria. Ma la sede rimase a St. Andr\u00e4 im Lavanttal, che ora si trovava agli estremi margini settentrionali della diocesi. \nIl 20 maggio 1857 la Santa Sede dette il suo assenso ad un progetto di modifica dei territori delle diocesi di questa parte dell'impero, gi\u00e0 ideato dal vescovo Leopold Maximilian von Firmian (1800-1822), ma realizzato solo da Anton Martin Slom\u0161ek. Le parrocchie di Lavant in Carinzia furono cedute alla diocesi di Gurk, mentre le parrocchie del distretto sloveno di Maribor passarono da Seckau alla diocesi di Lavant. Contestualmente Slom\u0161ek trasfer\u00ec la sede della sua diocesi da St. Andr\u00e4 im Lavanttal a Maribor. Queste modifiche furono introdotte, tra le altre cose, anche per risolvere il problema del bilinguismo (tedesco e sloveno) in cui si erano venute a trovare le diocesi di Seckau e di Lavant dopo le modifiche del 1788.\nSlom\u0161ek prosegu\u00ec nella sua opera istituendo a Maribor il seminario vescovile, favorendo l'uso della lingua slovena e istituendo diverse scuole parrocchiali. Mihael Napotnik (1899-1922) convoc\u00f2 cinque sinodi diocesani.\nI confini tra le diocesi stabiliti nel 1857 coincidevano quasi perfettamente con i confini tra Austria e Jugoslavia definiti dopo la prima guerra mondiale. Alcuni piccoli aggiustamenti furono introdotti il 27 settembre 1923: Lavant cedette a Seckau la parrocchia di Soboth in Stiria, e ricevette in cambio due parrocchie (Apa e Kapla) e due frazioni di parrocchie (Cmurek e Sv. Duh). Il 1\u00ba dicembre dello stesso anno ai vescovi di Lavant furono date in amministrazione le parrocchie della diocesi di Gurk in Austria e della diocesi di Szombathely in Ungheria che dopo la guerra si trovavano in territorio jugoslavo, per un totale di 34 parrocchie.\nIl 1\u00ba maggio 1924 la diocesi, che malgrado tutti i cambiamenti susseguitesi dopo il 1788 era pur sempre rimasta suffraganea di Salisburgo, divenne immediatamente soggetta alla Santa Sede. Il 6 giugno 1923 il papa aveva nominato vescovo Andrej Karlin, che \u00e8 stato il primo vescovo nominato direttamente da un papa dalla creazione della diocesi nel XIII secolo.\nDurante la seconda guerra mondiale il clero della diocesi sub\u00ec una pesante persecuzione da parte delle autorit\u00e0 naziste. 284 preti diocesani furono espulsi e 16 di loro messi a morte. La stessa sorte subirono molti religiosi presenti in diocesi.\nIl 5 marzo 1962 assunse il nome di diocesi di Maribor, in forza del decreto \"Ad satius animarum\" della Congregazione Concistoriale. Contestualmente ai vescovi fu permesso di aggiungere al proprio titolo, quello antico \"Lavantinus\".\nNel 1964 le parrocchie delle diocesi di Gurk e di Szombathely, amministrate dai vescovi di Maribor dal 1923, entrarono a far parte \"pleno iure\" della diocesi. Nello stesso tempo alcune piccole modifiche territoriali portano i confini della diocesi a coincidere con quelli della Repubblica Socialista di Slovenia.\nIl 22 novembre 1968 la diocesi \u00e8 entrata a far parte della provincia ecclesiastica di Lubiana, sede metropolitana di tutta la Slovenia.\nIl 7 aprile 2006 la sede \u00e8 stata elevata al rango di arcidiocesi metropolitana con la bolla \"Sacrorum Antistites\" di papa Benedetto XVI, e dal suo territorio sono state create le sue due diocesi suffraganee, Celje e Murska Sobota.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 416.550 persone contava 346.780 battezzati, corrispondenti all'83,3% del totale. "}
{"id": "502138", "revid": "1935652", "url": "https://it.wikipedia.org/wiki?curid=502138", "title": "Diocesi di M\u00e1laga-Soat\u00e1", "text": "La diocesi di M\u00e1laga-Soat\u00e1 (in latino: \"Dioecesis Malagensis-Soatensis\") \u00e8 una sede della Chiesa cattolica in Colombia suffraganea dell'arcidiocesi di Bucaramanga. Nel 2019 contava 95.615 battezzati su 105.400 abitanti. La sede \u00e8 vacante.\nTerritorio.\nLa diocesi comprende 26 comuni di 2 dipartimenti colombiani:\nSede vescovile \u00e8 la citt\u00e0 di M\u00e1laga, dove si trova la cattedrale dell'Immacolata Concezione di Maria Vergine. A Soat\u00e1 sorge la concattedrale anch'essa intitolata all'Immacolata Concezione.\nIl territorio si estende su una superficie di 7.466\u00a0km\u00b2 ed \u00e8 suddiviso in 31 parrocchie.\nStoria.\nLa diocesi \u00e8 stata eretta il 7 luglio 1987 con la bolla \"Quo efficacius providetur\" di papa Giovanni Paolo II, ricavandone il territorio dall'arcidiocesi di Bucaramanga e dalla diocesi di Duitama.\nIl 28 gennaio 1995, con la lettera apostolica \"Christifideles dioecesis\", papa Giovanni Paolo II ha confermato la Beata Maria Vergine, venerata con il titolo dell'Immacolata Concezione, patrona della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 105.400 persone contava 95.615 battezzati, corrispondenti al 90,7% del totale."}
{"id": "502140", "revid": "92723", "url": "https://it.wikipedia.org/wiki?curid=502140", "title": "Diocesi di Masvingo", "text": "La diocesi di Masvingo (in latino: \"Dioecesis Masvingensis\") \u00e8 una sede della Chiesa cattolica in Zimbabwe suffraganea dell'arcidiocesi di Bulawayo. Nel 2019 contava 239.000 battezzati su 1.959.215 abitanti. \u00c8 retta dal vescovo Michael Dixon Bhasera.\nTerritorio.\nLa diocesi comprende l'intera provincia di Masvingo e parte dei distretti di Gwanda e Beitbridge nella provincia del Matabeleland Meridionale in Zimbabwe.\nSede vescovile \u00e8 la citt\u00e0 di Masvingo, dove si trova la cattedrale dei Santi Pietro e Paolo.\nIl territorio \u00e8 suddiviso in 28 parrocchie.\nStoria.\nLa diocesi \u00e8 stata eretta il 9 febbraio 1999 con la bolla \"Ad aptius\" di papa Giovanni Paolo II, ricavandone il territorio dalla diocesi di Gweru.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.959.215 persone contava 239.000 battezzati, corrispondenti al 12,2% del totale."}
{"id": "502141", "revid": "92723", "url": "https://it.wikipedia.org/wiki?curid=502141", "title": "Diocesi di Matamoros", "text": "La diocesi di Matamoros (in latino: \"Dioecesis Matamorensis\") \u00e8 una sede della Chiesa cattolica in Messico suffraganea dell'arcidiocesi di Monterrey appartenente alla regione ecclesiastica Noreste. Nel 2019 contava 1.201.950 battezzati su 1.448.907 abitanti. \u00c8 retta dal vescovo Eugenio Andr\u00e9s Lira Rugarc\u00eda.\nTerritorio.\nLa diocesi comprende 8 comuni nella parte nordorientale dello stato messicano di Tamaulipas al confine con il Texas: Matamoros, Reynosa, Valle Hermoso, R\u00edo Bravo, Camargo, Gustavo D\u00edaz Ordaz, San Fernando e M\u00e9ndez.\nSede vescovile \u00e8 la citt\u00e0 di Matamoros, dove si trova la cattedrale di Nostra Signora del Rifugio.\nIl territorio si estende su una superficie di 19.457\u00a0km\u00b2 ed \u00e8 suddiviso in 74 parrocchie, raggruppate in 3 zone pastorali: Matamoros, Reynosa e Valle Hermoso.\nStoria.\nLa diocesi \u00e8 stata eretta il 16 febbraio 1958 con la bolla \"Haud inani\" di papa Pio XII, ricavandone il territorio dalla diocesi di Ciudad Victoria-Tamaulipas (oggi diocesi di Tampico).\nIl 21 dicembre 1964 e il 6 novembre 1989 ha ceduto porzioni di territorio a vantaggio dell'erezione rispettivamente delle diocesi di Ciudad Victoria e di Nuevo Laredo.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.448.907 persone contava 1.201.950 battezzati, corrispondenti all'83,0% del totale."}
{"id": "502142", "revid": "92723", "url": "https://it.wikipedia.org/wiki?curid=502142", "title": "Diocesi di Matanzas", "text": "La diocesi di Matanzas (in latino: \"Dioecesis Matansansis\") \u00e8 una sede della Chiesa cattolica a Cuba suffraganea dell'arcidiocesi di San Crist\u00f3bal de la Habana. Nel 2019 contava 415.500 battezzati su 715.129 abitanti. \u00c8 retta dal vescovo Manuel Hilario de C\u00e9spedes y Garc\u00eda Menocal.\nTerritorio.\nLa diocesi comprende la citt\u00e0 di Matanzas, nell'omonima provincia, dove si trova la cattedrale di San Carlo Borromeo.\nIl territorio \u00e8 suddiviso in 35 parrocchie.\nStoria.\nLa diocesi \u00e8 stata eretta il 10 dicembre 1912 con la bolla \"Quae catholicae religioni\" di papa Pio X, ricavandone il territorio dalla diocesi di San Crist\u00f3bal de la Habana (oggi arcidiocesi). Originariamente era suffraganea dell'arcidiocesi di Santiago di Cuba.\nIl 6 gennaio 1925 \u00e8 entrata a far parte della provincia ecclesiastica dell'arcidiocesi di San Crist\u00f3bal de la Habana.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 715.129 persone contava 415.500 battezzati, corrispondenti al 58,1% del totale."}
{"id": "502143", "revid": "322321", "url": "https://it.wikipedia.org/wiki?curid=502143", "title": "Diocesi di Matadi", "text": "La diocesi di Matadi (in latino: \"Dioecesis Matadiensis\") \u00e8 una sede della Chiesa cattolica nella Repubblica Democratica del Congo suffraganea dell'arcidiocesi di Kinshasa. Nel 2019 contava 1.276.854 battezzati su 2.552.393 abitanti. La sede \u00e8 vacante.\nTerritorio.\nLa diocesi \u00e8 una delle tre circoscrizioni ecclesiastiche nella provincia civile del Basso Congo (dal 2005 Congo Centrale), nella Repubblica Democratica del Congo. Essa occupa la parte centrale della provincia.\nSede vescovile \u00e8 la citt\u00e0 di Matadi, dove si trova la cattedrale di Nostra Signora Mediatrice di ogni grazia (\"Notre-Dame M\u00e9diatrice de toutes les Gr\u00e2ces\").\nIl territorio \u00e8 suddiviso in 55 parrocchie, raggruppate in 7 decanati.\nStoria.\nLa prefettura apostolica di Matadi fu eretta il 1\u00ba luglio 1911 con il decreto \"Quo spiritualium\" di Propaganda Fide, ricavandone il territorio dal vicariato apostolico del Congo belga (oggi arcidiocesi di Kinshasa).\nIl 23 luglio 1930 la prefettura apostolica fu elevata a vicariato apostolico con il breve \"Nos quibus\" di papa Pio XI.\nIl 10 novembre 1959 il vicariato apostolico \u00e8 stato ulteriormente elevato a diocesi con la bolla \"Cum parvulum\" di papa Giovanni XXIII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.552.393 persone contava 1.276.854 battezzati, corrispondenti al 50,0% del totale."}
{"id": "502145", "revid": "92723", "url": "https://it.wikipedia.org/wiki?curid=502145", "title": "Diocesi di Matehuala", "text": "La diocesi di Matehuala (in latino: \"Dioecesis Matehualensis\") \u00e8 una sede della Chiesa cattolica in Messico suffraganea dell'arcidiocesi di San Luis Potos\u00ed appartenente alla regione ecclesiastica Baj\u00edo. Nel 2019 contava 242.250 battezzati su 282.790 abitanti. \u00c8 retta dal vescovo Margarito Salazar C\u00e1rdenas.\nTerritorio.\nLa diocesi comprende la parte nord-occidentale dello stato messicano di San Luis Potos\u00ed, per un totale di 12 municipi: Catorce, Cedral, Charcas, Ciudad del Ma\u00edz, Guadalc\u00e1zar, Matehuala, Santo Domingo, Vanegas, Venado, Villa de Arista, Villa de Guadalupe, Villa de la Paz.\nSede vescovile \u00e8 la citt\u00e0 di Matehuala, dove si trova la cattedrale dell'Immacolata Concezione.\nIl territorio si estende su una superficie di 26.912\u00a0km\u00b2 \u00e8 suddiviso in 17 parrocchie.\nStoria.\nLa diocesi \u00e8 stata eretta il 28 maggio 1997 con la bolla \"Apostolicum officium\" di papa Giovanni Paolo II, ricavandone il territorio dalla diocesi di Ciudad Valles e dall'arcidiocesi di San Luis Potos\u00ed.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 282.790 persone contava 242.250 battezzati, corrispondenti all'85,7% del totale."}
{"id": "502146", "revid": "92723", "url": "https://it.wikipedia.org/wiki?curid=502146", "title": "Diocesi di Matagalpa", "text": "La diocesi di Matagalpa (in latino: \"Dioecesis Matagalpensis\") \u00e8 una sede della Chiesa cattolica in Nicaragua suffraganea dell'arcidiocesi di Managua. Nel 2019 contava 603.360 battezzati su 629.900 abitanti. \u00c8 retta dal vescovo Rolando Jos\u00e9 \u00c1lvarez Lagos.\nTerritorio.\nLa diocesi comprende il dipartimento di Matagalpa nella parte centrale del Nicaragua.\nSede vescovile \u00e8 la citt\u00e0 di Matagalpa, dove si trova la cattedrale di San Pietro.\nIl territorio si estende su una superficie di 6.804\u00a0km\u00b2 ed \u00e8 suddiviso in 28 parrocchie.\nStoria.\nLa diocesi \u00e8 stata eretta il 19 dicembre 1924 con la bolla \"Animarum saluti\" di papa Pio XI, ricavandone il territorio dall'arcidiocesi di Managua.\nIl 18 giugno 1982 ha ceduto una porzione del suo territorio a vantaggio dell'erezione della prelatura territoriale di Jinotega (oggi diocesi).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 629.900 persone contava 603.360 battezzati, corrispondenti al 95,8% del totale."}
{"id": "502147", "revid": "110157", "url": "https://it.wikipedia.org/wiki?curid=502147", "title": "Diocesi di Mati", "text": "La diocesi di Mati (in latino: \"Dioecesis Matiensis\") \u00e8 una sede della Chiesa cattolica nelle Filippine suffraganea dell'arcidiocesi di Davao. Nel 2019 contava 558.360 battezzati su 657.000 abitanti. \u00c8 retta dal vescovo Abel Cahiles Apigo.\nTerritorio.\nLa diocesi comprende la provincia filippina di Davao Oriental sull'isola di Mindanao.\nSede vescovile \u00e8 la citt\u00e0 di Mati, dove si trova la cattedrale di San Nicola da Tolentino.\nIl territorio si estende su 5.164\u00a0km\u00b2 ed \u00e8 suddiviso in 19 parrocchie.\nStoria.\nLa diocesi \u00e8 stata eretta il 16 febbraio 1984 con la bolla \"Episcopus Tagamnus\" di papa Giovanni Paolo II, ricavandone il territorio dalla diocesi di Tagum.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 657.000 persone contava 558.360 battezzati, corrispondenti all'85,0% del totale."}
{"id": "502148", "revid": "92723", "url": "https://it.wikipedia.org/wiki?curid=502148", "title": "Diocesi di Matur\u00edn", "text": "La diocesi di Matur\u00edn (in latino: \"Dioecesis Maturinensis\") \u00e8 una sede della Chiesa cattolica in Venezuela suffraganea dell'arcidiocesi di Ciudad Bol\u00edvar. Nel 2019 contava 768.000 battezzati su 876.500 abitanti. \u00c8 retta dal vescovo Enrique P\u00e9rez Lavado.\nTerritorio.\nLa diocesi comprende lo stato venezuelano di Monagas.\nSede vescovile \u00e8 la citt\u00e0 di Matur\u00edn, dove si trova la cattedrale di Nostra Signora del Carmelo.\nIl territorio si estende su 28.000\u00a0km\u00b2 ed \u00e8 suddiviso in 29 parrocchie.\nStoria.\nLa diocesi \u00e8 stata eretta il 24 maggio 1958 con la bolla \"Regnum Dei\" di papa Pio XII, ricavandone il territorio dalla diocesi di Ciudad Bol\u00edvar (oggi arcidiocesi). Originariamente era suffraganea dell'arcidiocesi di Caracas, ma il 21 giugno dello stesso anno \u00e8 entrata a far parte della provincia ecclesiastica dell'arcidiocesi di Ciudad Bol\u00edvar.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 876.500 persone contava 768.000 battezzati, corrispondenti all'87,6% del totale."}
{"id": "502150", "revid": "89688", "url": "https://it.wikipedia.org/wiki?curid=502150", "title": "Marc Davis", "text": "Davis \u00e8 stato il character designer e l'animatore-capo di numerosi personaggi nei film d'animazione della Walt Disney Pictures, fra cui Tamburino in \"Bambi\" (1942), Fratel Coniglietto ne \"I racconti dello zio Tom\" (1946), Cenerentola nell'omonimo film d'animazione (1950), Alice di \"Alice nel Paese delle Meraviglie\" (1951), Trilli in \"Peter Pan\" (1953), Aurora e Malefica ne \"La bella addormentata nel bosco\" (1959) e Crudelia De Mon ne \"La carica dei 101\" (1961).\nHa inoltre disegnato i personaggi di diverse attrazioni per il parco di divertimenti Disneyland: \"Enchanted Tiki Room\", \"Great Moments with Mr. Lincoln\", \"Ford's Magic Skyway\", \"Carousel of Progress\", \"Pirates of the Caribbean\", \"The Jungle Cruise\", \"America Sings\", \"The Haunted Mansion\", \"It's a Small World\", \"Western River Expedition\" e \"Country Bear Jamboree\".\nNel 1989 ha ricevuto il \"Disney Legends Award\" per l'enorme contributo dato alla Walt Disney Company."}
{"id": "502151", "revid": "125931170", "url": "https://it.wikipedia.org/wiki?curid=502151", "title": "Arcidiocesi di Manfredonia-Vieste-San Giovanni Rotondo", "text": "Larcidiocesi di Manfredonia-Vieste-San Giovanni Rotondo (in latino: \"Archidioecesis Sipontina-Vestana-Sancti Ioannis Rotundi\") \u00e8 una sede della Chiesa cattolica in Italia suffraganea dell'arcidiocesi di Foggia-Bovino appartenente alla regione ecclesiastica Puglia. Nel 2019 contava battezzati su abitanti. \u00c8 retta dall'arcivescovo Franco Moscone, C.R.S.\nPatroni, santi e beati dell'arcidiocesi.\nPatroni dell'arcidiocesi sono:\nCompatrono \u00e8 san Michele arcangelo, venerato nel santuario omonimo situato a Monte Sant'Angelo; la ricorrenza liturgica \u00e8 il 29 settembre.\nNell'arcidiocesi \u00e8 venerato anche san Giustino di Siponto, vescovo.\nTerritorio.\nParrocchie e vicarie.\nL'arcidiocesi garganica si estende su e comprende 50 parrocchie, raggruppate in 5 vicarie comprendenti i seguenti comuni in provincia di Foggia:\nSede.\nSede arcivescovile \u00e8 la citt\u00e0 di Manfredonia, dove si trovano la cattedrale di San Lorenzo Maiorano e l'ex cattedrale di Santa Maria Maggiore di Siponto. A Vieste sorge la concattedrale di Santa Maria Assunta.\nSantuari.\nNel territorio dell'arcidiocesi si trovano i seguenti santuari:\nStoria.\nSiponto/Manfredonia.\nIncerta \u00e8 l'origine della diocesi di Siponto. Secondo la tradizione, fu lo stesso apostolo san Pietro a fondare la comunit\u00e0 cristiana di Siponto e a consacrare il suo primo vescovo san Giustino; la medesima tradizione riporta un lungo elenco di presunti vescovi sipontini, molti dei quali anonimi, tra II e IV secolo. Tuttavia il primo vescovo storicamente documentato \u00e8 Felice I, che assistette al concilio romano indetto da papa Ilario nel 465. Tuttavia, \u00aba dispetto del silenzio delle fonti, la comunit\u00e0 cristiana di Siponto doveva essere ben viva ed organizzata gi\u00e0 sin dal IV secolo come prova l'esistenza di una basilica paleocristiana a tre navate e alcuni ipogei paleocristiani\u00bb.\nLa prima met\u00e0 del VI secolo \u00e8 segnata dalla presenza vescovo Lorenzo Maiorano che secondo la tradizione fu il destinatario delle tre apparizioni dell'arcangelo Michele, all'origine del santuario garganico di San Michele Arcangelo. Sul finire del secolo, l'epistolario di Gregorio Magno ci permette di conoscere altri due vescovi sipontini, Felice II e Vitaliano, attestati dal 591 al 599. Un'iscrizione epigrafica, mutila in pi\u00f9 parti e databile tra VI e VII secolo, riporta il nome di Stefano e il titolo di \"episcopus\". Ultimo vescovo noto dalle fonti antiche \u00e8 Rufino, che partecip\u00f2 al concilio lateranense del 649.\nNel 663 Siponto fu distrutta una prima volta dalle incursioni degli slavi. In seguito a questa distruzione la citt\u00e0 fu quasi abbandonata e anche la diocesi fu di fatto soppressa e unita all'arcidiocesi di Benevento; secondo la tradizione, riportata nella vita di san Barbato di Benevento, l'unione sarebbe avvenuta all'epoca di questo vescovo beneventano, nella seconda met\u00e0 del VII secolo. Tuttavia il primo vescovo di Benevento che riporta entrambi i titoli \u00e8 Davide II sul finire dell'VIII secolo, come attesta un diploma del 795, dove Davide si definisce vescovo \"sanctae sedis Beneventanae et Sipontinae ecclesiae\".\nSiponto riottenne l'indipendenza ecclesiastica all'inizio dell'XI secolo, durante la dominazione bizantina, con il vescovo Leone documentato dal 1023 al 1037, periodo durante il quale la Chiesa sipontina fu elevata da papa Benedetto IX (1032-1044) al rango di Chiesa arcivescovile. Le incertezze politiche del periodo, con il passaggio della Capitanata dai Bizantini ai nuovi dominatori Normanni, rendono difficile seguire le vicende storiche della diocesi sipontina. Alcuni documenti pontifici sembrano confermare che, dopo Leone, per un certo periodo la diocesi fu nuovamente soggetta a Benevento, mentre tuttavia \u00e8 attestato che Giovanni vescovo di Trani ebbe per un periodo l'amministrazione della Chiesa sipontina, fino a quando fu deposto nel 1059.\nIl vero artefice della rinascita di Siponto fu il vescovo benedettino Geraldo, documentato dal 1064 al 1076, il cui pontificato \u00absegna per la chiesa sipontina la totale emancipazione da Benevento, nei riguardi sia dell'autonomia diocesana sia di quella metropolitica\u00bb. Infatti, nel 1063/64 papa Alessandro II concesse a Geraldo il titolo di arcivescovo; all'epoca di papa Pasquale II (1099-1118) la Chiesa sipontina fu elevata al rango di sede metropolitana, con la diocesi di Vieste come unica suffraganea.\nLa decadenza della citt\u00e0 di Siponto, \"diruta\" da Guglielmo I poco dopo la met\u00e0 del XII secolo, abbandonata dai suoi abitanti e da ultimo colpita da un terremoto, port\u00f2 al trasferimento della sede vescovile nella vicina citt\u00e0 di Manfredonia, costruita tra il 1256 e il 1263. Tuttavia, nel linguaggio curiale, l'arcidiocesi continuer\u00e0 a mantenere l'antico titolo ecclesiastico di \"dioecesis sipontina\".\nDue vescovi sipontini divennero in seguito papi: Giovanni Maria Ciocchi del Monte, arcivescovo dal 1513 al 1544, diventer\u00e0 papa Giulio III nel 1550; Vincenzo Maria Orsini, arcivescovo dal 1675 al 1680, diventer\u00e0 papa Benedetto XIII nel 1724.\nIl rito bizantino doveva essere ampiamente diffuso nell'antica diocesi di Siponto. Si mantenne l'uso del rito bizantino all'altare maggiore della cattedrale fino ai tempi del vescovo Domenico Ginnasi (1586-1607) alla fine del XVI secolo.\nNel 1620 la cattedrale di Manfredonia fu distrutta dai turchi e successivamente ricostruita durante l'episcopato di Antonio Marullo. Si deve al vescovo Domenico Ginnasi la costruzione del seminario diocesano nel 1598.\nDal 1818, con la bolla \"De utiliori\" di papa Pio VII, gli arcivescovi sipontini divennero anche amministratori perpetui della diocesi di Vieste.\nIl 25 giugno 1855 il territorio dell'ex abbazia \"nullius\" di San Giovanni, nel comune di San Marco in Lamis, fu ceduto per la concomitante erezione della diocesi di Foggia.\nVieste.\nIncerta \u00e8 l'origine della diocesi di Vieste, che risale all'epoca della dominazione bizantina. Il primo vescovo conosciuto \u00e8 Alfano, documentato nel 1019 grazie a una pergamena dell'abbazia di Santa Maria delle Tremiti, datata nel ventiseiesimo anno di episcopato di Alfano, che dunque divenne vescovo di Vieste all'incirca nell'anno 994. Il vescovo \u00e8 ancora menzionato in pergamene del 1031 e del 1035.\nNon si hanno pi\u00f9 notizie della diocesi e dei vescovi di Vieste per oltre un secolo, durante il quale la regione pass\u00f2 sotto la dominazione dei Normanni. Il successivo vescovo documentato dalle fonti coeve \u00e8 Marando (o Maraldo), che un'altra pergamena dell'abbazia tremitese attesta nel 1158, e che venne deposto da papa Alessandro III per simonia. Il vescovo Simeone prese parte al concilio lateranense del 1179.\nFin dall'epoca di papa Pasquale II (1099-1118) \u00e8 attestata la dipendenza della diocesi di Vieste dalla provincia ecclesiastica dell'arcidiocesi di Siponto, di cui era l'unica diocesi suffraganea.\nLa diocesi era molto piccola, comprendendo il solo territorio di Vieste, ed era poverissima di rendite, che nel XVI secolo ammontavano a meno di 300 ducati l'anno, cosa che la dispensava da qualsiasi tipo di imposizione fiscale. Per questa sua particolare situazione, la diocesi vide l'avvicendarsi di molti vescovi, in particolare nel Cinquecento, con 15 vescovi che per lo pi\u00f9 non misero mai piede a Vieste, prefigurando una permanente instabilit\u00e0 nel governo pastorale. La maggior parte di questi vescovi provenivano dagli ambienti curiali romani; tra questi bisogna ricordare Ugo Boncompagni, futuro papa Gregorio XIII, che govern\u00f2 la diocesi dal 1558 al 1565 e presenzi\u00f2 al concilio di Trento.\nLa cattedrale di Vieste, risalente al X secolo, fu restaurata una prima volta nel XIII secolo all'epoca di Federico II; rimaneggiata in pi\u00f9 occasioni a causa di frequenti terremoti, fu ricostruita nel Settecento all'epoca dei vescovi Nicola Cimaglia e Giuseppe Maruca.\nIn seguito al concordato tra la Santa Sede e il Regno delle Due Sicilie, con la bolla \"De utiliori\" di papa Pio VII del 27 giugno 1818 la diocesi di Vieste fu data in amministrazione perpetua agli arcivescovi di Manfredonia. Ai canonici della cattedrale di Vieste fu concesso di eleggere un proprio vicario capitolare ad ogni nuovo arcivescovo amministratore.\nL'odierna arcidiocesi.\nIl 29 settembre 1933 l'arcidiocesi di Manfredonia e la diocesi di Vieste entrarono a far parte della regione ecclesiastica beneventana in forza del decreto \"Iam pridem\" della Congregazione Concistoriale. Questo status fu mantenuto fino al 1976, quando le diocesi della Capitanata furono annesse alla regione ecclesiastica Puglia.\nNel 1938 le isole Tremiti furono scorporate dalla diocesi di Larino e annesse alla diocesi sipontina.\nDal 1916 il monastero di Santa Maria delle Grazie a San Giovanni Rotondo accolse san padre Pio da Pietrelcina, che risedette nel convento garganico fino alla sua morte nel 1968.\nIl 30 aprile 1979 l'arcidiocesi di Manfredonia perse la dignit\u00e0 metropolitica, pur mantenendo il titolo arcivescovile, ed entr\u00f2 a far parte, insieme con la diocesi di Vieste, della provincia ecclesiastica dell'arcidiocesi di Foggia.\nIl 30 settembre 1986 con il decreto \"Instantibus votis\" della Congregazione per i vescovi le due diocesi furono unite \"plena unione\" e la nuova circoscrizione ecclesiastica ha assunto il nome di arcidiocesi di Manfredona-Vieste. Contestualmente il comune di Rignano Garganico \u00e8 stato ceduto alla diocesi di San Severo.\nIl 10 dicembre 2002 con il decreto \"Sanctum Pium\" della Congregazione per i Vescovi la denominazione dell'arcidiocesi \u00e8 stata modificata con l'aggiunta del titolo di San Giovanni Rotondo. Il 4 maggio successivo, con la lettera apostolica \"Effigies viva\", papa Giovanni Paolo II ha confermato San Pio da Pietrelcina patrono dell'arcidiocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di persone contava battezzati, corrispondenti al 99,4% del totale."}
{"id": "502152", "revid": "322321", "url": "https://it.wikipedia.org/wiki?curid=502152", "title": "Diocesi di Mawlamyine", "text": "La diocesi di Mawlamyine (in latino: \"Dioecesis Maulamyinensis\") \u00e8 una sede della Chiesa cattolica in Birmania suffraganea dell'arcidiocesi di Yangon. Nel 2019 contava 14.520 battezzati su 1.383.900 abitanti. \u00c8 retta dal vescovo Raymond Saw Po Ray.\nTerritorio.\nLa diocesi comprende la divisione del Tenasserim e la parte centro-meridionale dello Stato Mon in Myanmar.\nSede vescovile \u00e8 la citt\u00e0 di Mawlamyine, dove si trova la cattedrale della Sacra Famiglia.\nIl territorio \u00e8 suddiviso in 13 parrocchie.\nStoria.\nLa diocesi \u00e8 stata eretta il 22 marzo 1993 con la bolla \"Ad efficacius consulendum\" di papa Giovanni Paolo II, ricavandone il territorio dall'arcidiocesi di Yangon.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.383.900 persone contava 14.520 battezzati, corrispondenti all'1,0% del totale."}
{"id": "502153", "revid": "92723", "url": "https://it.wikipedia.org/wiki?curid=502153", "title": "Diocesi di Mayag\u00fcez", "text": "La diocesi di Mayag\u00fcez (in latino: \"Dioecesis Maiaguezensis\") \u00e8 una sede della Chiesa cattolica a Porto Rico suffraganea dell'arcidiocesi di San Juan. Nel 2019 contava 383.000 battezzati su 479.000 abitanti. \u00c8 retta dal vescovo \u00c1ngel Luis R\u00edo Matos.\nTerritorio.\nLa diocesi comprende la parte occidentale dell'isola di Porto Rico.\nSede vescovile \u00e8 la citt\u00e0 di Mayag\u00fcez, dove si trova la cattedrale di Nostra Signora della Candelaria.\nIl territorio \u00e8 suddiviso in 31 parrocchie.\nStoria.\nLa diocesi \u00e8 stata eretta il 1\u00ba marzo 1976 con la bolla \"Qui arcano Dei\" di papa Paolo VI, ricavandone il territorio dalle diocesi di Arecibo e di Ponce.\nIl 19 giugno 1980, con la lettera apostolica \"Constat Christifideles\", papa Giovanni Paolo II ha confermato la Beata Maria Vergine, venerata con il titolo di \"Nuestra Se\u00f1ora de la Monserrate\", patrona principale della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 479.000 persone contava 383.000 battezzati, corrispondenti all'80,0% del totale."}
{"id": "502154", "revid": "110157", "url": "https://it.wikipedia.org/wiki?curid=502154", "title": "Diocesi di Mazatl\u00e1n", "text": "La diocesi di Mazatl\u00e1n (in latino: \"Dioecesis Mazatlanensis\") \u00e8 una sede della Chiesa cattolica in Messico suffraganea dell'arcidiocesi di Durango appartenente alla regione ecclesiastica Vizcaya-Pacifico. Nel 2019 contava 922.130 battezzati su 1.009.320 abitanti. \u00c8 retta dal vescovo Mario Espinosa Contreras.\nTerritorio.\nLa diocesi comprende la parte centro-meridionale dello stato messicano di Sinaloa. Appartengono alla diocesi i comuni di Elota, Cosal\u00e1, San Ignacio, Concordia, Mazatl\u00e1n, El Rosario e Escuinapa.\nSede vescovile \u00e8 la citt\u00e0 di Mazatl\u00e1n, dove si trova la cattedrale dell'Immacolata Concezione.\nIl territorio si estende su una superficie di 19.105\u00a0km\u00b2 ed \u00e8 suddiviso in 50 parrocchie.\nStoria.\nLa diocesi \u00e8 stata eretta il 22 novembre 1958 con la bolla \"Qui hominum\" di papa Giovanni XXIII, ricavandone il territorio dall'arcidiocesi di Durango e dalla diocesi di Sinaloa (oggi diocesi di Culiac\u00e1n).\nIl 18 giugno 1967, con la lettera apostolica \"Nullis maculi offuscata\", papa Paolo VI ha proclamato la Beata Maria Vergine Immacolata e i Santi Pietro e Paolo patroni della diocesi.\nIl 10 giugno 1968 ha ceduto una porzione del suo territorio a vantaggio dell'erezione della prelatura territoriale di El Salto.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.009.320 persone contava 922.130 battezzati, corrispondenti al 91,4% del totale."}
{"id": "502156", "revid": "1543377", "url": "https://it.wikipedia.org/wiki?curid=502156", "title": "Diocesi di Mba\u00efki", "text": "La diocesi di Mba\u00efki (in latino: \"Dioecesis Mbaikiensis\") \u00e8 una sede della Chiesa cattolica nella Repubblica Centrafricana suffraganea dell'arcidiocesi di Bangui. Nel 2019 contava 130.000 battezzati su 264.300 abitanti. \u00c8 retta dal vescovo Jes\u00fas Ruiz Molina, M.C.C.I.\nTerritorio.\nLa diocesi comprende la prefettura di Lobaye nella Repubblica Centrafricana.\nSede vescovile \u00e8 la citt\u00e0 di Mba\u00efki, dove si trova la cattedrale di Santa Giovanna d'Arco.\nIl territorio \u00e8 suddiviso in 10 parrocchie.\nStoria.\nLa diocesi \u00e8 stata eretta il 10 giugno 1995 con la bolla \"Ad efficacius\" di papa Giovanni Paolo II, ricavandone il territorio dall'arcidiocesi di Bangui.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 264.300 persone contava 130.000 battezzati, corrispondenti al 49,2% del totale."}
{"id": "502157", "revid": "92723", "url": "https://it.wikipedia.org/wiki?curid=502157", "title": "Diocesi di Mbalmayo", "text": "La diocesi di Mbalmayo (in latino: \"Dioecesis Mbalmayoensis\") \u00e8 una sede della Chiesa cattolica in Camerun suffraganea dell'arcidiocesi di Yaound\u00e9. Nel 2019 contava 212.100 battezzati su 396.300 abitanti. \u00c8 retta dal vescovo Joseph Marie Ndi-Okalla.\nTerritorio.\nLa diocesi comprende i dipartimenti di Nyong e Mfoumou e Nyong e So'o nella regione del Centro in Camerun.\nSede vescovile \u00e8 la citt\u00e0 di Mbalmayo, dove si trova la cattedrale del Santo Rosario.\nIl territorio \u00e8 suddiviso in 92 parrocchie.\nStoria.\nLa diocesi \u00e8 stata eretta il 24 giugno 1961 con la bolla \"Quemadmodum ex arbore\" di papa Giovanni XXIII, ricavandone il territorio dall'arcidiocesi di Yaound\u00e9.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 396.300 persone contava 212.100 battezzati, corrispondenti al 53,5% del totale."}
{"id": "502158", "revid": "92723", "url": "https://it.wikipedia.org/wiki?curid=502158", "title": "Diocesi di Mbanza Congo", "text": "La diocesi di Mbanza Congo (in latino: \"Dioecesis Mbanzacongensis\") \u00e8 una sede della Chiesa cattolica in Angola suffraganea dell'arcidiocesi di Luanda. Nel 2019 contava 377.649 battezzati su 823.000 abitanti. \u00c8 retta dal vescovo Vicente Carlos Kiaziku, O.F.M.Cap.\nTerritorio.\nLa diocesi comprende la provincia dello Zaire in Angola.\nSede vescovile \u00e8 la citt\u00e0 di Mbanza Congo, dove si trova la cattedrale della Beata Maria Vergine Immacolata.\nIl territorio \u00e8 suddiviso in 8 parrocchie.\nStoria.\nLa diocesi \u00e8 stata eretta il 7 novembre 1984 con la bolla \"Ex quo superno\" di papa Giovanni Paolo II, ricavandone il territorio dalla diocesi di Uije.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 823.000 persone contava 377.649 battezzati, corrispondenti al 45,9% del totale."}
{"id": "502159", "revid": "110157", "url": "https://it.wikipedia.org/wiki?curid=502159", "title": "Arcidiocesi di Mbarara", "text": "Larcidiocesi di Mbarara (in latino: \"Archidioecesis Mbararaensis\") \u00e8 una sede metropolitana della Chiesa cattolica in Uganda. Nel 2019 contava 1.328.000 battezzati su 3.792.400 abitanti. \u00c8 retta dall'arcivescovo Lambert Bainomugisha.\nTerritorio.\nL'arcidiocesi si estende per circa 11.000\u00a0km\u00b2 in Uganda nel distretto di Mbarara e nei distretti limitrofi di Bushenyi, Ibanda, Kiruhura, Isingiro, Rukungiri e Ntungamo. \u00c8 tutta compresa nella regione occidentale.\nSede arcivescovile \u00e8 la citt\u00e0 di Mbarara, dove si trova la cattedrale di Santa Maria Nyamitanga.\nIl territorio \u00e8 suddiviso in 55 parrocchie, raggruppate in 8 vicariati.\nStoria.\nIl vicariato apostolico del Ruwenzori fu eretto il 28 maggio 1934 con la bolla \"Martyrum sanguinem\" di papa Pio XI, ricavandone il territorio dal vicariato apostolico dell'Uganda (oggi arcidiocesi di Kampala).\nIl 25 marzo 1953 il vicariato apostolico fu elevato a diocesi e assunse il nome di diocesi di Mbarara con la bolla \"Quemadmodum ad Nos\" di papa Pio XII. Originariamente era suffraganea dell'arcidiocesi di Rubaga, diventata arcidiocesi di Kampala nel 1966.\nIl 21 febbraio 1961 e il 1\u00ba febbraio 1966 cedette porzioni del suo territorio a vantaggio rispettivamente dell'erezione della diocesi di Fort Portal e della diocesi di Kabale.\nIl 2 gennaio 1999 la diocesi \u00e8 elevata al rango di arcidiocesi metropolitana con la bolla \"Diligentem sane curam\" di papa Giovanni Paolo II.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 3.792.400 persone contava 1.328.000 battezzati, corrispondenti al 35,0% del totale."}
{"id": "502160", "revid": "92723", "url": "https://it.wikipedia.org/wiki?curid=502160", "title": "Arcidiocesi di Mbandaka-Bikoro", "text": "Larcidiocesi di Mbandaka-Bikoro (in latino: \"Archidioecesis Mbandakana-Bikoro\u00ebnsis\") \u00e8 una sede metropolitana della Chiesa cattolica nella Repubblica Democratica del Congo. Nel 2019 contava 710.000 battezzati su 1.354.000 abitanti. \u00c8 retta dall'arcivescovo Ernest Ngboko Ngombe, C.I.C.M.\nTerritorio.\nL'arcidiocesi si estende su una superficie di circa 95.000\u00a0km\u00b2 nelle province dell'Equatore e di Tshuapa della Repubblica Democratica del Congo.\nSede vescovile \u00e8 la citt\u00e0 di Mbandaka, dove si trova la cattedrale di Sant'Eugenio. A Bikoro si erge la concattedrale di San Vincenzo de' Paoli.\nIl territorio \u00e8 suddiviso in 35 parrocchie.\nStoria.\nArcidiocesi di Mbandaka.\nLa prefettura apostolica di Tsuapa fu eretta l'11 febbraio 1924 con il breve \"In apostolico vicariatu\" di papa Pio XI, ricavandone il territorio dal vicariato apostolico di Nouvelle-Anvers (oggi diocesi di Lisala).\nIl 28 gennaio 1926 cambi\u00f2 nome in favore di prefettura apostolica di Coquilhatville.\nIl 27 aprile 1927 con il breve \"In hac beati\" di papa Pio XI furono ridisegnati i confini con la prefettura apostolica di L\u00e9opoldville (oggi arcidiocesi di Kinshasa).\nIl 3 gennaio 1931 la prefettura apostolica cedette una porzione del suo territorio a vantaggio dell'erezione della missione sui iuris di Bikoro.\nIl 22 marzo 1932 la prefettura apostolica fu elevata a vicariato apostolico con il breve \"Iam Litteris\" dello stesso papa Pio XI.\nIl 24 maggio 1950 cedette un'altra porzione di territorio al vicariato apostolico di L\u00e9opoldville (oggi arcidiocesi di Kinshasa).\nIl 14 giugno 1951 cedette un'ulteriore porzione di territorio a vantaggio dell'erezione della prefettura apostolica Isangi (oggi diocesi).\nIl 10 novembre 1959 il vicariato apostolico fu elevato al rango di arcidiocesi metropolitana con la bolla \"Cum parvulum\" di papa Giovanni XXIII.\nL'11 settembre 1961 cedette ancora una porzione di territorio a vantaggio dell'erezione della diocesi di Ikela (oggi diocesi di Bokungu-Ikela).\nIl 30 maggio 1966 assunse il nome di arcidiocesi di Mbandaka.\nDiocesi di Bikoro.\nLa missione sui iuris di Bikoro fu eretta il 3 gennaio 1931 con il breve \"Cum opera\" di papa Pio XI, ricavandone il territorio dalla prefettura apostolica di Coquilhatville e dal vicariato apostolico di L\u00e9opoldville (oggi arcidiocesi di Kinshasa). Comprendeva parte della provincia dell'Equatore nell'attuale repubblica Democratica del Congo.\nIl 25 giugno 1940 in forza della bolla \"Si Evangelii\" di papa Pio XII la missione sui iuris fu elevata a prefettura apostolica.\nIl 28 giugno 1957 la prefettura apostolica fu elevata a vicariato apostolico con la bolla \"Cum noverimus\" dello stesso papa Pio XII.\nIl 10 novembre 1959 il vicariato apostolico fu elevato al rango di diocesi con la bolla \"Cum parvulum\" di papa Giovanni XXIII, suffraganea dell'arcidiocesi di Coquilhatville (oggi arcidiocesi di Mbandaka-Bikoro).\nArcidiocesi di Mbandaka-Bikoro.\nIl 12 aprile 1975 la diocesi di Bikoro fu divisa in virt\u00f9 di due decreti \"Cum ad bonum\" della congregazione di \"Propaganda Fide\". La parte meridionale della diocesi, comprensiva delle parrocchie di Bolobo e Yumbi, fu annessa alla diocesi di Inongo, mentre la parte settentrionale della diocesi, comprensiva delle parrocchie di Bikoro, Irebu, Bokongo, Lukolela, Itipo e Iboko, fu annessa all'arcidiocesi di Mbandaka, che contestualmente assunse il nome di arcidiocesi di Mbandaka-Bikoro; la cattedrale di San Vincenzo de' Paoli divenne concattedrale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 1.354.000 persone contava 710.000 battezzati, corrispondenti al 52,4% del totale."}
{"id": "502161", "revid": "92723", "url": "https://it.wikipedia.org/wiki?curid=502161", "title": "Diocesi di Mbinga", "text": "La diocesi di Mbinga (in latino: \"Dioecesis Mbinga\u00ebnsis\") \u00e8 una sede della Chiesa cattolica in Tanzania suffraganea dell'arcidiocesi di Songea. Nel 2019 contava 511.486 battezzati su 601.748 abitanti. \u00c8 retta dal vescovo John Chrisostom Ndimbo.\nTerritorio.\nLa diocesi comprende il distretto di Mbinga nella regione del Ruvuma in Tanzania.\nSede vescovile \u00e8 la citt\u00e0 di Mbinga, dove si trova la cattedrale di San Kilian.\nIl territorio \u00e8 suddiviso in 34 parrocchie.\nStoria.\nLa diocesi \u00e8 stata eretta il 22 dicembre 1986 con la bolla \"Id proprium\" di papa Giovanni Paolo II, ricavandone il territorio dalla diocesi di Songea. Originariamente era suffraganea dell'arcidiocesi di Dar-es-Salaam.\nIl 18 novembre 1987 \u00e8 entrata a far parte della provincia ecclesiastica dell'arcidiocesi di Songea.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 601.748 persone contava 511.486 battezzati, corrispondenti all'85,0% del totale."}
{"id": "502163", "revid": "322321", "url": "https://it.wikipedia.org/wiki?curid=502163", "title": "Diocesi di Mbujimayi", "text": "La diocesi di Mbujimayi (in latino: \"Dioecesis Mbugimayensis\") \u00e8 una sede della Chiesa cattolica nella Repubblica Democratica del Congo suffraganea dell'arcidiocesi di Kananga. Nel 2019 contava 2.091.860 battezzati su 4.185.800 abitanti. \u00c8 retta dal vescovo Bernard-Emmanuel Kasanda Mulenga.\nTerritorio.\nLa diocesi comprende la parte meridionale della provincia del Kasai Orientale.\nSede vescovile \u00e8 la citt\u00e0 di Mbujimayi, dove si trova la cattedrale di San Giovanni Battista.\nIl territorio \u00e8 suddiviso in 106 parrocchie.\nStoria.\nL'amministrazione apostolica di Mbuji-Mayi fu eretta il 22 novembre 1963, ricavandone il territorio dall'arcidiocesi di Luluabourg (oggi arcidiocesi di Kananga) e dalla diocesi di Kabinda, e fu affidata al vescovo di Luebo.\nIl 3 maggio 1966 in virt\u00f9 della bolla \"Qui benignissimo\" di papa Paolo VI ha acquisito una porzione di territorio dalla medesima arcidiocesi e nel contempo \u00e8 stata elevata a diocesi di Mbujimayi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 4.185.800 persone contava 2.091.860 battezzati, corrispondenti al 50,0% del totale."}
{"id": "502165", "revid": "121298065", "url": "https://it.wikipedia.org/wiki?curid=502165", "title": "Paulownia tomentosa", "text": "Paulownia tomentosa , nota anche come \"Paulownia imperialis\", \u00e8 un albero tradizionalmente attribuito alla famiglia delle Scrophulariaceae, collocato dalla classificazione APG tra le Paulowniaceae.\nDescrizione.\nAlbero dal portamento maestoso e fioriture molto decorative, con foglie cuoriformi, tomentose, caducifolia, e che a fine primavera produce fiori di colore bianco o lilla, lunghezza 5\u20137\u00a0cm, profumatissimi, riuniti in grandi corimbi, eretti a pannocchia piramidale di 20\u201330\u00a0cm, fino a 50\u00a0cm. I frutti autunnali, deiscenti settifragi, persistenti sui rami per tutto l'inverno, sono capsule ovoidali, del diametro di 4\u20135\u00a0cm, formate da due carpelli legnosi, prima di colore verde, e poi marrone scuro, contenenti al loro interno migliaia di semi alati, lunghi 3\u20134\u00a0mm, per una produzione complessiva, per pianta adulta, di milioni di semi. Dall'autunno, e per tutto l'inverno, permangono sui rami raccolti in corimbi, anche i boccioli dei fiori primaverili, protetti dai sepali del calice racchiusi a formare dei bottoni ricoperti da una peluria dorata. I boccioli non sopportano gli inverni troppo rigidi, e il gelo prolungato ne provoca la caduta.\nUso.\nLe peculiari caratteristiche botaniche ed ecologiche del genere \"Paulownia\" ne fanno un tipico albero \u201cmultifunzionale\u201d, in grado di fornire contemporaneamente diversi tipi di prodotti e di servizi.\nCitiamo di seguito le tre principali categorie di usi della \"Paulownia tomentosa\":\nLa specie fu importata in Europa intorno al 1800 dalla Compagnia olandese delle Indie orientali e nel corso dei secoli seguenti, in particolare nel XIX secolo, fu impiegata come pianta ornamentale nei giardini, nei parchi e nei viali di tutta l'Europa meridionale.\nLa leggerezza \u00e8 tra le doti di spicco del suo legno, come delle altre specie del genere. Ha elevata flessibilit\u00e0 e durabilit\u00e0, ma bassa rigidit\u00e0. Questo lo rende inadatto per strutture che richiedono alta rigidit\u00e0. I giapponesi lo apprezzano molto per questo ed anche perch\u00e9 ha una struttura uniforme che lo rende molto adatto per lavorazioni di precisione e non lascia passare l'umidit\u00e0. Per queste caratteristiche viene usato per costruire mobili, come cassettoni e bauli, per gli strumenti musicali come il S\u014d (arpa orizzontale), per le scarpe e le maschere. Il legno di \"Paulownia tomentosa\" ha il suo impiego anche nel settore dell'edilizia per rivestimenti interni e serramenti, ma anche per la fabbricazione di mobili, pannelli truciolati e multistrato, tranciati, sfogliati, pasta da carta, arnie per le api, ed oggettistica varia.\nSi tratta di una pianta che cresce molto velocemente ed ha il suo picco di crescita proprio nei primi tre anni di vita. Si adatta molto bene per questo alla produzione di biomassa per fini energetici. Le grandi quantit\u00e0 di materiale sono per\u00f2 penalizzate dal grande contenuto di acqua.\nAl di fuori delle tre grandi categorie citiamo l'uso di foglie e fiori, con i quali si possono ricavare medicinali e pure mangime per il bestiame. Non di meno la fioritura \u00e8 grande fonte di nettare per le api, le quali possono produrre miele esclusivamente da questa pianta. E ancora la funzione frangivento (data dall'ampia e folta chioma), le capacit\u00e0 fitodepurative (elevato prelievo di azoto dal terreno), l'estrazione di biossido di carbonio dall'aria (in quantit\u00e0 molto importanti data la velocit\u00e0 di crescita) ed infine l'intercettazione delle polveri grossolane grazie alla peluria che caratterizza le foglie di questa specie.\nMetodi di coltivazione.\nDesidera posizione soleggiata o a medio-sole, terreno sciolto e ricco.\nSi riproduce per semina o si pu\u00f2 moltiplicare per talea radicale.\nLegname.\nLa \"Paulownia tomentosa\", insieme alla \"Paulownia elongata\", rappresenta la specie del genere Paulownia di maggior rilevanza commerciale. Il legname proviene solitamente da coltivazioni nelle province centrali cinesi, lungo il fiume Giallo. Non mancano tuttavia coltivazioni in USA, Israele, Australia ed anche in Italia.\nCaratteristiche del legno:\nL'odore, poco intenso ma caratteristico in caso di legno fresco, \u00e8 gradevole (quasi di pane) quando segato stagionato. Assai resistente all'attacco di parassiti animali (non si tarla), resiste anche alla propagazione di funghi del legno (trovano difficolt\u00e0 a diffondersi nella sua particolare porosit\u00e0). Si ossida facilmente, ma solo in superficie. Contiene polifenoli."}
{"id": "502166", "revid": "92723", "url": "https://it.wikipedia.org/wiki?curid=502166", "title": "Diocesi di Mbulu", "text": "La diocesi di Mbulu (in latino: \"Dioecesis Mbuluensis\") \u00e8 una sede della Chiesa cattolica in Tanzania suffraganea dell'arcidiocesi di Arusha. Nel 2019 contava 334.257 battezzati su 1.368.140 abitanti. \u00c8 retta dal vescovo Anthony Lagwen.\nTerritorio.\nLa diocesi comprende parte della regione del Manyara in Tanzania.\nSede vescovile \u00e8 la citt\u00e0 di Mbulu, dove si trova la \"Sanu Cathedral\".\nIl territorio si estende su 16.054\u00a0km\u00b2 ed \u00e8 suddiviso in 50 parrocchie.\nStoria.\nLa prefettura apostolica di Mbulu fu eretta il 14 aprile 1943 con la bolla \"Ad evangelizationis\" di papa Pio XII, ricavandone il territorio dai vicariati apostolici di Tabora (oggi arcidiocesi) e del Kilimanjaro (oggi diocesi di Moshi) e dalla prefettura apostolica di Dodoma (oggi arcidiocesi).\nIl 10 gennaio 1952 la prefettura apostolica fu elevata a vicariato apostolico con la bolla \"Non mediocri\" dello stesso papa Pio XII.\nL'anno dopo, il 25 marzo 1953 il vicariato apostolico \u00e8 stato ulteriormente elevato a diocesi con la bolla \"Quemadmodum ad Nos\" sempre del papa Pio XII. Originariamente era suffraganea dell'arcidiocesi di Dar-es-Salaam.\nIl 25 marzo 1972 ha ceduto una porzione del suo territorio a vantaggio dell'erezione della diocesi di Singida.\nIl 16 marzo 1999 \u00e8 entrata a far parte della provincia ecclesiastica dell'arcidiocesi di Arusha.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.368.140 persone contava 334.257 battezzati, corrispondenti al 24,4% del totale."}
{"id": "502167", "revid": "1086375", "url": "https://it.wikipedia.org/wiki?curid=502167", "title": "Diocesi di Machakos", "text": "La diocesi di Machakos (in latino: \"Dioecesis Machakosensis\") \u00e8 una sede della Chiesa cattolica in Kenya suffraganea dell'arcidiocesi di Nairobi. Nel 2019 contava 1.138.930 battezzati su 2.869.490 abitanti. \u00c8 retta dal vescovo Norman King'oo Wambua.\nTerritorio.\nLa diocesi comprende i distretti civili di Machakos e Makueni nella Provincia Orientale in Kenya.\nSede vescovile \u00e8 la citt\u00e0 di Machakos, dove si trova la cattedrale di Nostra Signora di Lourdes.\nIl territorio \u00e8 suddiviso in 78 parrocchie.\nStoria.\nLa diocesi \u00e8 stata eretta il 29 maggio 1969 con la bolla \"Antiquarum Africae\" di papa Paolo VI, ricavandone il territorio dall'arcidiocesi di Nairobi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 2.869.490 persone contava 1.138.930 battezzati, corrispondenti al 39,7% del totale."}
{"id": "502168", "revid": "267975", "url": "https://it.wikipedia.org/wiki?curid=502168", "title": "Diocesi di Meath", "text": "La diocesi di Meath (in latino: \"Dioecesis Midensis\") \u00e8 una sede della Chiesa cattolica in Irlanda suffraganea dell'arcidiocesi di Armagh. Nel 2019 contava 276.315 battezzati su 306.460 abitanti. \u00c8 retta dal vescovo Thomas Deenihan.\nTerritorio.\nLa diocesi si estende su parte delle contee irlandesi di Meath, Westmeath, Louth, Cavan e Offaly. Il suo territorio \u00e8 interamente nella Repubblica d'Irlanda.\nSede vescovile \u00e8 la citt\u00e0 di Mullingar, dove si trova la cattedrale di Cristo Re.\nIl territorio \u00e8 suddiviso in 69 parrocchie.\nStoria.\nLe origini della diocesi sono abbastanza complesse. Fino al XII secolo la Chiesa in Irlanda era piuttosto articolata in circoscrizioni ecclesiastiche che facevano capo ai monasteri e i vescovi non avevano giurisdizioni vere e proprie, ma piuttosto sedi residenziali. Ci\u00f2 spiegherebbe anche come nel primo millennio alla sede di Clonard appaiono associate diverse sedi minori: Duleek, Trim, Kenlis (o Kells), Ardbraccan, Dunsaghlin, Slane e Foure. Clonard era fra queste la sede principale, alla quale le altre, che in alcuni casi non erano meno antiche, si aggregarono. Ad esempio Duleek sarebbe stata fondata da san Kenan, morto nel 488 o 489.\nIl sinodo di Kells del 1152 stabil\u00ec in Irlanda le diocesi territoriali che esistevano nel resto d'Europa e segn\u00f2 la nascita dell'attuale diocesi di Meath, come suffraganea dell'arcidiocesi di Armagh. Sembra che Meath avesse anzi un primato d'onore fra le suffraganee della provincia ecclesiastica. Nel 1202 la sede vescovile fu trasferita da Clonard a Trim.\nAll'epoca della Riforma protestante durante il regno di Edoardo VI il vescovo Edward Staples si rese colpevole di apostasia, mentre il suo successore William Walsh resistette a tutte le lusinghe della regina Elisabetta, perch\u00e9 aderisse alla Chiesa di Stato e dopo aver trascorso tredici anni incarcerato a Dublino, mor\u00ec esule ad Alcal\u00e1 de Henares. La diocesi rimase quindi vacante per mezzo secolo.\nNel 1778 la sede fu ristabilita a Navan, da dove all'inizio del XX secolo il vescovo la trasfer\u00ec a Mullingar, dove la nuova cattedrale di Cristo Re fu aperta il 6 settembre 1936 e solennemente consacrata il 6 agosto 1939.\nNella diocesi c'\u00e8 una numerosa presenza di immigrati polacchi ed \u00e8 attiva una struttura per la pastorale in lingua polacca, presente in diverse parrocchie.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 306.460 persone contava 276.315 battezzati, corrispondenti al 90,2% del totale."}
{"id": "502169", "revid": "123524338", "url": "https://it.wikipedia.org/wiki?curid=502169", "title": "Diocesi di Meaux", "text": "La diocesi di Meaux (in latino: \"Dioecesis Meldensis\") \u00e8 una sede della Chiesa cattolica in Francia suffraganea dell'arcidiocesi di Parigi. Nel 2019 contava 860.930 battezzati su 1.390.121 abitanti. \u00c8 retta dal vescovo Jean-Yves Andr\u00e9 Michel Nahmias.\nTerritorio.\nLa diocesi comprende il territorio del dipartimento francese di Seine-et-Marne.\nSede vescovile \u00e8 la citt\u00e0 di Meaux, dove si trova la basilica cattedrale di Santo Stefano.\nIl territorio si estende su 5.931\u00a0km\u00b2 ed \u00e8 suddiviso in 16 parrocchie.\nStoria.\nSecondo la tradizione, la diocesi fu eretta fin dal IV secolo. La leggenda racconta che primi evangelizzatori e protovescovi sarebbero stati i santi Santino e Antonino, discepoli di Dionigi di Parigi. Tuttavia il primo vescovo storicamente documentato \u00e8 Medoveo (o Medoveco), che assistette al concilio di Orl\u00e9ans nel 549; e il successivo Gondoaldo (o Gundobaldo), che prese parte a quello di Parigi nel 614.\n\"Iantinum\", capitale del popolo celtico dei Meldi, era una \"civitas\" della Gallia Lugdunense quarta (o Senonia), come testimoniato dalla \"Notitia Galliarum\" dell'inizio del V secolo. Dal punto di vista religioso, come di quello civile, Meaux dipendeva dalla provincia ecclesiastica dell'arcidiocesi di Sens, sede metropolitana provinciale.\nSotto l'influenza di san Colombano, furono fondate diverse abbazie per lo pi\u00f9 benedettine: Santa Croce (in seguito San Faro) a Meaux, e quelle di Jouarre, Faremoutiers e Rebais (fondato da sant'Audoeno di Rouen). A partire dal XII secolo altri ordini religiosi si installarono in diocesi e fondarono i loro monasteri: tra questi, il monastero di Cerfroid, casa madre dell'Ordine della Santissima Trinit\u00e0.\nDurante il Medioevo Meaux fu sede di importanti concili provinciali, che si tennero nell'845, nel 965, nel 1082, nel 1204, nel 1229 e nel 1240.\nLa costruzione della cattedrale gotica fu intrapresa nel XII secolo durante l'episcopato di Simon de Lizy e portata a compimento verso la met\u00e0 del XVI secolo.\nTra i vescovi di Meaux si possono ricordare: Guillaume Durand de Saint-Pour\u00e7ain (\u2020 1334), commentatore del \"Libro delle Sentenze\"; Philippe de Vitry (\u2020 1361), amico di Petrarca e autore della \"Metamorfosi di Ovidio moralizzato\"; Pierre Fresnel (\u2020 1409), pi\u00f9 volte ambasciatore di Carlo VI; Pierre de Versailles (\u2020 1446), incaricato di importanti missioni da papa Eugenio IV, e che, incaricato da Carlo VII nel 1429 di esaminare Giovanna d'Arco, si era dichiarato convinto della missione divina della Pulzella d'Orl\u00e9ans; il cardinale Antonio Duprat (\u2020 1535), che ha avuto una parte attiva nella stesura del concordato tra Francesco I e papa Leone X.\nNel corso del XVI secolo trovarono diffusione nella diocesi le idee luterane, nonostante la vigilanza del vescovo Guillaume Bri\u00e7onnet, che oper\u00f2 un rinnovamento della diocesi.\nIl 20 ottobre 1622 entr\u00f2 a far parte della provincia ecclesiastica dell'arcidiocesi di Parigi.\nDopo il concilio di Trento, il vescovo Dominique S\u00e9guier istitu\u00ec il seminario diocesano e favor\u00ec l'istruzione del clero attraverso l'istituzione delle \"conf\u00e9rences\". Importante fu l'episcopato di Jacques-B\u00e9nigne Bossuet, insigne teologo. A lui succedette il cardinale Henri-Pons de Thiard de Bissy, che combatt\u00e9 il giansenismo.\nAl momento dell'insorgere della rivoluzione, la diocesi comprendeva all'incirca 240 parrocchie; era suddivisa in due arcidiaconati (France e Brie) e dieci decanati.\nIn seguito al concordato con la bolla \"Qui Christi Domini\" di papa Pio VII del 29 novembre 1801 la diocesi incorpor\u00f2 il territorio della diocesi di Ch\u00e2lons e parte del territorio dell'arcidiocesi di Reims, che furono soppresse.\nIl 6 ottobre 1822 l'arcidiocesi di Reims e la diocesi di Ch\u00e2lons furono ristabilite, ricavandone il territorio dalla diocesi di Meaux.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nSul finire del IX secolo, la Chiesa di Meaux possedeva un catalogo episcopale, di cui si fa menzione nella vita di san Farone scritta dal vescovo Ildegario. Il catalogo non esiste pi\u00f9, ma sembra sia stato utilizzato nel Settecento da \"Gallia christiana\", che riporta un lungo elenco di vescovi senza referenze.\nStatistiche.\nLa diocesi nel 2019 su una popolazione di 1.390.121 persone contava 860.930 battezzati, corrispondenti al 61,9% del totale."}
{"id": "502170", "revid": "92723", "url": "https://it.wikipedia.org/wiki?curid=502170", "title": "Arcidiocesi di Malines-Bruxelles", "text": "Larcidiocesi di Malines-Bruxelles (in francese) o Mechelen-Brussel (in fiammingo) (in latino: \"Archidioecesis Mechliniensis-Bruxellensis\") \u00e8 una sede metropolitana della Chiesa cattolica in Belgio. Nel 2019 contava 1.886.000 battezzati su 2.950.000 abitanti. \u00c8 retta dall'arcivescovo cardinale Jozef De Kesel.\nTerritorio.\nL'arcidiocesi comprende la provincia del Brabante Fiammingo, la provincia del Brabante Vallone e la regione di Bruxelles-Capitale; inoltre appartengono all'arcidiocesi otto comuni della provincia di Anversa, che costituiscono la maggior parte dell'arrondissement di Malines, ad eccezione dei cantoni di Lier e di Heist-op-den-Berg, che fanno parte della diocesi di Anversa.\nLa cattedrale arcivescovile \u00e8 la chiesa di San Rombaldo a Malines (Mechelen). A Bruxelles la chiesa pi\u00f9 importante \u00e8 la concattedrale di San Michele e Santa Gudula, che si trova in centro a poca distanza dalla Grand Place.\nNel territorio si trovano 7 basiliche minori: Nostra Signora di Hanswijk a Malines, Nostra Signora a Scherpenheuvel-Zichem, Nostra Signora della Consolazione a Vilvoorde, Sacro Cuore a Koekelberg, Nostra Signora della Pace e della Concordia a Wavre, San Martino a Halle e San Servazio a Grimbergen.\nIl territorio si estende su 3.635\u00a0km\u00b2 ed \u00e8 suddiviso in 593 parrocchie, raggruppate in 3 vicariati e 37 decanati. I 3 vicariati coincidono con le suddivisioni linguistiche dell'arcidiocesi: il vicariato bilingue di Bruxelles, il vicariato del Brabante Vallone di lingua francese, e il vicariato del Brabante Fiammingo e Malines di lingua fiamminga. A capo di ogni vicariato \u00e8 posto un vescovo ausiliare.\nProvincia ecclesiastica.\nLa provincia ecclesiastica di Malines-Bruxelles, istituita nel 1559, comprende come suffraganee tutte le diocesi del Belgio, e cio\u00e8:\nStoria.\nNel XVI secolo, per meglio contrastare la riforma protestante, nonch\u00e9 per risolvere annose questioni di carattere politico e linguistico, i Paesi Bassi e i Paesi Bassi del Sud subirono una sostanziale modifica della geografia ecclesiastica, che era rimasta immutata fin dall'epoca carolingia. Con la bolla \"Super universas\" del 12 maggio 1559, papa Paolo IV riorganizz\u00f2 le circoscrizioni ecclesiastiche della regione ed istitu\u00ec quattordici nuove diocesi, tra cui l'arcidiocesi metropolitana di Malines, con territorio ricavato da quello delle diocesi di Cambrai e di Liegi. Originariamente ebbe come suffraganee le diocesi di Anversa, Bruges, Gand, Ypres, 's-Hertogenbosch e Roermond, tutte erette in quella stessa data.\nPapa Pio IV, con due speciali bolle, organizz\u00f2 la nuova sede metropolitana di Malines. L'11 marzo 1561, con la bolla \"Ex iniuncto nobis\", defin\u00ec i confini della nuova diocesi, il numero delle localit\u00e0 che ne costituivano il territorio, e istitu\u00ec il capitolo della cattedrale. Il giorno precedente, con la bolla \"Romanus Pontifex\", il pontefice assegn\u00f2 come dotazione per il mantenimento dell'arcivescovo l'abbazia benedettina di Affligem. Con queste bolle, il pontefice riconobbe all'arcivescovo di Malines il titolo di primate del Belgio. Nel 1596 l'arcidiocesi fu suddivisa in undici decanati (\"doyenn\u00e9s\"): Malines, Bruxelles, Lovanio, Leeuw-Saint-Pierre, Leeuw-Saint-L\u00e9onard, Diest, Tirlemont, Alost, Grammont, Renaix e Oosterzele.\nPrimo metropolita fu nominato il cardinale Antoine Perrenot de Granvelle, che fu costretto all'esilio nel 1564 per i suoi stretti legami con il re spagnolo Filippo II. Il vero organizzatore della nuova arcidiocesi \u00e8 stato Matthias Hovius, che introdusse la riforma voluta dal concilio di Trento, istitu\u00ec il seminario arcivescovile, e fece pubblicare dai gesuiti il catechismo, che fu la base per l'istruzione religiosa dei fedeli fino al XX secolo.\nLa rivoluzione francese ebbe delle importanti conseguenze anche per l'arcidiocesi di Malines. L'occupante francese confisc\u00f2 il palazzo arcivescovile che fu venduto; e il cardinale Joannes-Henricus von Franckenberg mor\u00ec in esilio a Breda nel 1804. Il concordato del 1801 tra Napoleone e papa Pio VII normalizz\u00f2 le relazioni tra la Chiesa e lo Stato. Con la bolla \"Qui Christi Domini\" del 29 novembre 1801, fu soppressa la diocesi di Anversa e il suo territorio annesso a quello di Malines, che si estendeva ora sui dipartimenti francesi, oggi non pi\u00f9 esistenti, della Dyle e delle Due N\u00e8thes.\nContestualmente la provincia ecclesiastica di Malines fu totalmente rivista, arrivando a comprendere le diocesi di Tournai, Gand, Namur, Liegi, Aquisgrana, Treviri e Magonza. Nel 1821 Malines perse le diocesi tedesche, e da allora la provincia ecclesiastica comprese solo le diocesi del Belgio.\nIl 22 marzo 1803 cedette una porzione del suo territorio a vantaggio dell'erezione del vicariato apostolico di Breda (oggi diocesi). Il 27 maggio 1834 fu ristabilita la diocesi di Bruges come suffraganea di Malines.\nIl cardinale Engelbert Sterckx fond\u00f2 nel 1834 l'universit\u00e0 cattolica di Malines, trasferita l'anno successivo a Lovanio, in sostituzione della vecchia universit\u00e0 di Lovanio, fondata nel XV secolo e che ebbe tra i suoi pi\u00f9 illustri rettori Giansenio.\nDurante l'episcopato di Desir\u00e9-F\u00e9licien-Fran\u00e7ois-Joseph Mercier si svolsero a Malines, tra dicembre 1921 e marzo 1925, le cosiddette conversazioni di Mechelen, volute e presiedute dal cardinale; furono una serie di cinque incontri informali tra esponenti della Chiesa cattolica e della Chiesa anglicana per esaminare i punti di accordo e quelli di disaccordo, finalizzata ad una possibile riunificazione tra le due Chiese.\nL'8 dicembre 1961 in forza della bolla \"Christi Ecclesia\" di papa Giovanni XXIII ha ceduto un'altra porzione di territorio a vantaggio della restaurazione della diocesi di Anversa, suffraganea della diocesi madre, e nel contempo ha assunto il nome attuale.\nIl cardinale L\u00e9on-Joseph Suenens fu uno dei grandi protagonisti del Concilio Vaticano II; a lui si deve inoltre la riorganizzazione dell'arcidiocesi in tre vicariati linguistici.\nIl 31 maggio 1967 \u00e8 stata eretta la diocesi di Hasselt, suffraganea di Malines-Bruxelles; contestualmente il territorio dell'arcidiocesi si \u00e8 ampliato con l'aggiunta del comune di Landen sottratto alla diocesi di Liegi.\nCronotassi degli arcivescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 2.950.000 persone contava 1.886.000 battezzati, corrispondenti al 63,9% del totale."}
{"id": "502171", "revid": "287204", "url": "https://it.wikipedia.org/wiki?curid=502171", "title": "Arcidiocesi di Medan", "text": "Larcidiocesi di Medan (in latino: \"Archidioecesis Medanensis\") \u00e8 una sede metropolitana della Chiesa cattolica in Indonesia. Nel 2019 contava 533.700 battezzati su 19.170.000 abitanti. \u00c8 retta dall'arcivescovo Kornelius Sipayung, O.F.M.Cap.\nTerritorio.\nL'arcidiocesi comprende la citt\u00e0 di Medan, nell'isola di Sumatra, dove si trova la cattedrale di Santa Maria.\nIl territorio \u00e8 suddiviso in 60 parrocchie.\nStoria.\nLa prefettura apostolica di Sumatra fu eretta il 30 giugno 1911 con il decreto \"Sumatram insulam\" di Propaganda Fide, ricavandone il territorio dal vicariato apostolico di Batavia (oggi arcidiocesi di Giacarta).\nIl 27 dicembre 1923 in forza del breve \"Cum propagationi\" di papa Pio XI cedette porzioni del suo territorio a vantaggio dell'erezione delle prefetture apostoliche di Benkoelen (oggi arcidiocesi di Palembang) e di Bangka e Biliton (oggi diocesi di Pangkalpinang) e contestualmente assunse il nome di prefettura apostolica di Padang.\nIl 18 luglio 1932 in forza del breve \"Ut aucto\" dello stesso papa Pio XI la prefettura apostolica fu elevata a vicariato apostolico, che il 23 dicembre 1941 assunse il nome di vicariato apostolico di Medan.\nIl 19 giugno 1952 e il 17 novembre 1959 cedette altre porzioni di territorio a vantaggio dell'erezione delle prefetture apostoliche rispettivamente di Padang e di Sibolga (oggi entrambe diocesi).\nIl 3 gennaio 1961 il vicariato apostolico \u00e8 stato elevato al rango di arcidiocesi metropolitana con la bolla \"Quod Christus\" di papa Giovanni XXIII.\nIl 28 agosto 2016 in un attentato nella chiesa di San Giuseppe a Medan un uomo ha fatto esplodere una bomba e successivamente ha accoltellato al braccio il celebrante, provocando quattro feriti.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 19.170.000 persone contava 533.700 battezzati, corrispondenti al 2,8% del totale."}
{"id": "502172", "revid": "322321", "url": "https://it.wikipedia.org/wiki?curid=502172", "title": "Arcidiocesi di Medell\u00edn", "text": "Larcidiocesi di Medell\u00edn (in latino: \"Archidioecesis Medellensis\") \u00e8 una sede metropolitana della Chiesa cattolica in Colombia. Nel 2019 contava 2.842.799 battezzati su 3.984.083 abitanti. \u00c8 retta dall'arcivescovo Ricardo Antonio Tob\u00f3n Restrepo.\nTerritorio.\nL'arcidiocesi comprende l'area metropolitana di Medell\u00edn, costituita da 7 comuni del dipartimento colombiano di Antioquia: Medell\u00edn, Bello, Envigado, Itag\u00fc\u00ed, Sabaneta, Copacabana e La Estrella. Sono da escludere dal territorio dell'arcidiocesi di Medell\u00edn la regione chiamata La Tablaza del comune di La Estrella, che appartiene alla diocesi di Caldas; il distretto di San Sebasti\u00e1n de Palmitas del comune di Medell\u00edn, che fa parte dell'arcidiocesi di Santa Fe de Antioquia, e il settore chiamato Las Palmas del comune di Envigado, che appartiene alla diocesi di Sons\u00f3n-Rionegro.\nSede arcivescovile \u00e8 la citt\u00e0 di Medell\u00edn, dove si trova la cattedrale dell'Immacolata Concezione di Maria Vergine. Nel territorio sorgono, oltre alla cattedrale, altre due basiliche minori: Nostra Signora della Candelora a Medell\u00edn, e Nostra Signora del Rosario de Chiquinquira a La Estrella.\nIl territorio si estende su una superficie di 718\u00a0km\u00b2 ed \u00e8 suddiviso in 342 parrocchie, raggruppate in 4 vicarie episcopali, ripartite in 8 zone pastorali e 21 arcipresbiterati.\nProvincia ecclesiastica.\nLa provincia ecclesiastica di Medell\u00edn, istituita nel 1902, comprende 4 suffraganee:\nStoria.\nLa diocesi di Medell\u00edn fu eretta il 14 febbraio 1868 con il decreto \"Apostolici ministerii\" della Congregazione Concistoriale, ricavandone il territorio dalla diocesi di Antioquia (oggi arcidiocesi di Santa Fe de Antioquia), contestualmente soppressa. Originariamente era suffraganea dell'arcidiocesi di Bogot\u00e0. Il decreto stabil\u00ec inoltre che fosse conservato il titolo della soppressa diocesi nel nome di quella nuova, che divenne \"diocesi di Medell\u00edn e Antioquia\".\nIl 29 gennaio 1873 con la bolla \"Super oecumenica\" di papa Pio IX fu ristabilita la diocesi di Antioquia con territorio smembrato da quello di Medell\u00edn. Il 16 aprile 1875 quest'ultima si ampli\u00f2, includendo altre 26 municipalit\u00e0 che erano appartenute alla diocesi di Antioquia.\nL'11 aprile 1900 cedette una porzione del suo territorio a vantaggio dell'erezione della diocesi di Manizales (oggi arcidiocesi).\nIl 24 febbraio 1902 \u00e8 stata elevata al rango di arcidiocesi metropolitana con il decreto \"Apostolici ministerii\" della Congregazione Concistoriale.\nIl 12 agosto 1931 fu inaugurata la nuova cattedrale dell'arcidiocesi, in sostituzione della basilica di Nostra Signora della Candelora, primitiva cattedrale della diocesi.\nIl 15 settembre 1936 l'arcivescovo Tiberio de Jes\u00fas Salazar y Herrera fond\u00f2 l'Universidad Pontificia Bolivariana, una delle pi\u00f9 prestigiose universit\u00e0 colombiane.\nIl 18 marzo 1957 ha ceduto un'altra porzione di territorio a vantaggio dell'erezione della diocesi di Sons\u00f3n (oggi diocesi di Sons\u00f3n-Rionegro).\nIl 27 ottobre 1962 ha ceduto una porzione di territorio a vantaggio della diocesi di Barrancabermeja.\nIl 18 giugno 1988 ha ceduto ulteriori porzioni di territorio a vantaggio dell'erezione delle diocesi di Caldas e di Girardota.\nL'arcidiocesi ha ricevuto la visita apostolica di papa Giovanni Paolo II nel 1986 e di papa Francesco nel 2017.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 3.984.083 persone contava 2.842.799 battezzati, corrispondenti al 71,4% del totale."}
{"id": "502173", "revid": "92723", "url": "https://it.wikipedia.org/wiki?curid=502173", "title": "Diocesi di Meerut", "text": "La diocesi di Meerut (in latino: \"Dioecesis Meerutensis\") \u00e8 una sede della Chiesa cattolica in India suffraganea dell'arcidiocesi di Agra. Nel 2019 contava 32.014 battezzati su 37.344.000 abitanti. \u00c8 retta dal vescovo Francis Kalist.\nTerritorio.\nLa diocesi comprende i distretti indiani di Meerut, Saharanpur, Muzaffarnagar, Rampur, Moradabad e Ghaziabad nello stato dell'Uttar Pradesh; e i distretti di Haridwar e Dehra Dun nello stato dell'Uttarakhand.\nSede vescovile \u00e8 la citt\u00e0 di Meerut, dove si trova la cattedrale di San Giuseppe. A Sardhana sorge la basilica minore di Nostra Signora delle Grazie.\nIl territorio \u00e8 suddiviso in 64 parrocchie.\nStoria.\nLa diocesi \u00e8 stata eretta il 20 febbraio 1956 con la bolla \"Quandoquidem Christus\" di papa Pio XII, ricavandone il territorio dall'arcidiocesi di Agra.\nIl 4 gennaio 1958, con la lettera apostolica \"In vitae huius\", lo stesso papa Pio XII ha proclamato la Beata Maria Vergine, venerata con il titolo di \u00abMediatrice di ogni grazia\u00bb, patrona principale della diocesi.\nIl 23 marzo 1972 ha ceduto una porzione del suo territorio a vantaggio dell'erezione dell'esarcato apostolico di Bijnor (oggi eparchia).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 37.344.000 persone contava 32.014 battezzati, corrispondenti allo 0,1% del totale."}
{"id": "502174", "revid": "92723", "url": "https://it.wikipedia.org/wiki?curid=502174", "title": "Diocesi di Melaka-Johor", "text": "La diocesi di Melaka-Johor (in latino: \"Dioecesis Melakana-Giohorana\") \u00e8 una sede della Chiesa cattolica in Malaysia suffraganea dell'arcidiocesi di Kuala Lumpur. Nel 2019 contava 42.134 battezzati su 5.978.000 abitanti. \u00c8 retta dal vescovo Anthony Bernard Paul.\nTerritorio.\nLa diocesi comprende gli stati malesi di Malacca e di Johor.\nSede vescovile \u00e8 la citt\u00e0 di Plentong. A Johor Bahru si trova la cattedrale del Sacro Cuore di Ges\u00f9. A Malacca si trova l'ex cattedrale di San Pietro.\nIl territorio si estende su 20.364\u00a0km\u00b2 ed \u00e8 suddiviso in 21 parrocchie\nStoria.\nLa diocesi di Malacca-Johore (in latino: \"Malacensis-Giohorensis\") fu eretta il 18 dicembre 1972 per effetto della bolla \"Spe certa ducti\" di papa Paolo VI, che ha sancito la divisione dell'arcidiocesi di Malacca-Singapore, da cui ha tratto origine anche l'arcidiocesi di Singapore.\nNel 1981 ha avuto termine la giurisdizione dei vescovi di Macao sulla chiesa e la parrocchia di San Pietro di Malacca, che era stata sancita dal concordato fra Santa Sede e Portogallo del 1886.\nIl 27 maggio 1985 la diocesi ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 5.978.000 persone contava 42.134 battezzati, corrispondenti allo 0,7% del totale."}
{"id": "502175", "revid": "322321", "url": "https://it.wikipedia.org/wiki?curid=502175", "title": "Arcidiocesi di Melbourne", "text": "Larcidiocesi di Melbourne (in latino: \"Archidioecesis Melburnensis\") \u00e8 una sede metropolitana della Chiesa cattolica in Australia. Nel 2019 contava 1.228.375 battezzati su 4.669.650 abitanti. \u00c8 retta dall'arcivescovo Peter Andrew Comensoli.\nTerritorio.\nL'arcidiocesi comprende la zona di Melbourne nello stato australiano di Victoria.\nSede arcivescovile \u00e8 la citt\u00e0 di Melbourne, dove si trova la cattedrale di San Patrizio.\nIl territorio si estende su una superficie di 27.194\u00a0km\u00b2 ed \u00e8 suddiviso in 208 parrocchie.\nStoria.\nLa diocesi di Melbourne fu eretta il 25 giugno 1847 con il breve \"Apostolici muneris\" di papa Pio IX, ricavandone il territorio dall'arcidiocesi di Sydney, di cui originariamente era suffraganea.\nIl 30 marzo 1874 cedette porzioni del suo territorio a vantaggio dell'erezione delle diocesi di Ballarat e di Sandhurst.\nIl 31 marzo dello stesso anno la diocesi \u00e8 stata elevata al rango di arcidiocesi metropolitana con il breve \"Incrementa\" di papa Pio IX.\nIl 10 maggio 1887 ha ceduto un'altra porzione di territorio a vantaggio dell'erezione della diocesi di Sale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 4.669.650 persone contava 1.228.375 battezzati, corrispondenti al 26,3% del totale."}
{"id": "502177", "revid": "322321", "url": "https://it.wikipedia.org/wiki?curid=502177", "title": "Diocesi di Melo", "text": "La diocesi di Melo (in latino: \"Dioecesis Melensis\") \u00e8 una sede della Chiesa cattolica in Uruguay suffraganea dell'arcidiocesi di Montevideo. Nel 2019 contava 104.000 battezzati su 139.500 abitanti. \u00c8 retta dal vescovo Pablo Alfonso Jourd\u00e1n Alvariza.\nTerritorio.\nLa diocesi comprende i dipartimenti di Cerro Largo e di Treinta y Tres.\nSede vescovile \u00e8 la citt\u00e0 di Melo, dove si trova la cattedrale di Nostra Signora del Pilar e San Raffaele.\nIl territorio si estende su 23.177\u00a0km\u00b2 ed \u00e8 suddiviso in 16 parrocchie.\nStoria.\nLa diocesi di Melo fu eretta il 14 aprile 1897, ricavandone il territorio dalla diocesi di Montevideo, che contestualmente fu elevata al rango di arcidiocesi metropolitana.\nL'11 agosto 1931 in forza della bolla \"Quo salubrius\" di papa Pio XI la sede vescovile fu trasferita da Melo a Florida e contestualmente la diocesi mut\u00f2 il proprio nome in diocesi di Florida e Melo.\nIl 15 novembre 1955 per effetto della bolla \"Accepta arcano\" di papa Pio XII la diocesi si divise, dando origine alla presente diocesi di Melo, che incorpor\u00f2 territori che erano appartenuti fino ad allora all'arcidiocesi di Montevideo, e alla diocesi di Florida.\nIl 25 giugno 1960 ha ceduto una porzione del suo territorio a vantaggio dell'erezione della diocesi di Minas (oggi diocesi di Maldonado-Punta del Este-Minas).\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 139.500 persone contava 104.000 battezzati, corrispondenti al 74,6% del totale."}
{"id": "502178", "revid": "110157", "url": "https://it.wikipedia.org/wiki?curid=502178", "title": "Arcidiocesi di Mercedes-Luj\u00e1n", "text": "Larcidiocesi di Mercedes-Luj\u00e1n (in latino: \"Archidioecesis Mercedensis-Luianensis\") \u00e8 una sede metropolitana della Chiesa cattolica in Argentina. Nel 2020 contava 782.400 battezzati su 813.000 abitanti. \u00c8 retta dall'arcivescovo Jorge Eduardo Scheinig.\nTerritorio.\nL'arcidiocesi comprende 15 distretti della provincia di Buenos Aires: Alberti, Carmen de Areco, Chacabuco, Chivilcoy, General Las Heras, General Rodr\u00edguez, Jun\u00edn, Leandro N. Alem, Lobos, Luj\u00e1n, Marcos Paz, Mercedes, Navarro, San Andr\u00e9s de Giles e Suipacha.\nSede arcivescovile \u00e8 la citt\u00e0 di Mercedes, dove si trova la cattedrale di Nostra Signora delle Grazie. A Luj\u00e1n sorge la basilica minore e santuario nazionale di Nostra Signora di Luj\u00e1n.\nIl territorio si estende su 19.330\u00a0km\u00b2 ed \u00e8 suddiviso in 59 parrocchie, raggruppate in 5 zone pastorali: Mercedes, Luj\u00e1n, Lobos, Jun\u00edn e Chivilcoy.\nStoria.\nLa diocesi di Mercedes fu eretta il 20 aprile 1934 con la bolla \"Nobilis Argentinae nationis\" di papa Pio XI, ricavandone il territorio dalla diocesi di La Plata, contestualmente elevata al rango di arcidiocesi metropolitana.\nIl 3 marzo 1947 cedette una porzione del suo territorio a vantaggio dell'erezione della diocesi di San Nicol\u00e1s de los Arroyos.\nL'11 febbraio 1957 cedette altre porzioni di territorio a vantaggio dell'erezione delle diocesi di Nueve de Julio e di Santa Rosa.\nOriginariamente suffraganea dell'arcidiocesi di Buenos Aires, il 5 maggio 1967 in forza della bolla \"Qui divino consilio\" di papa Paolo VI entr\u00f2 a far parte della provincia ecclesiastica dell'arcidiocesi di La Plata.\nIl 10 maggio 1989 per effetto del decreto \"Qua sollicita\" della Congregazione per i vescovi assunse il nome di diocesi di Mercedes-Luj\u00e1n.\nIl 21 novembre 1997 con la bolla \"Omnibus satis constat\" di papa Giovanni Paolo II \u00e8 stata elevata al rango di arcidiocesi immediatamente soggetta alla Santa Sede. Il 4 ottobre 2019 \u00e8 stata ulteriormente elevata al rango di sede metropolitana.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2020 su una popolazione di 813.000 persone contava 782.400 battezzati, corrispondenti al 96,2% del totale."}
{"id": "502179", "revid": "92723", "url": "https://it.wikipedia.org/wiki?curid=502179", "title": "Diocesi di Memphis", "text": "La diocesi di Memphis (in latino: \"Dioecesis Memphitana in Tennesia\") \u00e8 una sede della Chiesa cattolica negli Stati Uniti d'America suffraganea dell'arcidiocesi di Louisville appartenente alla regione ecclesiastica V (AL, KY, LA, MS, TN). Nel 2019 contava 60.740 battezzati su 1.564.700 abitanti. \u00c8 retta dal vescovo David Prescott Talley.\nTerritorio.\nLa diocesi comprende le seguenti contee nella parte occidentale del Tennessee, negli Stati Uniti d'America: Benton, Carroll, Chester, Crockett, Decatur, Dyer, Fayette, Gibson, Hardeman, Hardin, Haywood, Henderson, Henry, Lake, Lauderdale, Madison, McNairy, Obion, Shelby, Tipton e Weakley.\nSede vescovile \u00e8 la citt\u00e0 di Memphis, dove si trova la cattedrale dell'Immacolata Concezione (\"Cathedral of The Immaculate Conception\").\nIl territorio si estende su 27.585\u00a0km\u00b2 ed \u00e8 suddiviso in 46 parrocchie.\nStoria.\nLa diocesi \u00e8 stata eretta il 20 giugno 1970 con la bolla \"Quoniam complurium\" di papa Paolo VI, ricavandone il territorio dalla diocesi di Nashville.\nLa diocesi \u00e8 stata coinvolta nello scandalo dell'abuso su un minore di 14 anni da parte del sacerdote domenicano Juan Carlos Duran, il quale aveva alle spalle diverse accuse per molestie, tanto da essere stato gi\u00e0 espulso dai francescani. Nel 2009 la diocesi di Memphis e l'Ordine domenicano hanno accettato di pagare 2 milioni di dollari alla vittima.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 1.564.700 persone contava 60.740 battezzati, corrispondenti al 3,9% del totale."}
{"id": "502180", "revid": "3535", "url": "https://it.wikipedia.org/wiki?curid=502180", "title": "Pauluwnia tomentosa", "text": ""}
{"id": "502181", "revid": "322321", "url": "https://it.wikipedia.org/wiki?curid=502181", "title": "Arcidiocesi di Mendoza", "text": "Larcidiocesi di Mendoza (in latino: \"Archidioecesis Mendozensis\") \u00e8 una sede metropolitana della Chiesa cattolica in Argentina. Nel 2019 contava 1.525.461 battezzati su 1.734.870 abitanti. \u00c8 retta dall'arcivescovo Marcelo Daniel Colombo.\nTerritorio.\nL'arcidiocesi comprende quindici dipartimenti della provincia di Mendoza: Capital, Godoy Cruz, Guaymall\u00e9n, Jun\u00edn, La Paz, Las Heras, Lavalle, Luj\u00e1n de Cuyo, Maip\u00fa, Rivadavia, San Carlos, San Mart\u00edn, Santa Rosa, Tunuy\u00e1n e Tupungato.\nSede arcivescovile \u00e8 la citt\u00e0 di Mendoza, dove si trova la cattedrale di Nostra Signora di Loreto. Nel territorio sorgono anche tre basiliche minori: San Francesco e Nostra Signora del Rosario a Mendoza, e Nostra Signora a Luj\u00e1n de Cuyo.\nIl territorio si estende su 61.817\u00a0km\u00b2 ed \u00e8 suddiviso in 70 parrocchie.\nProvincia ecclesiastica.\nLa provincia ecclesiastica di Mendoza, istituita nel 1961, comprende le seguenti suffraganee:\nStoria.\nLa diocesi di Mendoza fu eretta il 20 aprile 1934 con la bolla \"Nobilis Argentinae nationis\" di papa Pio XI, ricavandone il territorio dall'arcidiocesi di San Juan de Cuyo, di cui originariamente era suffraganea.\nNel 1957 ha ceduto la provincia di Neuqu\u00e9n alla diocesi di Viedma.\nIl 10 aprile 1961 ha ceduto ancora una porzione del suo territorio a vantaggio dell'erezione della diocesi di San Rafael e contestualmente \u00e8 stata elevata al rango di arcidiocesi metropolitana con la bolla \"Nobilis Argentina Respublica\" di papa Giovanni XXIII.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 1.734.870 persone contava 1.525.461 battezzati, corrispondenti all'87,9% del totale."}
{"id": "502182", "revid": "92723", "url": "https://it.wikipedia.org/wiki?curid=502182", "title": "Diocesi di Menevia", "text": "La diocesi di Menevia (in latino: \"Dioecesis Menevensis\") \u00e8 una sede della Chiesa cattolica in Galles suffraganea dell'arcidiocesi di Cardiff. Nel 2019 contava 28.400 battezzati su 841.053 abitanti. La sede \u00e8 vacante.\nTerritorio.\nLa diocesi comprende la citt\u00e0 e contea di Swansea, Neath, Port Talbot e le contee amministrative tradizionali di Brecknockshire, Cardiganshire, Carmarthenshire, Pembrokeshire e Radnorshire del Galles.\nSede vescovile \u00e8 la citt\u00e0 di Swansea, dove si trova la cattedrale di San Giuseppe. Nella cittadina di Cardigan si trova il santuario \"Welsh National Shrine of Our Lady of Cardigan\".\nIl territorio si estende su 9.611\u00a0km\u00b2 ed \u00e8 suddiviso in 52 parrocchie.\nStoria.\nIl vicariato apostolico del Galles fu eretto il 4 marzo 1895, con il breve \"De animarum salute\" di papa Leone XIII, ricavandone il territorio della diocesi di Shrewsbury e dalla diocesi di Newport e Menevia, che contestualmente assunse il nome di diocesi di Newport (oggi arcidiocesi di Cardiff). Il vicariato apostolico comprendeva l'intero Galles, eccetto il Glamorganshire.\nIl 12 maggio 1898 il vicariato apostolico \u00e8 stato elevato a diocesi e ha assunto il nome attuale, in forza del breve \"Quae catholico nomini\" di papa Leone XIII. Sede della nuova diocesi divenne la citt\u00e0 di Wrexham.\nOriginariamente suffraganea dell'arcidiocesi di Westminster, il 28 ottobre 1911 entr\u00f2 a far parte della provincia ecclesiastica dell'arcidiocesi di Birmingham, mentre il 7 febbraio 1916 divenne suffraganea dell'arcidiocesi di Cardiff.\nIl 12 febbraio 1987 la circoscrizione ecclesiastica del Galles \u00e8 stata ristrutturata: la diocesi di Menevia ha ceduto una parte del suo territorio a vantaggio dell'erezione della diocesi di Wrexham; contestualmente ha acquisito il West Glamorgan, che apparteneva all'arcidiocesi di Cardiff. La cattedrale della diocesi, che si trovava a Wrexham, \u00e8 divenuta cattedrale della nuova diocesi; la cattedrale della diocesi di Menevia e il suo capitolo sono stati trasferiti nella chiesa di San Giuseppe di Swansea.\nLa diocesi attuale di Menevia ha pressoch\u00e9 la stessa estensione dell'antica diocesi fondata nel VI secolo da San David, il cui nome latino era Menevia. Si ritiene che in nome derivi da \"Menapia\", un insediamento romano del Pembrokeshire.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 841.053 persone contava 28.400 battezzati, corrispondenti al 3,4% del totale."}
{"id": "502183", "revid": "1935652", "url": "https://it.wikipedia.org/wiki?curid=502183", "title": "Diocesi di Minorca", "text": "La diocesi di Minorca (in latino: \"Dioecesis Minoricensis\") \u00e8 una sede della Chiesa cattolica in Spagna suffraganea dell'arcidiocesi di Valencia. Nel 2019 contava 77.360 battezzati su 91.920 abitanti.\nTerritorio.\nLa diocesi comprende l'isola di Minorca, situata nel mare Mediterraneo ed appartenente alla comunit\u00e0 autonoma spagnola delle Baleari.\nSede vescovile \u00e8 Ciutadella de Menorca, dove si trova la cattedrale di santa Maria.\nIl territorio si estende su 702\u00a0km\u00b2 ed \u00e8 suddiviso in 19 parrocchie, raggruppate in tre arcipresbiterati: Ciutadella, Centro e Ma\u00f3.\nStoria.\nSono ignote le origini del cristianesimo a Minorca, ed in genere in tutto l'arcipelago delle Baleari. Scavi archeologici hanno riportato alla luce a Minorca importanti siti con evidenze archeologiche risalenti al V secolo. Di certo le isole avevano gi\u00e0 una loro organizzazione ecclesiastica nella seconda met\u00e0 del V secolo, come documenta la \"Notitia provinciarum et civitatum Africae\", che contiene la lista dei vescovi convocati a Cartagine dal re vandalo Unerico nel 484. Tra i vescovi della provincia civile \"insule Sardiniae\" figura il vescovo \"Macarius de Minorica\"; tuttavia non ci sono prove, come sostengono alcuni storici, che la diocesi dipendesse dalla provincia ecclesiastica dell'arcidiocesi di Cagliari.\nMinorca rivendica un altro vescovo, Severo, autore di una discussa lettera \"de virtutibus ad Judaeorum conversionem in Minoricensi insula\" e datata 418, dunque in epoca romana.\nCon l'inizio dell'VIII secolo inizia un periodo di decadenza per le Baleari, che a causa della loro posizione strategica, furono disputate dagli Arabi, dai Carolingi e dai Normanni. Le continue incursioni posero fine alle strutture ecclesiastiche, anche se una comunit\u00e0 cristiana probabilmente sopravvisse, come sembra documentato da due privilegi di papa Formoso (circa 892) e di papa Romano (897), in cui le isole dell'arcipelago furono affidate alla giurisdizione dei vescovi di Gerona. Con il X secolo per\u00f2 si impose definitivamente la dominazione mussulmana e da questo momento poco o nulla si conosce della comunit\u00e0 cristiana di Minorca.\nUn documento arabo del 1058, sulla cui autenticit\u00e0 non c'\u00e8 unanime certezza, attesta la concessione al vescovo di Barcellona Guislabert della giurisdizione spirituale sui cristiani delle isole Baleari. Questo e altri documenti servirono ai vescovi di Barcellona nel tentativo di farsi riconoscere la giurisdizione sulle isole, giurisdizione che non fu concessa, quando queste furono liberate dagli Arabi nel XIII secolo.\nMinorca infatti fu liberata definitivamente dai musulmani solo nel 1287, e malgrado le vane pretese dei vescovi di Barcellona, fu sottomessa da papa Bonifacio VIII, con una lettera del 18 luglio 1295, all'autorit\u00e0 dei vescovi della restaurata diocesi di Maiorca, cui rester\u00e0 unita per oltre cinque secoli. Contestualmente alla riconquista, l'isola fu ripopolata da abitanti cristiani di Maiorca e della Catalogna orientale e conseguentemente furono costruite le prime chiese e monasteri francescani.\nLa diocesi fu ristabilita il 23 luglio 1795 con la bolla \"Ineffabilis Dei\" di papa Pio VI e resa suffraganea dell'arcidiocesi di Valencia.\nNel 1858 il vescovo Mateo Jaume Garau istitu\u00ec il seminario diocesano.\nIl XIX secolo fu caratterizzato da continui scontri politici, causati dalla politica anticlericale, che comport\u00f2 l'espulsione dei religiosi. Il vescovo D\u00edez Merino mor\u00ec esule a Marsiglia, mentre a Minorca fu confinato per nove anni l'arcivescovo di Santiago di Compostela.\nNel 1936, durante la guerra civile quaranta sacerdoti furono uccisi. Nel 1939 il vescovo Juan Torres Ribas, spogliato di tutti gli averi, mor\u00ec nell'ospedale municipale.\nIl 6 novembre 1961, con la lettera apostolica \"Quo graviora\", papa Giovanni XXIII ha proclamato la Beata Maria Vergine del Monte Toro e Sant'Antonio abate patroni principali della diocesi.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 91.920 persone contava 77.360 battezzati, corrispondenti all'84,2% del totale."}
{"id": "502186", "revid": "1123126", "url": "https://it.wikipedia.org/wiki?curid=502186", "title": "Arcidiocesi di Merauke", "text": "Larcidiocesi di Merauke (in latino: \"Archidioecesis Meraukensis\") \u00e8 una sede metropolitana della Chiesa cattolica in Indonesia. Nel 2019 contava 218.700 battezzati su 399.400 abitanti. \u00c8 retta dall'arcivescovo Petrus Canisius Mandagi, M.S.C.\nTerritorio.\nL'arcidiocesi comprende la citt\u00e0 di Merauke, dove si trova la cattedrale di San Francesco Saverio.\nIl territorio \u00e8 suddiviso in 34 parrocchie.\nStoria.\nIl vicariato apostolico di Merauke fu eretto il 24 giugno 1950 con la bolla \"Ad Evangelii\" di papa Pio XII, ricavandone il territorio dal vicariato apostolico di Amboina (oggi diocesi).\nIl 15 novembre 1966 il vicariato apostolico \u00e8 stato elevato al rango di arcidiocesi metropolitana con la bolla \"Pro suscepto\" di papa Paolo VI.\nIl 29 maggio 1969 ha ceduto una porzione del suo territorio a vantaggio dell'erezione della diocesi di Agats.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nL'arcidiocesi nel 2019 su una popolazione di 399.400 persone contava 218.700 battezzati, corrispondenti al 54,8% del totale."}
{"id": "502187", "revid": "92723", "url": "https://it.wikipedia.org/wiki?curid=502187", "title": "Diocesi di Mercedes", "text": "La diocesi di Mercedes (in latino: \"Dioecesis Mercedaniana\") \u00e8 una sede della Chiesa cattolica in Uruguay suffraganea dell'arcidiocesi di Montevideo. Nel 2019 contava 179.700 battezzati su 219.860 abitanti. \u00c8 retta dal vescovo Carlos Mar\u00eda Collazzi Iraz\u00e1bal, S.D.B.\nTerritorio.\nLa diocesi comprende i dipartimenti di Colonia e di Soriano.\nSede vescovile \u00e8 la citt\u00e0 di Mercedes, dove si trova la cattedrale della Madonna delle Grazie. A Colonia del Sacramento sorge la basilica minore del Santissimo Sacramento.\nIl territorio si estende su 15.000\u00a0km\u00b2 ed \u00e8 suddiviso in 16 parrocchie.\nStoria.\nLa diocesi \u00e8 stata eretta il 17 dicembre 1960 con la bolla \"Cum Regnum Dei\" di papa Giovanni XXIII, ricavandone il territorio dalle diocesi di Salto e di San Jos\u00e9 de Mayo.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 219.860 persone contava 179.700 battezzati, corrispondenti all'81,7% del totale."}
{"id": "502188", "revid": "305330", "url": "https://it.wikipedia.org/wiki?curid=502188", "title": "Pentapoli aurunca", "text": "La Pentapoli aurunca era una federazione di citt\u00e0 fondate dall'antico popolo degli Aurunci\nDescrizione.\nLe citt\u00e0 erano appartenenti alla lega erano Ausona, Vescia, Minturnae, Sinuessa e Suessa. Tuttavia su localizzazione ed appartenenza esistono varie controversie.\nDurante la guerra latina le citt\u00e0 della lega, al pari dei Volsci e dei Campani, sostennero i Latini contro Roma e i loro alleati Sanniti. La guerra, combattuta tra il 340 a.C. e il 338 a.C., si concluse con la vittoria dei romani.\nLe citt\u00e0 della Lega commbatterono nuovamente contro Roma durante la Seconda guerra sannitica che ebbe inizio nel 326 a.C.. Nel 314 a.C. i romani vinsero le citt\u00e0 della Lega che furono completamente distrutte, ma successivamente fondarono le colonie di Sessa Aurunca e Minturnae, citt\u00e0 che conservavano il nome e pressoch\u00e9 la posizione di quelle degli Aurunci."}
{"id": "502189", "revid": "322321", "url": "https://it.wikipedia.org/wiki?curid=502189", "title": "Arcidiocesi di M\u00e9rida", "text": "Larcidiocesi di M\u00e9rida (in latino: \"Archidioecesis Emeritensis in Venetiola\") \u00e8 una sede metropolitana della Chiesa cattolica in Venezuela. Nel 2019 contava 625.828 battezzati su 725.251 abitanti. \u00c8 retta dall'arcivescovo cardinale Baltazar Enrique Porras Cardozo.\nTerritorio.\nL'arcidiocesi comprende 17 municipi dello stato venezuelano di M\u00e9rida.\nSede arcivescovile \u00e8 la citt\u00e0 di M\u00e9rida, dove si trova la cattedrale dell'Immacolata Concezione di Maria Vergine. A Timotes, comune di Miranda, sorge la basilica minore di Santa Lucia.\nIl territorio \u00e8 suddiviso in 64 parrocchie.\nStoria.\nLa diocesi di M\u00e9rida fu eretta il 16 febbraio 1778 con la bolla \"Magnitudo Divinae Bonitatis\" di papa Pio VI, ricavandone il territorio dall'arcidiocesi di Santaf\u00e9 en Nueva Granada, oggi arcidiocesi di Bogot\u00e0, di cui originariamente era suffraganea.\nIl 29 marzo 1785 il primo vescovo della diocesi, Juan Ramos de Lora, stabil\u00ec l'erezione del seminario diocesano, che sar\u00e0 inaugurato il 1\u00ba novembre 1790.\nIl 24 novembre 1803 in virt\u00f9 della bolla \"In universalis Ecclesiae regimine\" di papa Pio VII la diocesi entr\u00f2 a far parte della provincia ecclesiastica dell'arcidiocesi di Caracas.\nNel 1833 fu introdotta in Venezuela una legge sul patronato ecclesiastico, secondo la quale i vescovi erano nominati dal parlamento nazionale. Questa legge provoc\u00f2 frequenti conflitti fra lo Stato e la Chiesa, che ebbero come conseguenza lunghi periodi di sede vacante anche per la diocesi di M\u00e9rida.\nIl 7 marzo 1863 cedette porzioni del suo territorio a vantaggio dell'erezione delle diocesi di Barquisimeto e di Calabozo (oggi entrambe arcidiocesi).\nIl 28 luglio 1897 e il 12 ottobre 1922 cedette altre porzioni del suo territorio a vantaggio rispettivamente dell'erezione delle diocesi di Zulia (oggi arcidiocesi di Maracaibo) e di San Crist\u00f3bal de Venezuela.\nL'11 giugno 1923 la diocesi \u00e8 stata elevata al rango di arcidiocesi metropolitana con la bolla \"Inter praecipuas\" di papa Pio XI.\nIl 4 giugno 1957, il 23 luglio 1965 e il 7 luglio 1994 ha ceduto ancora porzioni del suo territorio a vantaggio rispettivamente dell'erezione delle diocesi di Trujillo, di Barinas e di El Vig\u00eda-San Carlos del Zulia.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nIstituti religiosi presenti in arcidiocesi.\nNel 2013, contavano case in arcidiocesi le seguenti comunit\u00e0 religiose maschili:\nNel 2013, contavano case in arcidiocesi le seguenti comunit\u00e0 religiose femminili:\nStatistiche.\nL'arcidiocesi nel 2019 su una popolazione di 725.251 persone contava 625.828 battezzati, corrispondenti all'86,3% del totale."}
{"id": "502190", "revid": "92723", "url": "https://it.wikipedia.org/wiki?curid=502190", "title": "Diocesi di Merlo-Moreno", "text": "La diocesi di Merlo-Moreno (in latino: \"Dioecesis Merlensis-Morenensis\") \u00e8 una sede della Chiesa cattolica in Argentina suffraganea dell'arcidiocesi di Mercedes-Luj\u00e1n. Nel 2020 contava 935.700 battezzati su 1.169.500 abitanti. \u00c8 retta dal vescovo Fernando Carlos Maletti.\nTerritorio.\nLa diocesi comprende i distretti di Merlo e di Moreno nella provincia di Buenos Aires.\nSede vescovile \u00e8 la citt\u00e0 di Moreno, dove si trova la cattedrale di Nostra Signora del Rosario.\nIl territorio si estende su 356\u00a0km\u00b2 ed \u00e8 suddiviso in 40 parrocchie.\nStoria.\nLa presenza della Chiesa cattolica nei territori attuali di Merlo e Moreno comincia nell'anno 1728. In quell'anno, il latifondista Francisco de Merlo costru\u00ec una cappella nelle sue terre; la cappella fu dedicata a Sant'Antonio di Padova e all'Immacolata Concezione della Vergine Maria. Il primo parroco fu Francisco Javier Moraga, nell'anno 1731; il secondo parroco fu Juan Antonio Merlo, figlio di Francisco de Merlo, fra il 1732 e il 1779. Nel 1776 la parrocchia fu trasferita nella nuova chiesa ubicata nel villaggio di Mor\u00f3n. Il villaggio di Merlo non ebbe una parrocchia propria fra il 1776 e il 1864; in questo anno l'amministrazione comunale costru\u00ec la chiesa di Nostra Signora della Mercede, e il primo parroco fu il cappellano della comunit\u00e0 irlandese Patrick Joseph Dillon. Nel 1970 Nostra Signora della Mercede fu proclamata patrona del partido di Merlo.\nLa diocesi \u00e8 stata eretta il 13 maggio 1997 con la bolla \"Ministerium apostolicum\" di papa Giovanni Paolo II, ricavandone il territorio dalla diocesi di Mor\u00f3n.\nOriginariamente suffraganea dell'arcidiocesi di Buenos Aires, il 4 ottobre 2019 \u00e8 entrata a far parte della provincia ecclesiastica dell'arcidiocesi di Mercedes-Luj\u00e1n.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2020 su una popolazione di 1.169.500 persone contava 935.700 battezzati, corrispondenti all'80,0% del totale."}
{"id": "502191", "revid": "92723", "url": "https://it.wikipedia.org/wiki?curid=502191", "title": "Diocesi di K\u00f8benhavn", "text": ""}
{"id": "502192", "revid": "92723", "url": "https://it.wikipedia.org/wiki?curid=502192", "title": "Diocesi di Meru", "text": "La diocesi di Meru (in latino: \"Dioecesis Meruensis\") \u00e8 una sede della Chiesa cattolica in Kenya suffraganea dell'arcidiocesi di Nyeri. Nel 2019 contava battezzati su abitanti. \u00c8 retta dal vescovo Salesius Mugambi.\nTerritorio.\nLa diocesi comprende le contee di Meru e di Tharaka-Nithi, in Kenya.\nSede vescovile \u00e8 la citt\u00e0 di Meru, dove si trova la cattedrale di San Giuseppe.\nIl territorio \u00e8 suddiviso in 77 parrocchie, che fanno capo a 8 decanati: Igembe, Tigania, Buuri, Imenti nord, Imenti centro, Imenti sud, Meru sud e Tharaka.\nStoria.\nLa prefettura apostolica di Meru \u00e8 stata eretta il 10 marzo 1926 con il breve \"Tanquam sublimi\" di papa Pio XI, ricavandone il territorio dal vicariato apostolico del Kenya (oggi arcidiocesi di Nyeri).\nIl 7 maggio 1953 la prefettura apostolica \u00e8 stata elevata a diocesi con la bolla \"Progreditur continenter\" di papa Pio XII. Originariamente era suffraganea dell'arcidiocesi di Nairobi.\nIl 20 febbraio 1956, il 9 dicembre 1976 e il 9 giugno 1986 ha ceduto porzioni del suo territorio a vantaggio dell'erezione rispettivamente delle prefetture apostoliche di Kitui e di Garissa (oggi entrambe diocesi) e della diocesi di Embu.\nIl 21 maggio 1990 \u00e8 entrata a far parte della provincia ecclesiastica dell'arcidiocesi di Nyeri.\nIl 15 dicembre 1995 ha ceduto un'altra porzione del suo territorio a vantaggio dell'erezione e del vicariato apostolico di Isiolo.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di persone contava battezzati, corrispondenti al 31,1% del totale."}
{"id": "502193", "revid": "92723", "url": "https://it.wikipedia.org/wiki?curid=502193", "title": "Diocesi di Melfi-Rapolla-Venosa", "text": "La diocesi di Melfi-Rapolla-Venosa (in latino: \"Dioecesis Melphiensis-Rapollensis-Venusina\") \u00e8 una sede della Chiesa cattolica in Italia suffraganea dell'arcidiocesi di Potenza-Muro Lucano-Marsico Nuovo, appartenente alla regione ecclesiastica Basilicata. Nel 2019 contava 80.580 battezzati su 86.570 abitanti. \u00c8 retta dal vescovo Ciro Fanelli.\nTerritorio.\nLa diocesi comprende le citt\u00e0 di Melfi, Rapolla e Venosa e altri 13 comuni della provincia di Potenza: Atella, Barile, Forenza, Ginestra, Lavello, Maschito, Montemilone, Pescopagano, Rapone, Rionero in Vulture, Ripacandida, Ruvo del Monte, San Fele.\nSede vescovile \u00e8 la citt\u00e0 di Melfi, dove si trova la cattedrale di Santa Maria Assunta. A Rapolla \u00e8 presente la concattedrale di San Michele arcangelo, mentre a Venosa sorge la concattedrale di Sant'Andrea. In diocesi esistono cinque santuari: San Donato a Ripacandida, San Michele Arcangelo a Monticchio, Santa Maria di Pierno, Santissima Trinit\u00e0 a Venosa e Santissimo Crocifisso a Forenza.\nIl territorio si estende su 1.316\u00a0km\u00b2 ed \u00e8 suddiviso in 33 parrocchie.\nIstituti religiosi.\nIn diocesi hanno residenze i seguenti istituti religiosi maschili e femminili:\nStoria.\nL'odierna diocesi \u00e8 frutto della piena unione di tre sedi episcopali distinte, ognuna con una sua storia.\nVenosa.\nLa diocesi di Venosa \u00e8 di origine antica. Essa \u00e8 legata alla memoria del santo vescovo Felice di Tibiuca, che secondo alcune versioni della sua \"Passio\" avrebbe subito il martirio a Venosa nel 303. Ferdinando Ughelli attribuisce alla diocesi di Venosa tre vescovi, Filippo (238), Giovanni (443) e Asterio (493), che sarebbero frutto di fantasia e perci\u00f2 destituiti di storicit\u00e0.\nPrimo vescovo storicamente documentato \u00e8 Stefano, menzionato nell'epistolario di papa Gelasio I e che prese parte ai concili indetti a Roma da papa Simmaco nel 501 e nel 502. Ada Campione fa notare che \u00abdurante i lavori del concilio del 502 Stefano di Venosa interviene con notevole fermezza nella discussione relativa alla salvaguardia dei possedimenti ecclesiastici dalle intromissioni dei laici. Il suo intervento, in linea con quanto sostenuto dai vescovi Lorenzo di Milano, Pietro di Ravenna ed Eulalio di Siracusa \u2013 diocesi che avevano una notevole consistenza patrimoniale \u2013 pu\u00f2 anche far ipotizzare l'esistenza nel Venosino di propriet\u00e0 ecclesiastiche di una certa entit\u00e0 sul cui possesso e sulla cui amministrazione ecclesiastici e laici dovettero essere spesso in disaccordo\u00bb. All'epoca del vescovo Stefano possono essere attribuite le scoperte archeologiche ed epigrafiche che hanno portato alla luce un complesso episcopale, inglobato successivamente nell'abbazia della Santissima Trinit\u00e0.\nDella diocesi di Venosa non si hanno pi\u00f9 notizie fino a quando la citt\u00e0 viene conquistata dai Normanni nella prima met\u00e0 dell'XI secolo e diviene capitale della contea di Drogone d'Altavilla; a lui si deve la fondazione dell'abbazia della Santissima Trinit\u00e0, consacrata da papa Niccol\u00f2 II nel 1059. Alla cerimonia era presente anche il vescovo Morando, primo vescovo medievale attribuibile con certezza alla sede venosina.\nDal 1068 la diocesi appare suffraganea dell'arcidiocesi di Acerenza. Il capitolo dei canonici della cattedrale risulta gi\u00e0 costituito ed attivo all'inizio del XII secolo: un diploma del 1105 \u00e8 firmato da Roberto \"diacono e canonico della chiesa di Sant'Andrea apostolo\". All'apostolo era dedicata la cattedrale di Venosa, che fu fatta ricostruire dal duca Pirro Del Balzo nel 1470 e consacrata nel 1531 dal vescovo Ferdinando Serone.\nIl 27 giugno 1818 la diocesi di Lavello fu soppressa e il suo territorio venne incorporato nella diocesi di Venosa. Da questo momento la diocesi risultava composta da Venosa, Forenza, Maschito, Spinazzola, Castello del Garagnone e Lavello.\nIl 14 ottobre 1901 fu fondata a Venosa la prima cassa rurale cattolica del Potentino, per iniziativa del vescovo Lorenzo Antonelli.\nIl 30 aprile 1924, con la nomina di Alberto Costa, Venosa fu unita \"in persona episcopi\" alla diocesi di Melfi e Rapolla, gi\u00e0 unite \"aeque principaliter\".\nIl 21 agosto 1976 Venosa fu sottratta, dopo quasi un millennio, alla metropolia di Acerenza e divenne suffraganea dell'arcidiocesi di Potenza e Marsico Nuovo, contestualmente elevata a sede metropolitana della Basilicata. L'8 settembre successivo alcune modifiche territoriali hanno portato alla cessione del comune di Spinazzola alla diocesi di Gravina e all'acquisizione del comune di Montemilone dalla diocesi di Andria.\nRapolla.\nLa sede vescovile di Rapolla venne istituita verso la met\u00e0 dell'XI secolo, dopo che la citt\u00e0 fu sottratta dai Normanni ai Bizantini. Primo vescovo noto \u00e8 Ottone, che il 31 marzo 1065 o 1066 prese parte alla consacrazione dell'abbazia di Santa Maria della Matina; gli succede Orso (o Ursone), che nel 1078 divenne arcivescovo di Bari.\nEra fin dalle origini diocesi immediatamente soggetta alla Santa Sede. Questa speciale condizione fu ribadita da una bolla di papa Eugenio III del 1152, con la quale il pontefice definiva anche i confini della diocesi e le chiese sottoposte all'autorit\u00e0 del vescovo. \u00abLa Chiesa di Rapolla comprendeva i centri abitati di Atella e Ripacandida di rito latino, Rionero, Barile e Ginestra di rito greco\u00bb; questi ultimi furono ricondotti al rito latino dal vescovo Deodato Scaglia (1626-1644). Tra le principali istituzioni della diocesi v'era la cattedrale, in origine dedicata all'Assunta, servita da un capitolo formato da un arcidiacono, un cantore, un tesoriere e dieci canonici; e le badie di Santa Maria di Pierno e San Michele in Vulture a Monticchio.\nTra i vescovi di Rapolla si possono ricordare: Giovanni II (1237-1255), che port\u00f2 termine la costruzione della cattedrale, che fu tuttavia distrutta qualche anno dopo; Pietro (1305), che fu confessore del re Roberto d'Angi\u00f2; Malitia de Gesualdo (1482-1488), uomo di talento, segretario di papa Innocenzo VIII; Gilberto Sanilio (1506-1520), che prese parte al concilio Lateranense V.\nPer la povert\u00e0 della mensa episcopale, il 16 marzo 1528 papa Clemente VII un\u00ec \"aeque principaliter\" la diocesi di Rapolla con quella di Melfi.\nMelfi.\nLa diocesi di Melfi \u00e8 stata eretta nell'XI secolo in seguito all'arrivo nella regione dei Normanni, e fin dall'inizio fu immediatamente soggetta alla Santa Sede. Secondo una bolla del 1037, ritenuta dalla maggioranza degli storici un falso, la diocesi sarebbe stata fondata prima dell'arrivo dei Normanni dall'arcivescovo Nicola I di Bari e sottoposta alla metropolia barese.\nSe si esclude il vescovo Giovanni, menzionato nella bolla del 1037, il primo vescovo noto della sede melfitana \u00e8 Baldovino, che prese parte ai primi tre concili melfitani, e che per un certo periodo fu sospeso da papa Gregorio VII per i suoi eccessi. Nel quarto concilio, celebrato nel 1101, papa Pasquale II concesse al vescovo Guglielmo e ai suoi successori il privilegio di dipendere direttamente da Roma e da nessun metropolita locale. Per un certo periodo, nel corso del XII secolo, la diocesi di Lavello fu unita a quella di Melfi.\nA Melfi, capitale della contea di Puglia, si tennero cinque concili tra il 1059 e il 1137 nei quali si discusse delle emergenze religiose e dei rapporti fra il Papato e le autorit\u00e0 normanne. Nel primo concilio del 1059, a cui intervennero cento vescovi, papa Niccol\u00f2 II riconobbe i possedimenti conquistati dai Normanni e nomin\u00f2 Roberto il Guiscardo duca di Puglia e Calabria, divenendo vassallo della Chiesa. Nel 1067 si celebr\u00f2 il secondo concilio, presieduto da papa Alessandro II. Nel terzo concilio indetto da Urbano II nel 1089, oltre a questioni ecclesiastiche come il richiamo all'obbligo del celibato per il clero, venne bandita la prima crociata in Terra santa; nello stesso concilio per la prima volta il pontefice concesse l'uso della mitra agli abati. Il quarto concilio fu personalmente presieduto nel 1101 da papa Pasquale II. Al quinto concilio del 1137 furono presenti papa Innocenzo II e l'imperatore Lotario II, che accolsero il rientro nell'obbedienza dell'abate di Montacassino Rainaldo, che aveva aderito al partito dell'antipapa Anacleto II.\nLa diocesi comprendeva la sola citt\u00e0 di Melfi con il territorio circostante; grazie ad alcuni privilegi concessi da Ruggero I di Sicilia nel 1068, la diocesi fu dotata dei feudi di Gaudiano e di Sassolo (o Salsola), che permise ai vescovi di fregiarsi del titolo di conte; queste donazioni furono confermate da re e papi successivi nel 1296, nel 1324 e nel 1447.\nTra il 1073 e il 1076 fu eretta la cattedrale dedicata all'Assunta. Essa era servita da un capitolo gi\u00e0 attestato nel 1149. Tra XIII e XIV secolo a Melfi \u00e8 documentata anche l'esistenza di una collegiata, composta da un suo capitolo, da diverse confraternite laicali e ospedali. La diocesi fu retta da vescovi illustri come Francesco Monaldeschi, Alessandro da Sant'Elpidio e Juan de Borja Llan\u00e7ol de Roman\u00ed.\nIl 16 marzo 1528 papa Clemente VII un\u00ec \"aeque principaliter\" la diocesi di Melfi con quella di Rapolla; primo vescovo delle diocesi unite fu il fiorentino Giannotto Pucci (1528-1537), nipote del cardinale Lorenzo Pucci.\nNell'attuazione dei decreti del concilio di Trento si distinsero i vescovi Alessandro Ruffino (1548-1574), Gaspare Cenci (1574-1590) e Placido De Marra (1595-1620), ognuno dei quali celebr\u00f2 un sinodo diocesano. Nel sinodo del 1598 furono emanate le regole per la vita del seminario vescovile, che risulta gi\u00e0 attivo alla fine del XVI secolo. Tra i vescovi post-tridentini si possono ricordare: Lazzaro Carafino (1622-1626), che fece collocare nella cattedrale alcune reliquie care alla devozione popolare; Deodato Scaglia (1626-1644), che fece la visita pastorle della diocesi e prese provvedimenti per ripristinare la disciplina del clero; Antonio Spinelli (1697-1724), che istitu\u00ec a Rapolla un monte frumentario; Mondilio Orsini (1724-1728), che impose ai parroci l'obbligo di formare l'archivio parrocchiale; Filippo de Aprile (1792-1811), che sostenne la rivoluzione contro il governo borbonico e per questo motivo venne incarcerato.\nIl terremoto del 14 agosto 1851 devast\u00f2 Melfi e Rapolla e distrusse i principali monumenti delle diocesi; un altro terremoto devast\u00f2 la regione nel 1857.\nNegli avvenimenti che portarono alla proclamazione del Regno d'Italia, il vescovo Ignazio Sellitti (1849-1880), fedele alla famiglia reale borbonica, si inimic\u00f2 la maggior parte del suo clero, favorevole invece all'unit\u00e0; per questo motivo dovette abbandonare la diocesi nel 1860, per farvi ritorno solo sei anni dopo.\nL'8 settembre 1976 la diocesi ha ingrandito il proprio territorio con l'annessione dei comuni di Rapone, Ruvo del Monte e San Fele dalla diocesi di Muro, e del comune di Pescopagano dall'arcidiocesi di Conza.\nLe sedi unite.\nIl 30 aprile 1924, con la nomina di Alberto Costa, la diocesi di Melfi e Rapolla fu unita \"in persona episcopi\" alla diocesi di Venosa. Le sedi rimasero vacanti dal 1966 fino al 1973, quando la Santa Sede decise di nominare l'arcivescovo di Acerenza Giuseppe Vairo vescovo di Melfi e Rapolla e vescovo di Venosa; l'unione \"in persona episcopi\" con Acerenza dur\u00f2 fino al 1976.\nIl 21 agosto 1976 Melfi e Rapolla, che per un millennio circa erano state immediatamente soggette alla Santa Sede, sono entrate a far parte della nuova sede metropolitana di Potenza e Marsico Nuovo.\nIl 30 settembre 1986, con il decreto \"Instantibus votis\" della Congregazione per i Vescovi, le tre sedi di Melfi, di Rapolla e di Venosa sono state unite con la formula \"plena unione\" e la circoscrizione ecclesiastia ha assunto il nome attuale.\nCronotassi dei vescovi.\nSi omettono i periodi di sede vacante non superiori ai 2 anni o non storicamente accertati.\nStatistiche.\nLa diocesi nel 2019 su una popolazione di 86.570 persone contava 80.580 battezzati, corrispondenti al 93,1% del totale."}
{"id": "502194", "revid": "392652", "url": "https://it.wikipedia.org/wiki?curid=502194", "title": "Audiofumetto", "text": "Audiofumetto o Radiofumetto \u00e8 di fatto un Radiofilm (con voci di attori, musiche ed effetti sonori), il cui testo sceneggiato \u00e8 direttamente derivato dalla letteratura a fumetti, di cui conserva il linguaggio e i personaggi. Se il Radiofilm \u00e8 paragonabile al Telefilm, l'Audiofumetto \u00e8 paragonabile al Cartone animato. Il Fumetto si vede e non si sente, l'Audiofumetto si sente e non si vede, dunque i due mezzi sono complementari, senza alcun conflitto stilistico.\nDiversi Radiofumetti sono stati realizzati da Radio 2 Rai, il primo nel 2000, con la trasposizione audio del personaggio di Diabolik, 20 puntate scritte da Armando Traverso, con la regia di Arturo Villone e la voce di Luca Ward. Seguono poi le serie di Tex Willer (2001) e Dylan Dog (2002, con doppiatori quali Francesco Prando, Mino Caprio e Renato Mori nei panni dei protagonisti). Nel 2001 \"Un lupo alla radio\" vede protagonista Lupo Alberto personaggio di Silver, con le voci di Francesco Salvi e Gianni Fantoni. Altra produzione Rai degna di nota \u00e8 \"La avventure di Sam Torpedo\" di Gaetano Cappa.\nIl primo Audiofumetto su CD \u00e8 invece del 2002, realizzato dall'editrice Astorina in occasione dei 40 anni del personaggio di Diabolik, basato sulla sceneggiatura del remake del primo episodio della serie, \"Il Re del Terrore\", registrato a Cinecitt\u00e0 con la regia di Arturo Villone e le voci di Luca Ward (Diabolik) e Luca Biagini (Ginko).\nL'Audiofumetto unito al Videofumetto danno come risultato un prodotto diverso dal Cartone animato, simile a quello che fu in Italia \"Gulp, fumetti in TV\" o \"SuperGulp\"."}
